{"id": "1750317", "revid": "539155", "url": "https://it.wikipedia.org/wiki?curid=1750317", "title": "La carriera di un libertino", "text": "La carriera di un libertino (titolo originale The Rake's Progress) \u00e8 un'opera lirica di Igor' F\u00ebdorovi\u010d Stravinskij su libretto di Wystan Hugh Auden e Chester Kallman.\nStoria.\nNel 1947 Stravinskij visit\u00f2 l'Art Institute of Chicago dove erano esposte una serie di incisioni settecentesche e rimase colpito da un gruppo di otto immagini di William Hogarth intitolate \"The Rake's Progress\" che gli suggerirono subito una sequenza di scene d'opera. Gi\u00e0 dai primi anni del suo trasferimento negli Stati Uniti Stravinskij pensava di comporre un'opera su testo inglese e questa fu l'occasione per dare avvio al lavoro. Il suo vicino e amico Aldous Huxley gli sugger\u00ec di avvalersi come librettista di Wystan Hugh Auden che inizi\u00f2 subito a lavorare col musicista per definire l'intreccio e la sceneggiatura. Auden chiam\u00f2 in seguito a collaborare al libretto l'amico Chester Kallmann e il testo fu terminato nel marzo del 1948. Stravinskij impieg\u00f2 tre anni per stendere la partitura che fin\u00ec il sette aprile 1951. La prima rappresentazione avvenne l'11 settembre 1951 a Venezia a La Fenice in coproduzione con il Teatro alla Scala; la direzione fu dello stesso compositore, sostituito nelle repliche successive da Ferdinand Leitner. L'opera riscosse un buon successo di pubblico, ma non entusiasm\u00f2 molto la critica. Tuttavia oggi \u00e8 una delle opere pi\u00f9 apprezzate e rappresentate di Stravinskij.\nTrama.\nL'azione si svolge in inghilterra nel XVIII secolo.\nAtto primo. \"Tom Rakewell\", giovanotto scapestrato, amoreggia con \"Anne\" nel giardino della casa del padre di lei \"Trulove\". Questi offre al giovane un lavoro da contabile che \"Tom\" rifiuta perch\u00e9 non ha alcuna voglia di lavorare e desidera solo diventare ricco. All'improvviso appare uno sconosciuto, \"Nick Shadow\", che annuncia a \"Tom\" la morte di uno zio che lo ha lasciato erede di un cospicuo patrimonio. Il giovane assume \"Nick\" e si stabilisce a Londra. Nella grande citt\u00e0 il giovane, incitato da \"Shadow\", si abbandona ad una esistenza dissoluta nel bordello di \" Mother Goose\". \"Anne\", intanto, decide di raggiungere il fidanzato a Londra. \nAtto secondo. \"Tom\", annoiato ormai dai piaceri e dai vizi, suggestionato da \"Shadow\", si lascia convincere a sposare \"Baba la turca\", la donna barbuta del circo; soltanto cos\u00ec, gli dice l'amico, agendo in piena libert\u00e0, potr\u00e0 essere felice. \"Anne\" incontra \"Tom\" mentre egli rientra a casa in portantina insieme a \"Baba\" che, acclamata dalla folla, mostra la lunga barba nera. Il giovane confessa alla stupefatta \"Anne\" che quella \u00e8 la sua sposa. Dopo poco tempo \"Tom\" inizia a non sopportare pi\u00f9 la moglie petulante e arrogante e, stanco della sua vita inutile, vuole fare del bene alla gente con una macchina che trasforma le pietre in pane.\nAtto terzo. L'impresa si rivela un fallimento e \"Tom\" perde tutti i suoi averi che vengono messi all'asta compresa \"Baba\". \"Shadow\", come Mefistofele, in base ad un patto stipulato con \"Tom\", pretende da lui l'anima, ma gli d\u00e0 un'ultima possibilit\u00e0 di salvarsi con una partita a carte. \"Tom\", grazie al suo amore per \"Anne\", riesce a sconfiggere \"Shadow\" che sprofonda tra le fiamme portando per\u00f2 con s\u00e9 la ragione del giovane. In manicomio, \"Tom\", fuori di senno, si crede Adone, scambia \"Anne\" per Venere e le chiede perdono. Quando \"Trulove\" sopraggiunge e porta via la figlia, \"Tom\", non trovandola pi\u00f9, muore con il cuore spezzato. Il sipario si chiude sulla morale finale: \" tra gli uomini il diavolo trova sempre lavoro da fare\".\nAnalisi.\nThe \"Rake's Progress\" \u00e8 l'opera che segna il culmine ed anche la fine del periodo neoclassico stravinskiano. In ogni aspetto di questo lavoro \u00e8 evidente lo stampo neoclassico, dalla musica che prende come modello quella del XVIII secolo con le consuete forme chiuse di arie, pezzi di insieme (duetti, terzetti e quartetti), recitativi accompagnati con l'orchestra, recitativi secchi con il clavicembalo, al soggetto, alla struttura drammaturgica che si rif\u00e0 all'opera buffa settecentesca e in particolare alla trilogia di Mozart/Da Ponte; proprio la citazione quasi letterale di un celebre brano mozartiano all'inizio del primo atto sta a stigmatizzare il clima in cui si muove questa composizione. L'opera prende avvio con una breve fanfara di trombe e corni poich\u00e9 Stravinskij non voleva una vera e propria ouverture, ma un semplice segnale di inizio. L'apparizione in scena del diabolico \"Nick Shadow\" \u00e8 sempre stigmatizzata da un arabesque del clavicembalo. I duetti, i terzetti, il quartetto, l'aria e i recitativi che seguono sono di stampo del tutto convenzionale. Dove ritroviamo lo smalto inconfondibile di Stravinskij \u00e8 nella scena del bordello di \"Mother Goose\" quando sia l'orchestra sia il coro di sgualdrine e giovinastri si scatenano, brindando a Venere e a Marte, con una brillantezza arguta che ricorda alcuni brani di \"Jeu de cartes\". Nella terza scena un recitativo ed un'aria cantati da \"Anne\" rivelano una musica di grande concentrazione emotiva che dura per\u00f2 poco poich\u00e9, con un subitaneo mutamento, l'autore introduce una cabaletta brillante e di grande virtuosismo che fa un po' la parodia di una certa tradizione operistica italiana. Nel secondo atto le arie, i duetti, i terzetti e i recitativi si alternano con la sapiente disposizione gi\u00e0 vista nella prima parte dell'opera; da notare la vena aggressiva ed ironica di Stravinskij che si rivela nell'aria cantata da \"Baba\", apparentemente monotona, ma resa grottesca dalla base di un perpetuum mobile meccanico degli archi e dei clarinetti. Il terzo atto costituisce il momento culminante sia dal punto di vista musicale che drammatico di tutta l'opera; Stravinskij ripropone l'alternanza di scene via via grottesche (la vendita all'asta condotta con chiaro intento caricaturale marcato dall'ossessivo suono vibrato di una tromba), poi drammatiche (la partita a carte tra \"Tom\" e \"Nick\" sottolineata dall'implacabile e metallico suono del clavicembalo solo, dove l'autore sovrappone agli arpeggi bitonali continui incroci politonali, rendendo cos\u00ec l'ostinato perpetuo dello strumento come un diabolico accompagnamento all'evolversi dell'azione), all'ultima di toccante sensibilit\u00e0 dove \"Anne\" canta una ninna nanna semplice, ma di grande tenerezza e dolcezza.\nOrganico orchestrale.\nDue flauti, due oboi, due clarinetti, due fagotti, due corni, timpani, campana, clavicembalo (sostituibile col pianoforte), archi."}
{"id": "1750319", "revid": "60848", "url": "https://it.wikipedia.org/wiki?curid=1750319", "title": "The Rake's Progress", "text": ""}
{"id": "1750325", "revid": "61051", "url": "https://it.wikipedia.org/wiki?curid=1750325", "title": "Morane-Saulnier MS-760 Paris", "text": ""}
{"id": "1750327", "revid": "438678", "url": "https://it.wikipedia.org/wiki?curid=1750327", "title": "Digiprescelti internazionali", "text": ""}
{"id": "1750329", "revid": "125853224", "url": "https://it.wikipedia.org/wiki?curid=1750329", "title": "Cloisonnisme", "text": "Il cloisonnisme \u00e8 una tecnica pittorica che consiste nello stendere i colori sul dipinto in vaste campiture omogenee racchiudendoli entro i limiti di contorni netti.\nIl termine, utilizzato la prima volta dal critico d'arte \u00c9douard Dujardin, evoca la tecnica, risalente al medioevo, di costruzione delle vetrate dove i contorni delle figure formano dei compartimenti (cloisons) i quali contornano i singoli pezzi di vetro colorato; un effetto simile lo si ottiene con la tecnica dello smalto su metallo, dove a ogni colore \u00e8 riservato uno spazio che viene riempito con polvere di vetro, il manufatto \u00e8 poi sottoposto ad alte temperature che fondono il vetro, andando a formare colori compatti e privi di effetti chiaroscurali. Scrisse Dujardin che \nIl cloisonnisme fu elaborato dai pittori \u00c9mile Bernard e Louis Anquetin nel 1887 come reazione al naturalismo luministico dell'impressionismo, la tendenza a prendere l'ispirazione creativa non pi\u00f9 sulla sensazione ma sulla ideazione e su una visione incentrata su zone piatte di colore intenso e fu ripreso da Paul Gauguin nella sua celebre \"Visione dopo il sermone\" e dalla scuola di Pont-Aven. Una decisa polemica insorse fra Gauguin e Bernard, perch\u00e9 quest'ultimo riteneva di essere stato scavalcato e messo in ombra pur essendo stato l'ideatore della tecnica."}
{"id": "1750330", "revid": "61051", "url": "https://it.wikipedia.org/wiki?curid=1750330", "title": "Morane-Saulnier MS-500", "text": ""}
{"id": "1750339", "revid": "1442080", "url": "https://it.wikipedia.org/wiki?curid=1750339", "title": "John De la Mare", "text": "Ottenne il permesso di far edificare il suo maniero a Nunney nel 1373. Fu l'alto sceriffo prima del Wiltshire (1374), poi del Somerset (1377) e fu anche cavaliere nelle due contee nel 1376, 1373, 1377 e 1382."}
{"id": "1750340", "revid": "339392", "url": "https://it.wikipedia.org/wiki?curid=1750340", "title": "Festival internazionale film della montagna di Trento", "text": ""}
{"id": "1750341", "revid": "765341", "url": "https://it.wikipedia.org/wiki?curid=1750341", "title": "Crotalus adamanteus", "text": "Il crotalo diamantino orientale (\"Crotalus adamanteus\" Palisot de Beauvois, 1799) \u00e8 una specie di crotalo velenoso che vive negli Stati Uniti sud-orientali. \u00c8 il pi\u00f9 pesante (sebbene non il pi\u00f9 lungo) dei serpenti velenosi delle Americhe ed il pi\u00f9 grosso dei serpenti a sonagli. Al 2009 non erano note sue eventuali sottospecie.\nIl \"Crotalus adamanteus\" \u00e8 inoltre conosciuto con numerosi altri nomi, fra i quali: \"serpente a sonagli orientale dal posteriore di diamante\", \"diamante posteriore orientale\", \"serpente a sonagli d'acqua\".\nDescrizione.\n\u00c8 la specie di serpente a sonagli pi\u00f9 grossa. Le misurazioni maggiori sono di 244\u00a0cm (Klauber, 1972) e 251,5\u00a0cm (Ditmars, 1936). In cattivit\u00e0, alcuni esemplari sono arrivati a pesare 12\u00a0kg. Comunque, la misurazione massima \u00e8 stata messa in discussione a causa della mancanza di campioni positivi.\nEsemplari di Crotalo adamantino che superino i 210\u00a0cm sono rari, ma piuttosto documentati. Nel 1997, Klauber menziona una lettera ricevuta nel 1953 da E. Ross Allen, nella quale egli racconta di come, per anni, avesse offerto una ricompensa di 200 dollari per un esemplare di 240\u00a0cm, vivo o morto; la ricompensa non fu mai ottenuta da nessuno. Tuttavia, Allen ricevette un certo numero di esemplari lunghi 210\u00a0cm e alcune pelli di esemplari di 240\u00a0cm; si ritiene per\u00f2 che le pelli siano state ottenute da esemplari di taglia ridotta (180\u00a0cm).\nIn media il Crotalo adamantino orientale misura fra i 110 e i 170\u00a0cm, gli 84 e i 183\u00a0cm. Uno studio ha riscontrato tuttavia una media lunghezza di 170\u00a0cm basandosi su un campione di trentuno maschi e quarantatr\u00e9 femmine\nGeneralmente, possiede fra i 25 ed i 31 (talvolta anche ventinove) filari di scaglie dorsali, 165-176/179-187 scaglie ventrali e 27-33/20-26 scaglie subcaudali sia nei maschi che nelle femmine. Sul capo, le scaglie sono pi\u00f9 alte di quanto siano larghe e sono a contatto con due serie di scaglie internasali. Ci sono fra le 10 e le 21 scaglie nella zona internasale-prefrontale e 5-11 (a volte 7-8) in quella intersopraoculare. Generalmente, ci sono due scaglie loreali fra le parti preoculari e quelle postnasali. 12-17 sono le scaglie sopralabiali, 15-21 le sublabiali.\nLa scala cromatica del Crotalo adamantino varia fra il marroncino, il marroncino giallo ed un marrone tendente al grigio, od una base cromatica tendenzialmente olivastra; su questa colorazione, si sviluppa una serie di 24-35 macchie che vanno dal marrone scuro al nero, leggermente pi\u00f9 chiare a mano a mano che ci si avvicina al centro. Ciascuna di queste macchie pi\u00f9 scure ha i bordi circondati da una fila di scaglie color crema o giallastre. Successivamente le scaglie pi\u00f9 scure assumono una forma simile a bande incrociate e sono seguite da 5-10 striature attorno alla coda. L'addome dell'animale \u00e8 giallastro o color crema con diffuse screziature nere lungo i fianchi. Sulla testa presenta una banda nera postoculare che si estende dalla parte posteriore dell'occhio all'indietro ed in basso verso la bocca, tanto da toccarne gli angoli con la parte pi\u00f9 scura della striscia. I bordi di questa banda nera sono evidenziati da strisce di scaglie bianche o gialle.\nProporzionalmente alla sua lunghezza, il \"C. adamanteus\" ha le zanne pi\u00f9 lunghe di qualunque altra specie di serpente a sonagli; si calcola che un esemplare lungo 240\u00a0cm abbia zanne lunghe 27\u00a0mm, mentre un esemplare di 160\u00a0cm le abbia lunghe 17\u00a0mm.\nCollocazione geografica.\nFu trovato nella parte sud-orientale degli Stati Uniti, a sud-est della Carolina del Nord, a sud lungo la pianura peninsulare della Florida fino alle Florida Keys, e ad ovest lungo la costa del golfo, dal Mississippi meridionale al sud-est della Louisiana. La descrizione delle specie non include una zona tipica, bench\u00e9 Schmidt (1953), propose di limitarla a \"Charleston, Carolina del Sud\".\nStato di conservazione.\nQuesta specie non \u00e8 classificata a rischio di estinzione.\nHabitat.\nAbita asciutte pinete montane, sottoboschi di pini e palme, dune di sabbia, paludi (anche salmastri), cos\u00ec come praterie umide durante i periodi pi\u00f9 caldi. In diverse aree sembra che il C.adamanteus usi in estate ed inverno tane fatte dalle .\nComportamento.\nCome molti serpenti a sonagli, questa specie \u00e8 terricola e non adatta ad arrampicarsi. Comunque, sono stati occasionalmente avvistati su cespugli od alberi, apparentemente in cerca d'una preda. Anche gli esemplari pi\u00f9 grandi sono stati individuati al massimo a dieci metri dal suolo.\nIl \"C. adamanteus\" \u00e8 un ottimo nuotatore; esemplari sono stati visti talvolta attraversare tratti d'acqua fra cordoni litorali e la zona continentale della costa della Georgia, nel Golfo del Messico e nelle Florida Keys, a volte distanti miglia dalla terra.\nL'indole del \"C. adamanteus\" \u00e8 spesso differente a seconda dell'individuo; alcuni tentano un approccio ravvicinato restando in silenzio, altri iniziano a suonare il sonaglio ad una distanza di circa 6-9 metri. Il sonaglio \u00e8 molto sviluppato ed infatti pu\u00f2 essere udito anche da relativamente non molto vicino. Se minacciato, solleva da terra la met\u00e0 anteriore del proprio corpo arrotolandosi a forma di S ed attacca ad una distanza di almeno un terzo della propria lunghezza. Molti sono in grado di attaccare ripetutamente, ma se gli riesce solitamente si ritirano mentre affrontano l'intruso e tornano indietro al proprio rifugio.\n\u00c8 credenza comune che questi serpenti debbano necessariamente far suonare il proprio sonaglio prima d'attaccare. Essi sono, in realt\u00e0, capacissimi di restare in silenzio prima di attaccare. Infatti, stando ad una certa ipotesi, gli individui che restano silenziosi hanno meno probabilit\u00e0 d'essere sentiti, visti e uccisi, e quindi potrebbero essere maggiormente in grado di trasmettere i propri geni di generazione in generazione, andando a costituire via via un tipo di serpente a sonagli che non adopera il proprio sonaglio.\nAlimentazione.\nIl \"C. adamanteus\" si nutre essenzialmente di piccoli mammiferi, specialmente conigli e topi. La sua dieta include altres\u00ec volatili. Prima colpiscono la preda, poi seguono la scia d'odore lasciata dall'animale morente.\nA causa delle sue grandi dimensioni, gli adulti non fanno fatica a mangiare prede grosse come conigli adulti. Gli esemplari pi\u00f9 giovani sono capaci d'inghiottire topi adulti, anche se non disprezzano talvolta anche prede pi\u00f9 piccole, come le lucertole.\nRiproduzione.\nI serpenti a sonagli, incluso il \"C. adamanteus\", sono ovovivipari. Il tempo di gestazione oscilla fra i sei od i sette mesi e le covate in media sono di circa una dozzina di esemplari. Comunque, i piccoli restano con la madre solo per poche ore (talvolta giorni) prima di allontanarsi da soli per andare a caccia, sicch\u00e9 la mortalit\u00e0 fra i neonati \u00e8 piuttosto alta.\nLe femmine riescono a dare alla luce fra i sette e i ventuno piccolo per volta, di solito nel periodo fra luglio e l'inizio d'ottobre. I neonati sono lunghi 30\u201336\u00a0cm e somigliano in apparenza agli adulti, tranne che per l'avere solo un piccolo bottoncino sulla punta della coda.\nCattivit\u00e0.\nIn cattivit\u00e0 il \"C.adamanteus\" pu\u00f2 vivere anche vent'anni, una lasso di tempo considerevolmente lungo, soprattutto se si considera che allo stato brado la durata della vita si riduce considerevolmente, sia per la caccia sia per l'espansione dell'uomo.\nGli esemplari adulti catturati in natura sono difficili da mantenere in cattivit\u00e0; viceversa, quelli nati in cattivit\u00e0 resistono meglio e mangiano volentieri prede gi\u00e0 uccise, come i topi da laboratorio. Per ospitare un C.adamanteus occorre una gabbia asciutta e ben ventilata con un ambiente nascosto; la temperatura dev'essere mantenuta attorno ai 23-27\u00a0\u00b0C.\nVeleno.\nQuesta specie \u00e8 considerata la pi\u00f9 velenosa del nord America. Wright e Wright (1957) parlano di un tasso di mortalit\u00e0 pari al 30% e raccontano di vittime morte entro poche ore.\nIl \"C. adamanteus\" ha una grande produzione di veleno: circa 400\u2013450\u00a0mg, fino ad un massimo di 858-1.000\u00a0mg. La dose stimata mortale per un uomo si attesta attorno ai 100\u2013150\u00a0mg."}
{"id": "1750348", "revid": "599013", "url": "https://it.wikipedia.org/wiki?curid=1750348", "title": "Pauly", "text": ""}
{"id": "1750349", "revid": "628767", "url": "https://it.wikipedia.org/wiki?curid=1750349", "title": "Governatorato del Monte Libano", "text": "Il governatorato del Monte Libano () \u00e8 un governatorato del Libano che si trova nel centro del paese, lungo le coste del Mediterraneo. La superficie \u00e8 di circa 1 968,3\u00a0km\u00b2 ed ha una popolazione di circa 1 731 962 abitanti (stime 2008). Il capoluogo \u00e8 Baabda.\nDistretti.\nIl governatorato \u00e8 organizzato in 6 distretti, da nord a sud:"}
{"id": "1750369", "revid": "76030819", "url": "https://it.wikipedia.org/wiki?curid=1750369", "title": "Henry Brandon, I conte di Lincoln", "text": "Nacque a Londra, circa sette anni e un mese dopo la sua prima cugina Maria I d'Inghilterra.\nVenne nominato conte di Lincoln dallo zio Enrico VIII d'Inghilterra il 18 giugno 1525.\nSuo padre in seguito programm\u00f2 per lui un matrimonio con la quattordicenne Catherine Willoughby, figlia di Mar\u00eda de Salinas, una dama della regina Caterina d'Aragona venuta dalla Spagna al tempo del suo matrimonio. Tuttavia, rimasto vedovo, a sposare la giovinetta fu Charles stesso, dalla quale ebbe altri due figli.\nHenry, per tutta la vita, ebbe la possibilit\u00e0 di divenire re d'Inghilterra, a causa dell'assenza di figli legittimi maschi di suo zio Enrico VIII. Alla sua morte la possibilit\u00e0 pass\u00f2 alle sorelle Frances ed Eleanor e alla loro discendenza."}
{"id": "1750370", "revid": "121405", "url": "https://it.wikipedia.org/wiki?curid=1750370", "title": "Semicirconferenza", "text": ""}
{"id": "1750373", "revid": "110157", "url": "https://it.wikipedia.org/wiki?curid=1750373", "title": "Masiera", "text": "Masiera, anche detta \"mas\u00ecra\" dagli abitanti \u00e8 una frazione del comune di Bagnacavallo dal quale dista circa 7\u00a0km. Il fiume Senio la separa dal vicino comune di Fusignano. Nel XIX secolo, in seguito ad una rivolta popolare, fu per un periodo di pochi mesi un comune autonomo insieme ad altre frazioni di Bagnacavallo."}
{"id": "1750375", "revid": "103436432", "url": "https://it.wikipedia.org/wiki?curid=1750375", "title": "Memory address register", "text": "Il memory address register (MAR) in ambito informatico, \u00e8 un registro della CPU contenente l'indirizzo della locazione di memoria RAM in cui si andr\u00e0 a leggere o scrivere un dato. In altre parole, il MAR contiene l'indirizzo di memoria del dato a cui la CPU dovr\u00e0 accedere.\nQuando bisogna leggere dalla memoria principale, i dati vengono salvati nel Memory Data Register (MDR) e poi usati dalla CPU; quando invece bisogna scrivere, la CPU scrive i dati dal MDR all'indirizzo di memoria che \u00e8 salvato nel MAR.\nGeneralmente il MAR \u00e8 un registro di carico parallelo che contiene il prossimo indirizzo di memoria a dover essere manipolato, per esempio, il prossimo indirizzo a dover essere letto o scritto.\nSe il registro indirizzi ha \"k\" bit, si possono indirizzare fino a formula_1 celle di memoria, i cui indirizzi variano fra formula_2 e formula_3."}
{"id": "1750384", "revid": "118244764", "url": "https://it.wikipedia.org/wiki?curid=1750384", "title": "RWR (informatica)", "text": "L'RWR (dall'inglese Read Write register) \u00e8 un registro della CPU (Central Processing Unit) e contiene il valore del dato da leggere o scrivere in memoria.\nLa sua dimensione deve essere uguale a quella di una cella di memoria.\nAd esempio, se una locazione di memoria della RAM (Random Access Memory) ha dimensione pari a 8 bit, l'RWR sar\u00e0 di 8 bit, ovvero, il bus dati che trasporta l'informazione lungo la scheda madre \u00e8 composto da 8 fili."}
{"id": "1750392", "revid": "1543377", "url": "https://it.wikipedia.org/wiki?curid=1750392", "title": "Rai Italia Radio", "text": "Rai Italia Radio (precedentemente conosciuta come \"Satelradio\" e quindi come \"Rai Internazionale Radio\") \u00e8 stato il canale della Rai che trasmetteva i programmi radiofonici italiani all'estero. Il canale era diretto dalla struttura Rai Internazionale (gi\u00e0 Rai International) e faceva parte del bouquet di Radio Rai.\nTutti i giorni, 24 ore su 24, Rai Italia Radio trasmetteva il meglio di Rai Radio 1, Rai Radio 2, Rai Radio 3 e programmi autoprodotti, tra i quali lo storico \"Notturno Italiano\" e il \"Taccuino Italiano\".\nHa terminato le trasmissioni, con la chiusura di Rai Internazionale, alla mezzanotte tra il 31 dicembre 2011 e il 1\u00ba gennaio 2012.\nStoria.\nI primi anni e la Seconda Guerra Mondiale.\nLa RAI inizi\u00f2 le proprie trasmissioni internazionali con il nome di \"Radio Roma\" il 1\u00ba luglio 1930 in onde corte dal Centro Radio Imperiale di Prato Smeraldo, la cui costruzione fu supervisionata da Guglielmo Marconi. Nel 1934 il centro venne potenziato con l'aggiunta di due antenne a onde corte e nello stesso anno iniziarono le prime trasmissioni per l'America del Nord in italiano ed in inglese.\nNel 1935 i programmi di Radio Roma furono diffusi anche nell'America meridionale (in italiano, spagnolo e in portoghese) e nel bacino del Mediterraneo in lingua italiana. Nel giro di pochi anni il palinsesto si arricch\u00ec con programmi rivolti alle varie zone della Terra, sia in italiano (nel 1936 per l'Africa Orientale e nel 1937 nel resto del mondo) che in altre lingue: vennero irradiati notiziari in varie lingue europee e asiatiche oltre ad amarico ed esperanto.\nNel 1939, con lo scoppio della seconda guerra mondiale, le trasmissioni ad onde corte furono utilizzate anche per operazioni militari; intanto il centro di Prato Smeraldo era stato potenziato con altre sei antenne, divenendo uno dei pi\u00f9 potenti trasmettitori d'Europa. In questo periodo, la programmazione di Radio Roma (nata inizialmente per raggiungere gli emigranti italiani all'estero) viene sfruttata dal regime fascista con scopi propagandistici; le trasmissioni proseguirono con questo intento fino all'armistizio dell'8 settembre 1943, in seguito al quale fu imposta all'Italia la sospensione delle trasmissioni radiofoniche in onda corta. Per un periodo, comunque, alcune trasmissioni vennero irradiate da Busto Arsizio, nel territorio della Repubblica Sociale Italiana, sfruittando le apparecchiature appositamente trasferite da Prato Smeraldo.\nIl dopoguerra.\nRadio Roma riprende a trasmettere dopo il conflitto mondiale: il 3 settembre 1946 vennero infatti ripristinate le trasmissioni in onda corta per l'Europa e le Americhe in italiano, inglese, francese, spagnolo e portoghese. L'elenco di lingue si arricch\u00ec negli anni immediatamente successivi con l'aggiunta di altre lingue europee e della lingua araba, in cui venivano irradiate alcune trasmissioni dall'antenna di Radio Bari nel 1947.\nIl 1948 fu un anno rilevante per le trasmissioni per l'estero, la cui gestione tecnica fu affidata alla RAI con il Decreto Legislativo n\u00ba 1132 del 7 maggio; in questa data fu inoltre stipulata la convenzione tra RAI e Governo per la ricostruzione del centro ad Onde Corte di Prato Smeraldo. Nel 1949 la rete infrastrutturale venne ampliata con la costruzione del trasmettitore di Caltanissetta, con l'obbiettivo di diffondere il segnale nell'Africa settentrionale e nel bacino del Mediterraneo; nel frattempo il palinsesto venne ampliato ulteriormente con l'introduzione di trasmissioni in pi\u00f9 di trenta lingue rivolte a 52 paesi europei ed extra-europei; il palinsesto prevedeva anche dei notiziari a cadenza quindicinale in inglese e francese dedicati ai problemi della NATO e dell'Unit\u00e0 europea, iniziando dal 1\u00ba luglio 1952 a trasmettere anche in orario notturno con la storica trasmissione \"Notturno dall'Italia\".\nGli anni '60 e '70: la riorganizzazione delle trasmissioni da parte della RAI.\nIl 30 marzo 1962 venne stipulato un accordo tra la RAI e la Presidenza del Consiglio dei Ministri, in base al quale la gestione delle trasmissioni per l'estero e dei notiziari in onde corte fu affidata alla RAI (che gi\u00e0 era stata incaricata della gestione tecnica nel 1948). A seguito di questa convenzione, i programmi di Radio Roma vennero riorganizzati con la soppressione delle trasmissioni nelle lingue asiatiche nel 1964 (ad eccezione dell'arabo), mentre nel 1965 vennero sospesi i programmi in lituano e ridotti quelli in alcune lingue dell'Europa orientale e in esperanto. Anche le trasmissioni in inglese e francese dedicati all'unit\u00e0 Europea ed alla NATO furono soppressi, mentre vennero introdotti nel 1962 i notiziari in inglese, francese e tedesco all'interno del \"Notturno dall'Italia\".\nGli anni tra il 1967 e il 1975 sono caratterizzati da una serie di iniziative del Governo volte a potenziare l'offerta radiofonica rivolta agli italiani residenti all'estero. Fu in questo contesto che vennero ideati nel 1968 alcuni programmi divenuti celebri come i notiziari \"Qui Italia\" e \"Un giorno in Italia\", notiziari in lingua italiana rivolti ai cittadini italiani residenti rispettivamente in Europa ed in America del Nord; nel 1975 il \"Notturno dall'Italia\" fu riorganizzato nel \"Notturno Italiano\", mentre nel 1978 fu irradiato per la prima volta il \"Giornale dall'Italia\". Nel frattempo, nel 1970, la RAI si accord\u00f2 con il Ministero degli Esteri ed il Consiglio dei Ministri per il potenziamento del Centro di Prato Smeraldo.\nGli anni '90: RAI International e la nascita di Satelradio.\nNel 1995 venne fondata Rai International, la direzione della Rai dedita alla programmazione radiofonica e televisiva per l'estero; da questo momento Rai Italia Radio pass\u00f2 sotto l'egida di questo nuovo ente, il cui nome venne usato anche per l'identificazione del canale radiofonico. Nello stesso anno, la diffusione dei programmi in onde corte venne potenziata con l'installazione di due ripetitori a Singapore e nell'isola di Ascension, destinati a raggiungere le zone pi\u00f9 lontane del mondo come l'Oceania e l'America del Sud, caratterizzate da una nutrita percentuale di cittadini italiani. Nel frattempo, Rai International inizi\u00f2 ad essere trasmesso anche via satellite ripetendo alcuni programmi gi\u00e0 trasmessi in onde corte, tra cui il \"Notturno italiano\", \"Un'ora con voi\" (introdotto proprio nel 1995) e alcuni notiziari multilingue.\nNel 1996 l'offerta radiofonica crebbe ulteriormente: nacque infatti \"Satelradio\", un secondo canale satellitare che proponeva il meglio della programmazione di Radio 1, Radio 2, Radio 3 e del canale multilingue di Rai International, destinato inizialmente all'Europa ed al bacino del Mediterraneo e successivamento diffusa in tutto il mondo. Nel palinsesto di Satelradio venne introdotto un nuovo programma, \"Taccuino italiano\", un rotocalco quotidiano per gli italiani all'estero destinato a diventare uno dei programmi di punta di Rai Italia Radio.\nA fine decennio, Rai International offriva 11.600 ore di trasmissione radiofonica all'anno (tra trasmissioni satellitari e in onda corta e media); di queste, circa la met\u00e0 era utilizzata per programmi che fornissero quotidianamente una finestra informativa sull'Italia. Le notizie venivano curate da due redazioni giornalistiche, responsabili rispettivamente delle informazioni della fascia oraria giornaliera (dalle 10 alle 23) e notturna (dalle 23 alle 6 del giorno successivo).\nGli anni 2000: la chiusura del canale multilingue e l'abbandono delle onde corte.\nNel nuovo millennio, Rai International approfitt\u00f2 dell'avvento di internet per ampliare la propria offerta e diffondere in streaming i programmi gi\u00e0 trasmessi via satellite su Satelradio; in questo modo, era possibile ascoltare la voce italiana nel mondo attraverso la modulazione di ampiezza (principalmente in onde corte), il satellite ed internet. Nel luglio del 2007, tuttavia, una convenzione tra la RAI e il Consiglio dei Ministri sanc\u00ec la fine delle trasmissioni in onde corte della Rai, decretando in questo modo la fine del canale multilingue che avvenne il 30 settembre dello stesso anno. Tale decisione comport\u00f2 anche la chiusura del Centro di Prato Smeraldo (a quattro anni di distanza dallo spegnimento del Antenna RAI di Caltanissetta, il quale comport\u00f2 la cessazione delle trasmissioni in onda corta di Radio 1, fino ad allora ascoltabile sui 6060\u00a0kHz e sui 9515\u00a0kHz, e di Radio 2, in onda sui 7175\u00a0kHz).\nDa quella data le trasmissioni proseguirono esclusivamente via satellite e su internet con i programmi di Satelradio, esclusivamente in italiano ad eccezione dei brevi notiziari in inglese, francese e tedesco (quest'ultimo poi dismesso) all'interno del \"Notturno italiano\"; quest'ultimo fu anche l'unico programma a sopravvivere in modulazione di ampiezza, continuando ad essere trasmesso sulle frequenze di Roma (1107\u00a0kHz), Milano (900\u00a0kHz) e Napoli-Marcianise (657\u00a0kHz), oltre che sul 4\u00ba canale della filodiffusione. Inizialmente venne previsto un ripristino delle trasmissioni in spagnolo all'interno del \"Notturno Italiano\", a parziale compensazione della soppressione delle trasmissioni in tale lingua, ma il progetto non si concretizz\u00f2.\nLa decisione di cessare le trasmissioni in onda corta ricevette diverse critiche, soprattutto in virt\u00f9 del fatto che esse rappresentavano l'unico mezzo in grado di diffondere con una certa affidabilit\u00e0 la voce italiana nelle zone del mondo pi\u00f9 disagiate come l'Africa e l'America latina e in quelle soggette a censura e private di un accesso libero ad internet e telefonia; vi fu poi chi, come il giornalista del Corriere della Sera Ernesto Galli della Loggia, fece notare che la Rai privava in questo modo l'Italia (peraltro patria dell'inventore della radio Guglielmo Marconi) della propria voce nel mondo, fino ad allora udibile a fianco di organi rilevanti come BBC World, Voice of America o Radio France Internationale.\nLa fine.\nRai Italia Radio continu\u00f2 a trasmettere senza interruzioni fino al 2011, anno in cui venne decisa (nel mese di dicembre) la chiusura di Rai International. La decisione inizi\u00f2 a maturare nei primi mesi del 2011, a seguito del taglio del 70% dei fondi destinati alla RAI decretato dal ministro dei beni e delle attivit\u00e0 culturali Sandro Bondi - quantificabili in 85 milioni di euro - e del taglio del contributo di 20 milioni di euro da parte del Ministero degli Esteri.\nBench\u00e9 poco pubblicizzata dai media televisivi, la vicenda ebbe ampio risalto sui principali quotidiani (come la Repubblica, Il Messaggero e Il Fatto Quotidiano), sia per il destino dei dipendenti di Rai International, sia per gli italiani residenti all'estero. Particolare attenzione venne rivolta al \"Notturno Italiano\", la trasmissione pi\u00f9 longeva della Rai in onda ogni notte dal 1952, considerata peraltro l'unica vera vetrina sulla musica italiana edita esclusivamente su 78 giri.\nNumerose furono le iniziative volte a salvare il \"Notturno Italiano\" e Rai Italia Radio: oltre al sostegno di volti noti dello spettacolo (come Fiorella Mannoia, Simone Cristicchi, Fabio Frizzi e Paola Turci) e di vari appassionati che si appellarono via e-mail contro la chiusura del canale, il 23 novembre gli stessi impiegati di Rai International rivolsero una lettera al Presidente del Consiglio dei Ministri, Mario Monti, per chiedere la rinegoziazione della convenzione tra la Rai e il governo italiano per la produzione dei programmi per l'estero, auspicando per essi quel compito di comunicazione del ruolo dell'Italia nel mondo in linea con le dichiarazioni dello stesso Monti.\nTuttavia nessun provvedimento venne intrapreso dal governo per salvare Rai Internazionale, nonostante numerose assemblee e uno sciopero indetto dal personale della Rai per il 22 dicembre. Fino all'ultimo, comunque, vennero fatti diversi tentativi da parte degli addetti ai lavori volti a sensibilizzare l'opinione pubblica e a mantenere in vita l'emittente radiofonica (ne \u00e8 un esempio la pagina Facebook del \"Notturno Italiano\", dove lo staff raccoglieva articoli in difesa del programma e invitava gli ascoltatori a inviare il proprio appello contro la chiusura della trasmissione).\nA seguito delle decisioni di cui sopra, Rai Italia Radio cess\u00f2 le proprie trasmissioni alla mezzanotte tra il 31 dicembre 2011 e il 1\u00ba gennaio 2012; da allora l'Italia \u00e8 uno dei pochi paesi europei che non prevedono una specifica programmazione radiofonica per i cittadini residenti all'estero. Solo i canali televisivi di Rai International, infatti, sono stati mantenuti in vita attraverso la societ\u00e0 Rai Com, mentre i soli canali radiofonici Rai fruibili all'estero, in streaming e via satellite, sono gli stessi udibili sul territorio italiano (sebbene siano pensati per un pubblico residente in Italia). Nella fascia oraria tra le 0:00 e le 6:00, sulle frequenze in onde medie usate in passato per il Notturno Italiano, oggi viene trasmessa Radio 1, irradiata sui 900\u00a0kHz di Milano e sui 1107\u00a0kHz di Roma (i 657\u00a0kHz di Napoli sono stati invece disattivati nel 2012 a seguito della demolizione dell'impianto di trasmissione di Marcianise)."}
{"id": "1750399", "revid": "4711", "url": "https://it.wikipedia.org/wiki?curid=1750399", "title": "Amady Faye", "text": ""}
{"id": "1750401", "revid": "2077976", "url": "https://it.wikipedia.org/wiki?curid=1750401", "title": "Kalemegdan", "text": "Il Kalemegdan (in serbo \u041a\u0430\u043b\u0435\u043c\u0435\u0433\u0434\u0430\u043d) \u00e8 il pi\u00f9 grande parco della citt\u00e0 di Belgrado, situato nella municipalit\u00e0 di Stari Grad, nel centro della capitale serba.\nPosizione.\nIl Kalemegdan si trova alla sommit\u00e0 di una collina di 125,5 metri di altezza, che digrada ripida verso la confluenza del fiume Sava nel Danubio, di fronte alla \"Grande Isola della guerra\" e in maniera pi\u00f9 dolce verso il centro della citt\u00e0.\nIl nome deriva dal turco, e significa \"fortezza della battaglia\" (\"kale\": fortezza, \"meydan\": battaglia), anche se identifica solamente il parco che circonda la fortezza, creato nello spazio pianeggiante dove si svolgevano gli assedi contro la citt\u00e0 e le battaglie in campo aperto.\nStoria.\nAlla fine del I secolo a.C. i Romani edificarono un \"castrum\" alla confluenza del Danubio con la Sava, come accampamento permanente della \"IV Legione Flavia\", nel luogo in cui sorgeva un villaggio abitato da una popolazione di etnia celtica, della trib\u00f9 degli Scordisci.\nIl \"castrum\", denominato \"Singidunum\" fu distrutto dagli Avari e dagli Unni e ricostruito nel VI secolo per essere nuovamente danneggiato un secolo pi\u00f9 tardi dagli Avari e dagli Slavi.\nNon si conosce con esattezza quando gli Slavi ricostruirono la citt\u00e0: probabilmente tra l'VIII e il IX secolo. Si sa, comunque, che per la prima volta il nome di Belgrado fu menzionato in una lettera di Papa Giovanni VIII del 16 aprile 878, e si ipotizza che derivi dal particolare colore bianco della roccia calcarea di cui \u00e8 composta la fortezza (\"beli\": bianco, \"grad\": citt\u00e0), diversa dalle rocce pi\u00f9 scure dei rilievi circostanti.\nLa fortificazione fu per secoli l'unica area della zona di Belgrado ad essere abitata. L'imperatore Manuele I Comneno, nel XII secolo fece ricostruire le mura romane, e il Despota Stefan Lazarevi\u0107 che dichiar\u00f2 Belgrado capitale dello stato serbo, nel XIV secolo fece riparare e rafforzare le strutture difensive della citt\u00e0 alta e di quella sottostante, ampli\u00f2 l'edificio della corte e fece costruire un porto fluviale sulla Sava.\nDurante il periodo della dominazione ottomana iniziata nel 1521, fino a tutto il XVII secolo non furono fatte grandi opere, mentre nel XVIII secolo, la fortezza fu ricostruita e distrutta per tre volte. Durante l'occupazione austriaca (1717 - 1739) assunse un'importantissima funzione difensiva e fu tra le pi\u00f9 possenti fortificazioni europee.\nDopo la vittoria dei serbi nella seconda rivolta contro i turchi e la liberazione di Belgrado, l'importanza della fortezza diminu\u00ec. Nel 1869 iniziarono i lavori per la trasformazione dell'area circostante la fortezza in parco: nel 1891 furono create strade percorribili nell'area pianeggiante ai piedi della rocca e furono piantati numerosi alberi.\nNegli anni successivi furono eretti diversi nuovi edifici, nel 1905 il parco fu ingrandito, ma sub\u00ec diversi danni durante la prima e la seconda guerra mondiale. In particolare nella fase culminante della battaglia per la liberazione di Belgrado nell'ottobre 1944 il Kalemegdan divenne un importante caposaldo delle truppe tedesche che furono attaccate dai partigiani jugoslavi della 1\u00aa Divisione proletaria dell'Esercito Popolare di Liberazione che riuscirono a conquistare la posizione dopo aspri combattimenti.\nEdifici e monumenti.\nAlcuni tra i monumenti storici e gli edifici presenti nel complesso del Kalemegdan:"}
{"id": "1750411", "revid": "287204", "url": "https://it.wikipedia.org/wiki?curid=1750411", "title": "Johann Abraham Ihle", "text": "La sua importanza deriva, soprattutto, dalla scoperta del primo ammasso globulare, M22, mentre osservava il transito del pianeta Saturno nella costellazione del Sagittario, il 26 agosto 1665."}
{"id": "1750414", "revid": "287204", "url": "https://it.wikipedia.org/wiki?curid=1750414", "title": "CUS Palermo Pallacanestro", "text": "La sezione cestistica del CUS Palermo \u00e8 una squadra di pallacanestro di Palermo. Gioca al PalaCus, impianto situato all'interno della cittadella sportiva dell'Universit\u00e0 degli Studi di Palermo.\nI suoi colori sociali sono il giallo e il rosso. La squadra maschile disputa attualmente la Serie C regionale e quella femminile la Serie B2.\nStoria.\nIl G.U.F..\nIl CUS \u00e8 discendente diretto del Gruppo Universitario Fascista Palermo, affiliatosi alla FIP il 25 novembre 1930, che conquist\u00f2 la Serie A nel 1942, e che si dovette ritirare dopo soltanto una partita dal torneo 1942-1943 per l'invasione degli Alleati.\nGli esordi del CUS.\nLe prime notizie che si hanno di squadre del CUS risalgono al 1949, quando il Giornale di Sicilia riporta della formazione del CUS Palermo di serie C che, in vista dei Campionati Nazionali Universitari, viene preparata dall'allenatore della nazionale Italiana, l'americano Elliott Van Zandt, definito dagli storici del basket il primo vero coach approdato in Italia.\nSuccessivamente, negli anni cinquanta, il CUS Palermo gioc\u00f2 fra Serie C e Promozione, non riuscendo pi\u00f9 a raggiungere i campionati nazionali. Nella stagione 1960-1961, a seguito della riforma dei campionati, il CUS Palermo si ritrova nel girone siciliano della serie B, con giocatori di punta come Modica, D'Acquisto, Bellomo. Durante la stagione 1962-1963 viene inaugurata la palestra del Pensionato Universitario di San Saverio che rester\u00e0 a lungo l'impianto di casa del CUS Palermo.\nLe alterne fortune della squadra dei cussini e la continua riforma dei campionati dovuta al crescente numero di squadre esistenti in Italia, portano gli universitari alla serie D del 1969. Degno di nota \u00e8 in quella stagione, l'apporto di Vuinovich, Pollara, Anselmo e Bonafede. Negli anni settanta la squadra del CUS Palermo continua ad essere impegnata nei campionati di serie D e Promozione cominciando la sua scalata verso la serie C1 disputata nel 1986-1987. In panchina siede in quella stagione Ludovico Dav\u00ec e rimangono impressi nella memoria degli appassionati i due derby vinti sul Portorosa che a fine stagione verr\u00e0 promosso in serie B2.\nGli anni novanta.\nNegli anni successivi il CUS torna nel limbo dei campionati regionali. Negli anni novanta siede in panchina Angelo Balducci e il Cus milita per diversi anni nel campionato di C2, sfiorando diverse volte la promozione nel campionato di C1. Finalmente nel 1994-1995 arriva il salto di categoria, dopo un'annata quasi perfetta con due sole sconfitte in tutta la stagione. \u00c8 l'anno di De Bellis, Pace, Zaffuto, Araniti, Ferioli e Mazzei. L'anno successivo, sempre con Balducci in panchina e grazie ai nuovi innesti di Vito, Sabatini, Papini e Pepoli, la formazione giallo-rossa sfiora addirittura la B2 perdendo in finale con il Caltanissetta. Nella stagione 1996-1997, il CUS si fonde con l'Assobasket del duo Trupiano-Musumeci, acquisendo sia lo staff tecnico che il parco giocatori. I giovanissimi (16-17 anni) Puleo, Nobile, Milici, Urso Manfredi, Urso Marcello, Di Caro affrontano il campionato di C1 ma non riescono a conquistare la salvezza. Il Cus resta in C2 per le restanti 4 stagioni. Gli allenatori che si susseguono sono Giuseppe Terrasi (1997-1998), Luciano Ministero (1998-1999 eliminato in semifinale dei play-off), Piero Musumeci (1999-2000).\nLa stagione 2000-2001 \u00e8 l'ultima con il Cus Palermo impegnato in un campionato di C2. La compagine guidata in panchina da Stefano Vannini, con in campo Zaffuto, De Bellis, Mazzei, Montagliani, Pace, Araniti, Ferioli, Crisci, Sinacori, Di Trapani, Lucchesi arriva alla semifinale dei play-off, cedendo solo dopo una vera e propria battaglia a Salemi. L'anno successivo il Cus rinuncia all'iscrizione al campionato di serie C2, saltando di fatto la prima stagione agonistica dopo oltre 50 anni.\nLa rifondazione.\nLa rifondazione del settore basket del CUS avviene nella stagione 2002-2003 per mano di Simongiorgio La Pietra e mantiene volontariamente un profilo pi\u00f9 basso. La squadra \u00e8 formata soprattutto da universitari e mette in secondo piano i risultati davanti all'amicizia e al divertimento. Per cinque anni il Cus Palermo partecipa, con lo spirito di chi vuole solo onorare i valori dello sport dilettantistico, al campionato di Promozione cogliendo pochi successi sul campo ma tante soddisfazioni fuori, grazie alla solidit\u00e0 dei rapporti instauratisi fra i componenti della squadra e all'impegno profuso da tutti per il mantenimento degli stessi con il passare del tempo.\nLa stagione 2007-2008 segna la rinascita del settore maschile. Un gruppo di giovani entusiasti (molti provenienti da categorie superiori), guidati da coach Massimo Giustolisi, arrivano al CUS con l'intento di vincere il campionato di promozione e di aprire un ciclo. L'obiettivo viene subito raggiunto: nella stagione regolare la squadra si classifica al terzo posto conquistando l'accesso ai play-off per l'accesso in serie D e qui supera prima l'Empaf Palermo e poi il Bagheria senza subire alcuna sconfitta.\nIl settore femminile.\nSempre grazie a Simongiorgio La Pietra, nella stagione 2006-2007 nasce il settore femminile del CUS Palermo. La squadra partecipa alla serie C, punto di partenza dei campionati senior. La formazione palermitana, un misto di giovanissime giocatrici alla loro prima esperienza e di atlete con varie stagioni di serie C alle spalle, affronta il girone della Sicilia Occidentale, cogliendo a fine anno il quinto posto. Nel 2007, a pochi giorni dall'inizio del campionato, viene ripescata in serie B Regionale a causa del ritiro della Fortitudo Agrigento."}
{"id": "1750417", "revid": "114566743", "url": "https://it.wikipedia.org/wiki?curid=1750417", "title": "Sistema di posizionamento satellitare regionale indiano", "text": "Il sistema di posizionamento satellitare regionale indiano (in sigla IRNSS da \"Indian Regional Navigational Satellite System\"), chiamato anche con il nome commerciale di NAVIC (\"marinaio\" in sanscrito e hindi e acronimo di \"NAVigation with Indian Constellation\"), \u00e8 un sistema di posizionamento satellitare regionale autonomo sviluppato dall'Indian Space Research Organisation per il governo indiano. La necessit\u00e0 di un tale sistema di posizionamento \u00e8 data dal fatto che l'accesso al Global Positioning System statunitense non \u00e8 garantito in situazioni ostili.\nIl completamento \u00e8 avvenuto nel 2016, con la messa in orbita di tutti i sette satelliti previsti. La bassa latitudine dell'India consente la copertura del paese usando solo satelliti con bassa inclinazione orbitale.\nStoria.\nIl governo approv\u00f2 il progetto nel maggio 2006 con l'ambiziosa intenzione di realizzarlo in sei o sette mesi. Il 28 maggio 2013 \u00e8 stato inaugurato il centro di controllo nel distretto di Ramanagara e nello stesso anno \u00e8 stato lanciato il primo satellite della costellazione, IRNSS-1A, sviluppato ad un costo di 16 miliardi di rupie (circa 250 milioni di euro).\nIl costo totale del progetto \u00e8 di circa 1420 crore di rupie indiane (circa 190 milioni di euro). L'obiettivo dichiarato \u00e8 un completo controllo del sistema da parte dell'India, con il segmento spaziale, il segmento di terra ed i ricevitori degli utenti sviluppati e costruiti in India.\nLa rottura di tutti e tre gli orologi atomici del primo satellite, IRNSS-1A, avvenuta tra il 2016 e il 2017, ha portato alla sua dismissione nel 2017. L'ISRO ha pianificato di rimpiazzarlo con un nuovo satellite, IRNSS-1H, il cui lancio nell'agosto 2017 \u00e8 per\u00f2 fallito, portando alla perdita del satellite stesso.\nDescrizione.\nIl sistema consiste in una costellazione di sette satelliti ed un supporto terrestre. Tre dei satelliti sono posizionati in orbita geostazionaria a 32,5\u00b0 E, 83\u00b0 E e 131,5\u00b0 E rispettivamente, ed i quattro rimanenti in orbita geosincrona inclinata di 29\u00b0 rispetto al piano dell'equatore. Una tale sistemazione permette a tutti e sette i satelliti di essere sempre visibili dalle stazioni di controllo indiane. I satelliti sono equipaggiati con orologi atomici ed apparecchi elettronici per generare i segnali di navigazione. I segnali di navigazione stessi sono trasmessi in banda S (2-4\u00a0GHz) da un'antenna progettata per mantenere sempre forte la copertura e la potenza del segnale. I satelliti pesano circa 1.330\u00a0kg ed i loro pannelli solari produrranno 1.400\u00a0W di energia elettrica.\nIl sistema fornisce la posizione con un'accuratezza di circa 10 metri sulla penisola indiana e che scende a circa 20 metri sull'Oceano Indiano ed altre regioni vicine.\nIl segmento terrestre dell'IRNSS consiste in un centro di controllo principale (MCC, \"Master Control Center\"), nelle stazioni di terra per tracciare e calcolare le orbite dei satelliti e garantire l'integrit\u00e0 della rete (IRIM) ed in altre stazioni terrestri per monitorare le condizioni dei satelliti con la possibilit\u00e0 di emettere comandi radio per i satelliti (stazioni TT&amp;C). Il MCC determina la posizione di tutti i satelliti IRNSS, calcola l'integrit\u00e0, effettua le necessarie correzioni della ionosfera e degli orologi e fa funzionare il software di navigazione."}
{"id": "1750418", "revid": "59976", "url": "https://it.wikipedia.org/wiki?curid=1750418", "title": "IRNSS", "text": ""}
{"id": "1750425", "revid": "1603714", "url": "https://it.wikipedia.org/wiki?curid=1750425", "title": "Angelo Franco", "text": "Biografia.\nAllievo all'Accademia di Belle Arti di Venezia del prof. Carlo Lorenzetti, da cui eredita un caratteristico modellato dei volti, partecipa alla Prima mostra di arte veneta del 1913, ma inizia l'attivit\u00e0 pi\u00f9 significativa dopo la Prima guerra mondiale, alla quale prende parte come combattente. Negli anni '20 e '30 sue opere furono esposte alle mostre collettive della Fondazione Bevilacqua-La Masa a Venezia e alla Biennale ('Adamo ed Eva', 1936).\nOpere.\nArte sacra.\nNell'ambito dell'arte sacra vanno segnalate le decorazioni della chiesa di Sant'Antonio al Lido di Venezia, di Santa Maria di Lourdes a Mestre (facciata), di Santa Maria di Altobello di Mestre (statua in ceramica abbattuta da un fortunale negli anni ottanta), altare della chiesa di Santa Maria Concetta della parrocchia di Eraclea (VE) illustrativa delle litanie mariane. Alcune opere furono destinate all'estero: un portale bronzeo per una cappella del cimitero metropolitano di New York (1929) e una \"Via crucis\" per una chiesa cattolica di Londra. A Roma furono collocati un busto di Luigi Luzzatti (Ministero delle Finanze) e uno di Piero Foscari (ex Ministero delle Colonie).\nAltro.\nDopo la Seconda guerra mondiale Angelo Franco si dedica alla ceramica per arredamento di appartamenti (lampade, maniglie, oggetti vari) ispirata a modelli di arte decorativa austriaca e tedesca.\nNegli ultimi anni (1955-1961) si trasferisce a Milano dove modella e scolpisce ritratti, soggetti di arte sacra e monumenti funebri per i cimiteri di Milano Monumentale e Musocco."}
{"id": "1750427", "revid": "4711", "url": "https://it.wikipedia.org/wiki?curid=1750427", "title": "Imed Mhedhebi", "text": ""}
{"id": "1750434", "revid": "144796", "url": "https://it.wikipedia.org/wiki?curid=1750434", "title": "Muhammad Ali Pasha", "text": ""}
{"id": "1750437", "revid": "767487", "url": "https://it.wikipedia.org/wiki?curid=1750437", "title": "Giovanni Domenico Maraldi", "text": "Nel 1727 si rec\u00f2 a Parigi, diventando membro dell'Accademia delle scienze francese, nel 1731. Mentre osservava nel 1746 la cometa De Ch\u00e9seaux con Jacques Cassini, scopr\u00ec due \"stelle nebulose\", che furono in seguito identificate come ammassi globulari, M15 e M2. Nel 1772, Maraldi fece ritorno in Italia, a Perinaldo, dove mor\u00ec. Dopo la sua morte, il suo nome fu assegnato ad un cratere lunare, nel 1935."}
{"id": "1750448", "revid": "179980", "url": "https://it.wikipedia.org/wiki?curid=1750448", "title": "Fabi\u00e1n Larry Estoyanoff", "text": ""}
{"id": "1750453", "revid": "179980", "url": "https://it.wikipedia.org/wiki?curid=1750453", "title": "Ram\u00f3n Carlos Morales", "text": ""}
{"id": "1750455", "revid": "179980", "url": "https://it.wikipedia.org/wiki?curid=1750455", "title": "Abel Enrique Aguilar", "text": ""}
{"id": "1750458", "revid": "179980", "url": "https://it.wikipedia.org/wiki?curid=1750458", "title": "Nolberto Albino Ferreira", "text": ""}
{"id": "1750459", "revid": "179980", "url": "https://it.wikipedia.org/wiki?curid=1750459", "title": "Agust\u00edn Javier Delgado", "text": ""}
{"id": "1750460", "revid": "179980", "url": "https://it.wikipedia.org/wiki?curid=1750460", "title": "Franklin Agust\u00edn Salas", "text": ""}
{"id": "1750461", "revid": "179980", "url": "https://it.wikipedia.org/wiki?curid=1750461", "title": "Julio Daniel Dos Santos", "text": ""}
{"id": "1750473", "revid": "124123", "url": "https://it.wikipedia.org/wiki?curid=1750473", "title": "Henrietta Hill Swope", "text": "Lavor\u00f2 con Walter Baade. Suo padre fu Gerard Swope.\nDiede un contributo significativo alla determinazione della distanza della Galassia di Andromeda.\nRiconoscimenti.\nNel 1968 ricevette l'Annie J. Cannon Award. In suo onore le \u00e8 stato intitolato lo \"Swope Telescope\" dell'Osservatorio di Las Campanas in Cile. Le \u00e8 stato dedicato anche un asteroide, 2168 Swope ."}
{"id": "1750476", "revid": "599013", "url": "https://it.wikipedia.org/wiki?curid=1750476", "title": "Document", "text": ""}
{"id": "1750477", "revid": "628767", "url": "https://it.wikipedia.org/wiki?curid=1750477", "title": "Governatorato della Beq\u0101", "text": "Il governatorato della Beq\u0101\u02bf () \u00e8 un governatorato del Libano che si trova nel nord-est del paese. La superficie e di circa ed ha una popolazione di circa abitanti (stime 2008). Il capoluogo \u00e8 Zahle.\nDistretti.\nIl governatorato \u00e8 organizzato in 5 distretti, da nord a sud:"}
{"id": "1750479", "revid": "126257", "url": "https://it.wikipedia.org/wiki?curid=1750479", "title": "Chiaravalle (Milano)", "text": "Chiaravalle (\"Ceravall\" in dialetto milanese, AFI: ), detta anche Chiaravalle Milanese, \u00e8 un quartiere di Milano posto nella periferia meridionale della citt\u00e0, appartenente al Municipio 5.&lt;br&gt;L'abitato \u00e8 ancora oggi separato dal tessuto urbano, rimanendo circondato dalla campagna; di fatto il quartiere \u00e8 pi\u00f9 assimilabile a una frazione suburbana del capoluogo.\nStoria.\nIl nucleo abitativo di Chiaravalle si \u00e8 andato formando nel medioevo intorno all'omonima abbazia cistercense, lungo quella che oggi \u00e8 la via San Bernardo.\nNell'ambito della suddivisione del territorio milanese in pievi, la comunit\u00e0 chiravallese apparteneva alla Pieve di San Donato, e confinava con Vaiano e Nosedo a nord, San Donato ad est, San Giuliano, Civesio, Sesto Ulteriano e Poasco a sud, e Macconago ad ovest. l censimento del 1751 la localit\u00e0 fece contare 800 abitanti.\nIn et\u00e0 napoleonica il conteggio dei residenti nel 1805 registr\u00f2 740 persone, e dal 1808 al 1816 Chiaravalle fu per la prima volta annessa a Milano, recuperando tuttavia l'autonomia con la costituzione del Regno Lombardo-Veneto. Nel 1841 gli austriaci decisero di espandere il territorio municipale di Chiaravalle annettendogli il comune di Poasco con la frazione di Sorigherio, per un complesso di 1251 persone nel 1853 e 1355 nel 1859.\nAll'unit\u00e0 d'Italia nel 1861 il Comune di Chiaravalle aveva 1417 abitanti, e nel 1862 mut\u00f2 il nome in \"Chiaravalle Milanese\" per distinguersi da localit\u00e0 omonime. Nel 1870 vi fu aggregato anche il comune di Nosedo, che comprendeva anche il vicino borgo di Rogoredo.\nCollocata a sud del capoluogo meneghino e quindi non nella sua principale direttrice di espansione industriale, Chiaravalle mantenne nel tempo il suo peculiare aspetto agricolo, conteggiando 2219 anime nel 1881, poi 2890 nel 1901, e 5728 nel 1921. Nel 1923 il comune di Chiaravalle Milanese fu infine soppresso e, come avvenuto nel periodo napoleonico, annesso a Milano insieme ad altri dieci comuni. Tale sistemazione amministrativa non fu per\u00f2 definitiva, perch\u00e9 nel 1932 il regime fascista fece una parziale retromarcia staccando da Milano, e quindi da Chiaravalle, non solo l'antico territorio di Poasco, ma anche tutta quella porzione di campagna ad oriente della ferrovia Milano-Pavia che era stata precedentemente la parte orientale del comune chiaravallese, ossia i villaggi di \"Bagnolo\" e \"Tecchione\", passandola sotto San Donato Milanese.\nLuoghi e monumenti di interesse.\nL'abbazia di Chiaravalle.\nL'abbazia di Chiaravalle fu fondata nel 1135 da san Bernard de Clairvaux, il Cistercense che introdusse in Lombardia l'uso dei canali per l'irrigazione, in aperta campagna, in un'area agricola della bassa milanese, a sud-est della citt\u00e0, all'interno del territorio comunale.\nLa chiesa, eretta fra il 1172-1221 in forme gotiche francesi \u00e8 caratterizzata dalla torre campanaria all'incrocio dei bracci, a loggette digradanti (1340). Nell'interno, la decorazione a grandi affreschi nella navata centrale, sopra il coro intagliato seicentesco e nei transetti \u00e8 dei Fiammenghini (sec XVII); alla sommit\u00e0 di una scala nel transetto destro, Madonna col Bambino affrescata da Bernardino Luini. A destra della chiesa, resti del chiostro gotico(sec XIII) e Sala capitolare con graffiti bramanteschi e affreschi attribuiti ai Fiammenghini. Con l\u2019espandersi dell\u2019agricoltura e degli allevamenti nelle zone circostanti l\u2019abbazia, cresce la disponibilit\u00e0 di latte e quindi l\u2019esigenza di conservarlo. L'idea di cuocere a lungo il latte, aggiungervi il caglio e in seguito sottoporlo a salatura, nasce probabilmente da tale necessit\u00e0. Secondo la tradizione, il formaggio grana della pianura padana, il Grana Padano, nacque nel 1135 nell'abbazia di Chiaravalle; l'identificazione di questa abbazia come luogo di nascita del progenitore del Grana Padano non \u00e8, tuttavia, certa, infatti nella pianura Padana era presente un'altra abbazia omonima, situata tra Piacenza e Fidenza.\nInfrastrutture e trasporti.\nL'abitato \u00e8 attraversato dal vecchio tracciato della ferrovia Milano-Genova, ancora visibile, mentre le rotaie moderne corrono pi\u00f9 a oriente. Sul percorso originario era presente una stazione al servizio di Chiaravalle, poi dismessa insieme ai vecchi binari.\nLa linea autobus 77 gestita da ATM collega il borgo di Chiaravalle e il cimitero al centro della citt\u00e0."}
{"id": "1750489", "revid": "884077", "url": "https://it.wikipedia.org/wiki?curid=1750489", "title": "Amatori Catania Rugby 2006-2007", "text": ""}
{"id": "1750494", "revid": "767487", "url": "https://it.wikipedia.org/wiki?curid=1750494", "title": "Notte brava a Las Vegas", "text": "Notte brava a Las Vegas (\"What Happens in Vegas\") \u00e8 un film del 2008 diretto da Tom Vaughan, con protagonisti Cameron Diaz e Ashton Kutcher.\nLa pellicola \u00e8 uscita in Italia il 9 maggio 2008.\nTrama.\nJoy e Jack, due perfetti sconosciuti newyorkesi, si ritrovano a folleggiare a Las Vegas. Lei \u00e8 stata appena lasciata dal suo futuro sposo, lui licenziato dal suo stesso padre perch\u00e9 non sa portare i lavori a termine. La mattina seguente, dopo una nottata pi\u00f9 che focosa, i due si ritrovano sposati. Entrambi sono decisi ad annullare al pi\u00f9 presto il matrimonio ma, a complicare le cose, ci si mette una vincita milionaria fatta alla slot machine, grazie a Jack, per\u00f2 con il quarto di dollaro di Joy. I due ragazzi si ritrovano nelle mani un assegno da 3 milioni di dollari, ma essendo sposati sono costretti a dividersi la somma. Tornati a New York i due neo-sposi si presentano davanti ad un giudice per ottenere un divorzio sbrigativo, ma il giudice, tradizionalista, costringe Joy e Jack a sei mesi di matrimonio forzato, sei mesi in cui dovranno vivere sotto lo stesso tetto, cercando di far funzionare la loro unione. Tra litigi e dispetti i due finiranno per innamorarsi perdutamente l'uno dell'altra.\nAccoglienza.\nIl film ha ricevuto durante l'edizione dei Razzie Awards 2008 due nomination come peggior attrice protagonista per Cameron Diaz e peggior coppia per Cameron Diaz e Ashton Kutcher.\nIncassi.\nLa commedia ha guadagnato internazionalmente circa 220 milioni di dollari."}
{"id": "1750495", "revid": "125654856", "url": "https://it.wikipedia.org/wiki?curid=1750495", "title": "Blocco di Sinistra", "text": "Il Blocco di Sinistra (in portoghese: \"Bloco de Esquerda\" - BE) \u00e8 un partito politico portoghese di orientamento socialista fondato nel 1999 dalla confluenza di tre distinti soggetti politici:\nLa portavoce del partito \u00e8 Catarina Martins.\nIl \"Bloco\" partecipa al partito della Sinistra europea e alla Sinistra Anticapitalista europea.\nStoria.\nIl partito fece il suo esordio in occasione delle elezioni legislative del 1999, quando ottenne il 2,5% dei voti e 2 seggi all'Assemblea della Repubblica. Alle successive legislative del 2002 vide aumentare i propri consensi, raggiungendo il 3% dei voti e tre seggi.\nAlle elezioni legislative del 2005 il partito raccolse il 6,4% dei voti ed ottenne otto seggi. raddoppiando il dato delle elezioni delle precedenti elezioni del 2002. Anche in occasione delle elezioni presidenziali del 2006 il \"Bloco\" ottenne un risultato simile (5,3%), candidando l'economista e coordinatore del partito Francisco Lou\u00e7\u00e3.\nNelle elezioni europee del 2009 hanno ricevuto il 10,73% dei voti ottenendo tre eurodeputati. Essi hanno inoltre superato il CDU per la prima volta in una elezione. Alla successiva elezioni nazionali del 2009, il partito ha ottenuto 9,81% dei voti e sedici deputati.\nNegli anni successivi c'\u00e8 stata un'inversione di tendenza. Alle elezioni legislative del 2011 il BE ha ottenuto il 5,2% dei voti, dimezzando la propria rappresentanza parlamentare. Alle europee del 2014 il partito si \u00e8 fermato al 4,56% eleggendo un solo eurodeputato.\nHa conquistato alle elezioni del 2015 il 10,2% e 19 deputati, migliore risultato dalla nascita del \"Bloco\". Dopo queste elezioni, il Blocco sigla un accordo col Partito Socialista in cui, pur mantenendo le distanze politiche, fornisce sostegno esterno al governo Costa per impedire il ritorno alle politiche del centrodestra gi\u00e0 condannate dal popolo con le elezioni.\nNell'aprile 2018, Catarina Martins lancia - insieme a Jean-Luc Melenchon e Pablo Iglesias - il movimento internazionale Ora il Popolo.\nIdeologia.\nIl \"Bloco\" si \u00e8 subito caratterizzato come un partito di sinistra radicale, attento a rappresentare oltre alle tradizionali culture politiche legate al pensiero comunista, istanze proprie del femminismo, dell'ambientalismo e del mondo omosessuale."}
{"id": "1750496", "revid": "767487", "url": "https://it.wikipedia.org/wiki?curid=1750496", "title": "Hour of Penance", "text": "Gli Hour of Penance sono una brutal death metal band italiana di Roma nata nel 1999.\nStoria degli Hour of Penance.\nLa prima demo esce nel 2000 ed \u00e8 stata seguita dal loro primo album \"Disturbance\", pubblicato con l'etichetta spagnola Xtreem Music nel 2003. Nel 2005 esce il secondo album \"Pageantry for Martyrs\" pubblicato con la stessa etichetta. Nel 2008 la band pubblica con Unique Leader \"The Vile Conception\". Questo album delinea le coordinate del loro sound, caratterizzato da veloci riff di chitarra e blast beats. Nel 2010 viene pubblicato il loro quarto album \"Paradogma\" e, pur mantenendo l'approccio brutale dell'opera precedente, il loro suono viene arricchito da influenze pi\u00f9 melodiche e black metal. L'album \u00e8 riconosciuto dalla stampa come uno degli highlights death metal dell'anno e apre la strada ad un accordo con la label Prosthetic Records e ad un tour con i Deicide. Nel 2012 la band pubblica \"Sedition\", seguito da vari tour con Cannibal Corpse, Black Dahlia Murder e Devildriver tra gli altri. \"Regicide\" \u00e8 stato rilasciato nel 2014 e seguito da ulteriori tour con Behemoth e Cannibal Corpse. L'ultimo album pubblicato con Prosthetic Records \u00e8 \"Cast the First Stone\" del 2017. Gli Hour of Penance quindi firmano un accordo con l'etichetta polacca Agonia Records e un nuovo album chiamato \"Misotheism\" \u00e8 in uscita il 25 ottobre 2019."}
{"id": "1750497", "revid": "372624", "url": "https://it.wikipedia.org/wiki?curid=1750497", "title": "Antonio Basoli", "text": "Biografia.\nOriginario di Castel Guelfo, bolognese d'adozione, era figlio di Lelio Andrea e Apollonia Fontana.\nFu pittore e decoratore d'interni, incisore e membro dell'Accademia delle Belle Arti di Bologna.\nLa sua formazione si \u00e8 nutrita dell'interesse onnivoro e costante per le opere dell'arte classica, la letteratura classica e contemporanea, i repertori e le decorazioni, le incisioni di Piranesi.\nI primi segreti dell'arte li prese da suo padre Lelio Andrea Basoli.\nBasoli, insieme con i fratelli Luigi e Francesco, oper\u00f2 come scenografo, decoratore, disegnatore di sipari, per vari teatri dell'area bolognese, il Marsigli Rossi, il Comunale, e soprattutto il teatro Contavalli (1814); restano ormai poche tracce di queste sue opere, documentate tuttavia dalla ricca produzione di disegni, acquerelli e incisioni, tra le quali le acquatinte della \"Collezione di varie scene teatrali\", realizzate dal 1821. \nDecoratore eclettico, Basoli si ciment\u00f2 in vari stili, dall'ornatismo bolognese, come la \"stanza paese\" o la \"tenda cispadana\", decorazione di origine francese e di carattere militaresco che poi si muter\u00e0 in \"tenda civica\"), al quadraturismo, alla pittura rococ\u00f2 alle grottesche, quest'ultime influenzato dal viaggio a Roma.\nGli anni dal 1818 agli anni Venti dell'Ottocento rappresentano gli anni della massima maturit\u00e0 artistica di Basoli in questo settore, con il viaggio a Milano e la visita alla \"sala di Sanquirico\", ossia lo studio del principale scenografo della Scala di Milano, cui Basoli si ispir\u00f2 per la scenografia dell\"'Edipo re\" al Contavalli nel 1822, la rappresentazione di \"Semiramide riconosciuta\" nel 1820 e infine la pittura delle scene e del teatro dei Cavalieri dell'Unione di Santarcangelo di Romagna.\nSuoi allievi furono Francesco Cocchi e Domenico Ferri.\nAntonio Basoli \u00e8 sepolto nel cimitero monumentale della Certosa di Bologna, nel pozzetto LXIV/1 del Chiostro V.\nCapolettera.\nBasoli disegn\u00f2 innumerevoli capilettera. Essi furono utilizzati all'inizio di ogni capitolo de La storia infinita, il celeberrimo romanzo di Micheal Ende."}
{"id": "1750499", "revid": "201640", "url": "https://it.wikipedia.org/wiki?curid=1750499", "title": "Emmanuel Carr\u00e8re", "text": "Biografia.\nFiglio di Louis Carr\u00e8re e di H\u00e9l\u00e8ne Carr\u00e8re d'Encausse, terza donna ad essere eletta nell'Acad\u00e9mie fran\u00e7aise, figlia di un immigrato georgiano collaborazionista e di una immigrata russa appartenenti alle nobilt\u00e0 locali decadute con la Rivoluzione russa , Carr\u00e8re \u00e8 laureato presso l'Institut d'\u00e9tudes politiques de Paris, pi\u00f9 noto come Sciences Po.\nIl suo primo lavoro \u00e8 stato quello di critico cinematografico per la rivista \"T\u00e9l\u00e9rama\". Nel 1983 ha esordito con il romanzo \"L'ami du jaguar\", al quale hanno fatto seguito altri titoli di pura \"fiction\" fino al 2000, anno in cui pubblica \"L'avversario\", la storia di Jean-Claude Romand, un criminale francese cresciuto nella menzogna: dopo aver fatto credere per diciotto anni alla sua famiglia di essere un medico, Jean-Claude decide di sopprimere sua moglie, i suoi figli e i suoi genitori e di dar fuoco alla sua casa quando si accorge di essere stato smascherato. Leggendo nella cronaca il caso di questo individuo, vissuto per anni nell'anonimato di una vita banale prima di trasformarsi in un serial killer, Carr\u00e8re si incuriosisce e prende contatti con lui.\nRomand accetta di collaborare alla stesura del libro, con l'intenzione di capire egli stesso i motivi che lo hanno portato a compiere quel crimine di cui poi si dichiara pentito. Emmanuel Carr\u00e8re rintraccia e intervista due dei suoi vecchi amici, assiste alle udienze del processo e decide di tracciare una indagine sulla mente di una persona che ha vissuto un'intera vita, fin dall'infanzia, costruita sulla menzogna. Anche dopo la condanna all'ergastolo, Carr\u00e8re visita pi\u00f9 volte Romand in carcere e tiene con lui una fitta corrispondenza, che gli d\u00e0 modo di documentare la sua vita da detenuto e la sua riscoperta della fede.\nCarr\u00e8re ha tentato diverse stesure del libro, prima dal punto di vista dell'assassino, poi facendo parlare i suoi amici e i protagonisti della storia, ma nella stesura definitiva ha voluto narrare la propria esperienza in prima persona, segnando cos\u00ec una svolta nel proprio stile di scrittura. Da \"L'avversario\" in poi, infatti, in ogni sua opera Carr\u00e8re compare come narratore presente ai fatti, scrivendo pagine radicate nella realt\u00e0 e molto documentate come in \"Limonov\", il suo libro pi\u00f9 venduto, in cui la biografia romanzata del leader dissidente russo \u0116duard Limonov, diventa uno strumento di analisi della Russia, dall'Urss a Putin, o come in \"Il regno\", in cui traccia la storia del primo secolo dell'era cristiana e dell'effimera conversione dell'autore.\nDopo aver esordito come critico, Carr\u00e8re non ha comunque abbandonato il mondo del cinema: ha scritto numerose sceneggiature per telefilm basati su testi di Georges Simenon, ha collaborato alla sceneggiatura di molte puntate di \"Les Revenants\" e di altre fiction televisive. Molti suoi libri sono poi stati trasposti in sceneggiature cinematografiche, e la maggior parte delle sue opere sono incentrate sulla riflessione su se stesso e sul nesso fra illusioni e realt\u00e0.\nNel suo ultimo libro, \"Yoga\", Carr\u00e8re rivela di essersi ammalato di una forma grave di depressione con \"idee suicidarie in un quadro di disturbo bipolare di tipo II\" (dalla sua cartella clinica). L'equipe medica, nel suo caso, decise di intervenire \"con l'artiglieria pesante\", e cio\u00e8 con la TEC, in quanto il suo venne giudicato un disturbo affettivo psicotico farmacoresistente con suicidariet\u00e0 intrattabile. Pur essendo stato in analisi per trent'anni, lo scrittore dichiara, nel capitolo \"Storia della mia pazzia\", che solo le gocce di litio quotidiane e la TEC lo hanno salvato.\nOpere.\nL'opera di Carr\u00e8re, tradotta in Italia dal 1996 al 2011 per la Einaudi, che ne ha pubblicato cinque titoli senza grande seguito, viene rilanciata nel 2012 dall'Adelphi con la biografia del controverso personaggio Limonov, finalmente bestseller di vendite, e la ripubblicazione delle opere precedenti.\nRiconoscimenti.\nNel 2006 ha vinto l'Efebo d'oro per il film \"L'amore sospetto\", tratto dal suo stesso romanzo. Nel 2011 la sua opera biografica \"Limonov\", che descrive la vita controcorrente del poeta ed attivista politico russo Eduard Limonov\",\" ha ottenuto il Prix Renaudot. Nel 2015 \u00e8 stato membro della giuria della 72\u00aa Mostra internazionale d'arte cinematografica di Venezia e ha ritirato il premio \"La storia di un romanzo\" assegnatogli nel corso della manifestazione \"Pordenonelegge.it\". Il 7 agosto 2016 riceve il Premio letterario Giuseppe Tomasi di Lampedusa per l'opera \"Il regno\"."}
{"id": "1750503", "revid": "15825747", "url": "https://it.wikipedia.org/wiki?curid=1750503", "title": "Oltregioco", "text": ""}
{"id": "1750504", "revid": "736476", "url": "https://it.wikipedia.org/wiki?curid=1750504", "title": "A Jolly Christmas from Frank Sinatra", "text": "A Jolly Christmas from Frank Sinatra \u00e8 un album natalizio del crooner statunitense Frank Sinatra, pubblicato nel settembre 1957 dalla Capitol Records.\nIl disco.\nSecondo album natalizio di Sinatra, \"A Jolly Christmas\" \u00e8 diviso in due parti: il lato A contiene canzoni di Natale vecchie e nuove, ma comunque modernizzate dall'arrangiatore Gordon Jenkins; il lato B, invece, contiene canti malinconici, come \"Adeste fideles\".\nNel 1963 l'album fu riproposto dalla Capitol con una copertina e un titolo diversi, \"The Sinatra Christmas Album\". Il titolo originale fu ripreso solo nel 1987 con l'edizione CD, cos\u00ec come la sua cover. Nel 2001, in una nuova edizione, furono aggiunte due tracce addizionali, ma cambi\u00f2 nuovamente la copertina. Nel 2007 venne riproposta la versione \"50\u00ba Anniversario\", con una traccia aggiuntiva. Infine, nel 2010 viene riproposta in vinile."}
{"id": "1750513", "revid": "144796", "url": "https://it.wikipedia.org/wiki?curid=1750513", "title": "Santa Maria in Transpontina (titolo cardinalizio)", "text": ""}
{"id": "1750516", "revid": "179980", "url": "https://it.wikipedia.org/wiki?curid=1750516", "title": "Oswaldo Johvani Ibarra", "text": ""}
{"id": "1750522", "revid": "1543377", "url": "https://it.wikipedia.org/wiki?curid=1750522", "title": "Legge sul Quebec", "text": "La legge sul Qu\u00e9bec (in inglese Quebec Act e in francese Acte de Qu\u00e9bec) fu una legge emanata nel 1774 dal Parlamento britannico (citazione 14 Geo. III c. 83) che disponeva le procedure di governo per la provincia del Quebec, passata alla Gran Bretagna al termine della guerra dei sette anni.\nLa proposta di legge venne presentata alla Camera dei Lord il 2 maggio 1774 con il titolo di \"una legge per rendere pi\u00f9 efficaci le disposizioni per il governo della provincia del Quebec, in Nord America\". Dopo essere passata dalla Camera dei Lord il 17 maggio, la proposta venne discussa dalla Camera dei Comuni tra il 21 maggio e il 13 giugno e pass\u00f2 con alcune modifiche, che vennero accettate dai Lord. Il 22 giugno la proposta ottenne l'approvazione del re ed infine divenne effettiva il 1\u00ba maggio 1775.\nLe principali componenti della legge sul Qu\u00e9bec erano:\nI provvedimenti della legge sul Qu\u00e9bec vennero accolti positivamente dagli ecclesiastici e dai \"seigneurs\", i proprietari terrieri canadesi francesi, mentre gener\u00f2 malcontento tra i contadini e i mercanti inglesi. Col tempo la legge divent\u00f2 importante per i canadesi francesi come base dei loro diritti legali e religiosi.\nLa legge sul Qu\u00e9bec ebbe importanti conseguenze non solo nella provincia stessa ma anche nelle Tredici colonie, che la considerarono come una forma di coercizione e una minaccia alle proprie ambizioni territoriali. Infatti, questa legge e le altre precedenti designate come misura punitiva dal Parlamento inglese vennero complessivamente denominate \"Leggi intollerabili\" (\"Intolerable Acts\") dai patrioti americani. Si trattava di provvedimenti restrittivi per imporre il controllo inglese sulle colonie americane e secondo diversi storici furono una delle maggiori cause della Rivoluzione Americana. Contribuirono inoltre a provocare l'invasione del Qu\u00e9bec da parte degli eserciti dei coloni ribelli nell'inverno tra il 1775 e il 1776.\nLa proposta di legge gener\u00f2 numerose proteste anche in Gran Bretagna dove vennero pubblicati molteplici pamphlets con titoli accesi e vignette satiriche sull\u2019argomento.\nLa legge sul Qu\u00e9bec venne sostituita dal \"Constitutional Act\" del 1791 che divise il Quebec in due nuove province, Canada Superiore e Canada Inferiore\nContesto.\nIl governo britannico dovette prendere dei provvedimenti per limitare la diffusione di tendenze indipendentiste nelle colonie del Nord America a causa dei problemi riscontrati all'interno delle colonie inglesi della Nuova Inghilterra. Fu il governatore della provincia del Quebec, Guy Carleton, un aristocratico anglo-irlandese, che propose all'Inghilterra di prendere delle misure per garantirsi la fedelt\u00e0 dei canadesi nel caso di uno scontro con le Tredici colonie. Il governatore Carleton riteneva infatti preferibile supportare i canadesi francesi piuttosto che i mercanti inglesi. Con la legge del Qu\u00e9bec riusc\u00ec a garantire che gli affari giudiziari riguardanti i canadesi venissero giudicati secondo il diritto francese e che i cattolici fossero autorizzati a detenere posizioni ufficiali.\nConseguenze sulla provincia del Qu\u00e9bec.\nIn Canada la nuova legge venne ricevuta bene soprattutto dall'aristocrazia terriera, che vide i propri diritti riconosciuti, e dagli ecclesiastici cattolici, il cui status venne elevato. Tuttavia, gener\u00f2 l'indignazione dei mercanti inglesi che si sentirono minacciati dalla restaurazione del diritto civile francese. La moto di protesta raggiunse il picco massimo il 1\u00ba Maggio 1775, quando si scopr\u00ec che il busto di re Giorgio III d'Inghilterra presentato in occasione dell'entrata in vigore della nuova legge era stato deturpato con la scritta ingiuriosa \"Pope of Canada, Sot of England\" (Papa del Canada, ubriacone d'Inghilterra). Molto probabilmente qualche mercante inglese e protestante aveva compiuto questo atto vandalico furioso con il governo inglese. L'8 maggio il governatore della provincia del Quebec promise ben 200 piastre (500 ghinee) a chiunque denunciasse i colpevoli, ma malgrado l'ingente ricompensa monetaria i colpevoli non vennero mai trovati.\nInoltre, anche i contadini rimasero profondamente insoddisfatti poich\u00e9 temevano di tornare a una sorta di servit\u00f9 della gleba, come era accaduto quando erano ancora al governo i francesi, preferendo invece l'amministrazioni inglese degli ultimi quindici anni.\nConseguenze nelle Tredici colonie.\nNelle colonie inglesi della Nuova Inghilterra la legge sul Qu\u00e9bec provoc\u00f2 indignazione e rivolte. Questa legge venne infatti inserita dai coloni inglesi nelle cosiddette Leggi Intollerabili adottate all'incirca nello stesso periodo:\nQuest'ultima legge pur non facendo parte delle Leggi intollerabili venne associata a queste sia per la data di promulgazione sia a causa delle reazioni negative che suscit\u00f2 presso le tredici colonie.\nI coloni inglesi non accettavano che l'Inghilterra desse dei diritti territoriali alla Nuova Francia, contro cui avevano combattuto solo 15 anni prima. Inoltre, venne bloccata l'espansione verso Ovest dei commercianti di New York e di Albany, che si videro costretti a rinunciare al commercio di pellicce a Montr\u00e9al. La legge sul Qu\u00e9bec venne infatti vista dalle Tredici colonie come una manovra organizzata espressamente contro di loro.\nTentando di stabilire un'alleanza, nell'ottobre del 1774, in un congresso a Filadelfia, i rappresentanti delle Tredici colonie consegnarono ai canadesi della provincia del Quebec una lettera ufficiale in francese in cui chiedevano di unirsi agli americani per formare il quattordicesimo stato dei futuri Stati Uniti. Alcuni commercianti anglofoni apprezzarono la proposta, ma i canadesi rifiutarono dal momento che non volevano prendere parte in un possibile conflitto contro l'Inghilterra. La rottura tra il Canada e le Tredici colonie port\u00f2 in seguito alla formazione delle due nazioni anglofone nel Nord America: gli Stati Uniti d'America e il Canada inglese.\nAd ogni modo, nel 1775, con la guerra d'indipendenza, la legge sul Qu\u00e9bec venne annullata.\nInterpretazione della legge.\nLa legge sul Qu\u00e9bec \u00e8 stata interpretata in tanti modi diversi. Alcuni l\u2019hanno considerata come un tentativo di risolvere alcuni problemi creati dopo la proclamazione reale del 1763, che aveva drammaticamente ridotto i confini della Nuova Francia, creando una riserva indiana intoccabile. Altri la videro invece come un tentativo della Gran Bretagna di dimostrare una maggiore apertura verso i cattolici francesi, probabilmente con l'obiettivo di garantirsi la loro fedelt\u00e0 in caso di problemi con le colonie americane. Ad ogni modo l\u2019espansione territoriale riconobbe a Montr\u00e9al un importante ruolo nell'economia continentale e la legge permise all'economia del Qu\u00e9bec di fare affidamento ancora una volta sulla pesca e sul tradizionale commercio di pellicce."}
{"id": "1750524", "revid": "124964725", "url": "https://it.wikipedia.org/wiki?curid=1750524", "title": "Helen Sawyer Hogg", "text": "\u00c8 conosciuta in particolare per le sue ricerche sugli ammassi globulari, tra gli anni cinquanta e gli anni ottanta, e per la sua pubblicazione sulla storia dell'astronomia, pubblicata negli anni cinquanta.\nRiconoscimenti.\nNel 1967 ha ricevuto la Medaglia Rittenhouse .\nNel 1976 le \u00e8 stato assegnato l'Ordine del Canada .\nNel 1984 le fu assegnato il Premio Klumpke-Roberts.\nNel 1984 le \u00e8 stato dedicato un asteroide, 2917 Sawyer Hogg .\nLe \u00e8 stato intitolato un premio, il \"Helen Sawyer Hogg Public Lecture\" ."}
{"id": "1750526", "revid": "123370406", "url": "https://it.wikipedia.org/wiki?curid=1750526", "title": "Jacurso", "text": "Jacurso (\"Jic\u00f9rzu\" in calabrese) \u00e8 un comune italiano di abitanti della provincia di Catanzaro in Calabria.\nIl centro \u00e8 rinomato per la produzione del gelato artigianale.\nGeografia fisica.\nSituato a 441 m s.l.m. a nord del monte Contessa, si affaccia sulla piana lametina. La sua collocazione, quasi centrale nell'istmo catanzarese, offre un'ampia visuale che, nei punti pi\u00f9 alti del territorio, permette un maestoso panorama che spazia dalle coste del Tirreno a quelle dello Ionio.\nStoria.\nSecondo alcuni racconti popolari, il centro sorse nel XV secolo ad opera di un gruppo di pastori che si stabilirono in queste terre. La prima citazione storica di Jacurso, su un documento storico ufficiale, si trova nell'inventario di Maida del 1466, epoca in cui era un suo Casale parte di quel feudo, con la sua storia legata all'avvicendamento di nobili famiglie feudali, passando dai Caracciolo di Nicastro (1408-1560) ai Palma, ai Carafa di Nocera, ai Loffredo nel 1607 e dal 1699 al 1806, anno dell'eversione della feudalit\u00e0, ai Ruffo di Bagnara. Nel 1807 venne accorpato nel cosiddetto governo di Maida, mentre nel 1811 venne riconosciuto comune nella stessa giurisdizione e nel 1816 veniva ascritto al circondario di Cortale. La sua storia socio-economica fu condizionata da molti terremoti, uno su tutti quello del 1783. Tra gli edifici degni di nota ci sono il santuario della Madonna della Salvazione che sorge sulle rovine di un convento fondato da padri Carmelitani nel 1576, la chiesa parrocchiale cinquecentesca di San Sebastiano Martire ricostruita dopo il terremoto del 1783 e il palazzo comunale datato 1931.\nTradizioni e folclore.\nLa festa pi\u00f9 importante \u00e8 quella della Madonna della Salvazione, che si svolge l'ultima domenica di luglio. Particolarmente conosciuta per i fuochi di artificio della domenica a fine festa.\nAltre processioni sono quelle di San Sebastiano il 20 gennaio, del Venerd\u00ec Santo, della Madonna del Carmine il 16 luglio e di Santa Lucia il 13 dicembre.\nJacurso \u00e8 molto conosciuto nella regione per le sue due gelaterie artigiane pluripremiate."}
{"id": "1750527", "revid": "125298385", "url": "https://it.wikipedia.org/wiki?curid=1750527", "title": "Giorgio Cataldi", "text": "Biografia.\nNon se ne hanno molte notizie. Si sa che era un amico di Pier Paolo Pasolini, abitante di borgata che avrebbe dovuto fare la parte di Accattone al posto di Franco Citti, cosa che poi non si fece perch\u00e9 era all'epoca detenuto. Quindici anni dopo Pasolini lo scelse per interpretare l'apatico, spietato e lunatico Monsignore nel film \"Sal\u00f2 o le 120 giornate di Sodoma\" del 1975. Prese poi parte all'erotico \"La ragazza alla pari\" (1976) di Mino Guerrini, dove ancora interpreta un uomo con particolare propensione verso i piaceri carnali. \nPrecedentemente, vendeva vestiti in una borgata di Roma, e fu l\u00ec che avvenne il suo primo incontro con Pasolini. Malgrado non avesse alcuna esperienza cinematografica, Cataldi riusc\u00ec tranquillamente a reggere il ruolo. Nel film di Pasolini, infatti, recit\u00f2 la sua parte \u2013 poi doppiata dal poeta Giorgio Caproni \u2013 senza particolari problemi. Dopo aver recitato nel suo secondo e ultimo film, Cataldi spar\u00ec completamente dal mondo del cinema, e ritorn\u00f2 cos\u00ec alla vita privata continuando la sua attivit\u00e0 di commerciante."}
{"id": "1750534", "revid": "2131061", "url": "https://it.wikipedia.org/wiki?curid=1750534", "title": "Partito Ecologista &quot;I Verdi&quot;", "text": "Il Partito Ecologista \"I Verdi\" (, PEV) \u00e8 un partito politico portoghese.\nIl PEV \u00e8 un partito ecologista di sinistra, membro dei Verdi Europei e fondatore della Federazione Europea dei Partiti Verdi.\nIl PEV \u00e8 stato il primo partito ecologista del paese, fondato nel 1982. \u00c8 da sempre alleato con il Partito Comunista Portoghese. Con i comunisti, infatti, il PEV ha dato vita all'Alleanza del Popolo Unito (\"Alian\u00e7a Povo Unido\", APU) e poi alla Coalizione Democratica Unitaria (\"Coliga\u00e7\u00e3o Democr\u00e1tica Unit\u00e1ria\", CDU), della quale fa parte anche \"Interven\u00e7\u00e3o Democr\u00e1tica\". Il miglior risultato della CDU si \u00e8 avuto nel 1987 con il 12,14% dei voti e l'elezione di 31 deputati su 250. Dalle elezioni del 1991 a quelle del 2011, la CDU ha oscillato sempre tra il 6,9 e l'8,9% dei voti ed eletto tra i 12 ed i 17 deputati su 230. I Verdi contano attualmente solo 2 deputati."}
{"id": "1750538", "revid": "125185774", "url": "https://it.wikipedia.org/wiki?curid=1750538", "title": "Crimson Hero", "text": " \u00e8 un manga scritto e disegnato da Mitsuba Takanashi. La serie \u00e8 stata serializzata in Giappone sulla rivista \"Bessatsu Margaret\" dal 2003 al 13 gennaio 2011, e in seguito Sh\u016beisha ne ha raccolto i capitoli in 20 volumi \"tank\u014dbon\". In Italia i diritti sono stati acquistati dalla Star Comics, che ha pubblicato il manga dal 13 marzo 2008 al 14 dicembre 2011.\nTrama.\nNobara Sumiyoshi \u00e8 una ragazza quindicenne, figlia della \"okami\" (gestrice) di un importante \"ry\u014dtei\" (ristorante tradizionale giapponese); la madre preme perch\u00e9 Nobara perda le sue abitudini da maschiaccio ed impari l'arte di servire i clienti, ma lei preferirebbe invece lasciare il ruolo di giovane \"okami\" alla graziosa sorellina Soka, perch\u00e9 ha un'altra passione che la assorbe completamente: la pallavolo. Al passaggio dalle scuole medie alle superiori, Nobara sceglie infatti di frequentare un liceo privato noto per la sua squadra di pallavolo, l'Istituto Benino, ma nei primi giorni di scuola scopre che la madre ha usato il suo potere economico (\u00e8 una finanziatrice della scuola) per sopprimere il club di pallavolo femminile. Nobara non riesce a sopportare quest'affronto e decide di andarsene da casa, trasferendosi nel dormitorio dei borsisti della squadra di pallavolo maschile: l\u00ec lavora come amministratrice e tuttofare, in compagnia dei quattro occupanti Keisuke, Yushin, Naoto e Tomonori.\nDopo un'iniziale \"impasse\", col tempo Nobara comincia ad abituarsi alla vita nel dormitorio e ad affezionarsi ai suoi quattro coinquilini. Presto, inoltre, comincia la ricerca delle compagne per fondare un nuovo club di pallavolo, ma viene osteggiata dai compagni del club maschile; Nobara propone quindi loro una sfida a pallavolo tre contro tre, che le ragazze vincono: questo consente loro di rifondare il club femminile. Al club partecipano Nobara, le sue \"senpai\" Yui Suzushiro e Ayako Mochida e, pi\u00f9 tardi, Rena Komizo e Kyoka Goto; l'ultimo membro sar\u00e0 la star della pallavolo giovanile Tomoyo Osaka, precedentemente ritiratasi per un incidente. Quando Suzushiro conclude la scuola e lascia la squadra, verr\u00e0 rimpiazzata dalla vivace Kanako Noda, interessata a Yushin proprio come Nobara."}
{"id": "1750550", "revid": "1602064", "url": "https://it.wikipedia.org/wiki?curid=1750550", "title": "Arrows A8", "text": "La Arrows A8 fu una vettura di Formula 1 impiegata dalla scuderia inglese nelle stagioni 1985 e 1986. Disegnata da Dave Wass, in monoscocca di carbonio, era spinta dal potente motore turbo BMW, aveva il cambio Hewland ed era gommata Goodyear.\nOttenne un secondo posto (con Thierry Boutsen nel Gran Premio di San Marino 1985), un quarto (sempre con Boutsen nel Gran Premio di Germania 1985), un quinto (con Gerhard Berger nel Gran Premio del Sud Africa 1985) e quattro sesti posti (due con Boutsen, uno con Berger e uno con Christian Danner nel 1986).\nOttenne come miglior qualifica il quinto posto con Thierry Boutsen nel GP di Imola del 1985."}
{"id": "1750551", "revid": "256896", "url": "https://it.wikipedia.org/wiki?curid=1750551", "title": "Classe di concentrazione di Shapley/Sawyer", "text": "La classe di concentrazione di Shapley-Sawyer \u00e8 un sistema di classificazione degli ammassi globulari in scala da uno a dodici usando i numeri romani, a seconda della loro concentrazione. Gli ammassi pi\u00f9 concentrati, come M75, sono indicati come appartenenti alla Classe I, mentre i meno concentrati, come Palomar 12, sono di Classe XII.\nQuesto metodo fu elaborato da Harlow Shapley insieme a Helen Sawyer Hogg, tra il 1927 e il 1929, diventando noto come \"Classe di concentrazione di Shapley-Sawyer\". "}
{"id": "1750561", "revid": "371529", "url": "https://it.wikipedia.org/wiki?curid=1750561", "title": "Come Fly with Me (album Frank Sinatra)", "text": "Come Fly with Me \u00e8 un album del crooner statunitense Frank Sinatra, pubblicato nel 1958 dalla Capitol Records.\nIl disco.\nLa prima collaborazione di Sinatra con l'arrangiatore e direttore Billy May fu imposta come un viaggio in tutto il mondo. Sinatra richiese specificatamente la \"title track\" ai compositori Jimmy Van Heusen e Sammy Cahn.\nNella sua autobiografia, \"All You Need Is Ears\", il famoso produttore George Martin disse di aver visitato la Capitol Tower mentre erano in corso le registrazioni di \"Come Fly with Me\". Secondo il libro di Martin, Sinatra avrebbe pi\u00f9 volte espresso il suo disappunto circa la copertina dell'album, dicendo che lo ritraeva come un idiota e che sembrava piuttosto una pubblicit\u00e0 della TWA.\nL'album raggiunse il primo posto della Billboard 200 alla sua seconda settimana di vendite, rimanendo in vetta per cinque settimane, la seconda posizione nella Official Albums Chart ed il Disco d'oro.\nAnche se fu registrato in stereo, come da usanza la Capitol lo pubblic\u00f2 in versione stereofonica solo nel 1962. Le successive edizioni CD (del 1992 e 1998) riproducono solo la versione stereo."}
{"id": "1750567", "revid": "1258", "url": "https://it.wikipedia.org/wiki?curid=1750567", "title": "Lombata", "text": ""}
{"id": "1750569", "revid": "1566286", "url": "https://it.wikipedia.org/wiki?curid=1750569", "title": "Manuel de Blas", "text": "Biografia.\nManuel de Blas nasce a Badajoz nel 1941. Trascorre l'infanzia a Cordova e successivamente si trasferisce a Madrid per studiare scienze politiche. Mentre frequenta l'universit\u00e0 si iscrive ad una scuola di recitazione, debuttando nel cinema nel 1961 con un ruolo minore nel film \"Rosa de Lima\".\nNel 1967 sul set di \"Cita en Navarra\", conosce l'attrice statunitense Patty Shepard, che sposer\u00e0 nello stesso anno. I due continueranno a recitare insieme in diversi film e rimarranno legati fino alla morte dell'attrice avvenuta nel gennaio del 2013.\nHa recitato in numerosi film, tra i quali \"...altrimenti ci arrabbiamo!\" (1974) di Marcello Fondato, \"I viaggiatori della sera\" (1979) di Ugo Tognazzi e \"Callas Forever\" (2002) di Franco Zeffirelli.\nNel 2011 ottiene un ruolo nel film \"Paranormal Xperience 3D\"."}
{"id": "1750570", "revid": "298055", "url": "https://it.wikipedia.org/wiki?curid=1750570", "title": "Demone (Shannara)", "text": ""}
{"id": "1750571", "revid": "216354", "url": "https://it.wikipedia.org/wiki?curid=1750571", "title": "Fiat 128 rally", "text": ""}
{"id": "1750572", "revid": "228587", "url": "https://it.wikipedia.org/wiki?curid=1750572", "title": "Current", "text": ""}
{"id": "1750574", "revid": "416175", "url": "https://it.wikipedia.org/wiki?curid=1750574", "title": "Premadio", "text": "Premadio (pronunciato \"Prem\u00e0dio\"; \"Prem\u00e8i\" in dialetto locale) \u00e8 una frazione del comune di Valdidentro (SO).\nGeografia fisica.\n\u00c8 situato a 1.250-1.300 m sul livello del mare, alla convergenza del torrente Viola nel fiume Adda.\n\u00c8 il primo paese che si incontra percorrendo la strada che da Bormio porta a Livigno.\nStoria.\nIl nome della frazione probabilmente significa \"Prato del Maglio\": nel territorio di Premadio infatti \u00e8 documentata dal '600 l'esistenza di forni per la produzione di ferro. Gli ultimi forni sono rimasti attivi fino a fine ottocento, e alcuni edifici ora diroccati testimoniano l'attivit\u00e0.\nA Premadio \u00e8 in esercizio dal 1956 la centrale idroelettrica AEM (ora A2A) che utilizza le acque dei bacini di Cancano e San Giacomo situati a circa 2000 metri s.l.m.\nEventi della Tradizione.\nGabin\u00e8t.\nIl Gabin\u00e8t \u00e8 un'antica tradizione in uso nella giornata del 6 di gennaio.\nNel giorno dell'Epifania si scatena fra la popolazione locale una vera e propria gara nel prevenire quanti si incontrano col motto \"Gabin\u00e8t!\". Colui che \u00e8 stato prevenuto deve \"pagare\" il Gabin\u00e8t offrendo semplici dolci o un buon bicchiere di vino.\nGabin\u00e8t \u00e8 una parola dialettale che deriva dal tedesco Gabe-Nacht ovvero notte dei doni e indica il giorno dell'Epifania.\nAltro.\nNel territorio di Premadio sorgono i Bagni Nuovi e i Bagni Vecchi, detti di Bormio ma che in realt\u00e0 si trovano nel comune di Valdidentro. Nove sorgenti di acqua calda alimentano gli impianti termali noti fin dall'antichit\u00e0.\nNell'area della frazione di Premadio, \u00e8 presente un piccolo centro sportivo chiamato \"Planecc\".\nCollegamenti esterni.\nCentrale Idroelettrica A2A"}
{"id": "1750576", "revid": "599013", "url": "https://it.wikipedia.org/wiki?curid=1750576", "title": "Gabinetto del Regno Unito", "text": "Il gabinetto, nella terminologia politica del Regno Unito, \u00e8 un'istituzione formale composta dai ministri pi\u00f9 anziani del governo scelti dal sovrano. La maggioranza dei membri del gabinetto sono a loro volta a capo di dipartimenti di governo e hanno quindi il titolo di \"segretari di Stato\". Nella tradizione costituzionale del sistema di governo del Regno Unito, il gabinetto rappresenta l'organo decisionale del potere esecutivo.\nNel governo vi sono poi i \"ministri\" che non fanno parte del gabinetto.\nStoria.\nIn origine il gabinetto rappresentava un sottocomitato del consiglio privato, il ristretto gruppo di consiglieri del sovrano. Il termine deriva dal nome di una stanza privata, relativamente piccola e utilizzata come studio. Frasi come \"consigli di gabinetto\" risalgono nella tradizione inglese fino all'inizio del Seicento, ma erano disapprovati dal filosofo Bacone negli \"Essayes\".\nLa modernizzazione del ruolo del gabinetto si deve al primo ministro David Lloyd George, che, durante il suo mandato, consider\u00f2 necessario avere dei processi decisionali pi\u00f9 rapidi e coordinati, istituendo quindi organi formali (come l'ufficio di gabinetto e il segretariato), strutture e regolamenti volti a una maggiore chiarezza tra i membri e i dipartimenti.\nLe successive crisi internazionali (la grande depressione, la guerra civile spagnola, la nascita dei governi totalitari fino alla seconda guerra mondiale) confermarono la validit\u00e0 del nuovo assetto e del progressivo passaggio del primo ministro da una posizione di \"primus inter pares\" a un ruolo con maggiori poteri e rappresentativit\u00e0."}
{"id": "1750581", "revid": "1657231", "url": "https://it.wikipedia.org/wiki?curid=1750581", "title": "Colfontaine", "text": "Colfontaine (in piccardo \"Colfontinne\") \u00e8 un comune belga di 19.998 abitanti, situato nella provincia vallona dell'Hainaut."}
{"id": "1750584", "revid": "42179", "url": "https://it.wikipedia.org/wiki?curid=1750584", "title": "David Wright Miliband", "text": ""}
{"id": "1750586", "revid": "110157", "url": "https://it.wikipedia.org/wiki?curid=1750586", "title": "Dour", "text": "Dour (in piccardo \"Do\u00fb\") \u00e8 un comune belga di 16.882 abitanti, situato nella provincia Vallona dell'Hainaut."}
{"id": "1750587", "revid": "4506", "url": "https://it.wikipedia.org/wiki?curid=1750587", "title": "Sir Henry A. Layard", "text": ""}
{"id": "1750590", "revid": "671029", "url": "https://it.wikipedia.org/wiki?curid=1750590", "title": "Fontaine-l'\u00c9v\u00eaque", "text": "Fontaine-l'\u00c9v\u00eaque (in vallone \"Fontinne-l'-Eveke\") \u00e8 un comune belga di 16.754 abitanti, situato nella provincia vallona dell'Hainaut."}
{"id": "1750593", "revid": "110157", "url": "https://it.wikipedia.org/wiki?curid=1750593", "title": "Casa Boccaccio", "text": "Il Museo Casa Boccaccio si trova nella parte medioevale della cittadina di Certaldo, nella citt\u00e0 metropolitana di Firenze. \nAttualmente \u00e8 gestito direttamente dall'Amministrazione comunale e con il Palazzo Pretorio e il Museo di Arte Sacra forma un unico circuito museale.\nStoria dell'edificio.\nSi tratta della Casa dove, secondo la tradizione, visse gli ultimi anni il famoso novelliere, la cui famiglia era originaria di questo paese. Qui, infatti, sarebbe morto nel 1375. \nLa Casa fu acquistata e restaurata nei primi anni dell'Ottocento dalla marchesa Carlotta Lenzoni de' Medici, poetessa e amica di molti scrittori tra i quali Giacomo Leopardi e Byron: dot\u00f2 l'edificio di un nuovo mobilio e di un affresco raffigurante Giovanni Boccaccio opera del pittore neoclassico Pietro Benvenuti, molto in voga all'epoca della commissione. \nDurante la seconda guerra mondiale la casa fu quasi completamente rasa al suolo dai bombardamenti aerei alleati, ma l'affresco fu l'unica cosa che si salv\u00f2 miracolosamente. \nLa casa museo oggi \u00e8 sede dell'Ente Nazionale Boccaccio e di una fornitissima biblioteca incentrata sull'opera dell'illustre scrittore.\nVisita al Museo.\nAl piano terra una grande sala accoglie il visitatore con pannelli che presentano la vita e le opere di Giovanni Boccaccio. \u00c8 possibile vedere anche un filmato. \nAl primo piano si trovano sia la biblioteca che la stanza con l'affresco.\nSalendo al secondo piano si accede ad una loggia coperta e da qui \u00e8 possibile proseguire la visita fino alla sommit\u00e0 della torre, parte integrante dell'edificio, dalla quale \u00e8 possibile avere una veduta della Valdelsa."}
{"id": "1750598", "revid": "44578", "url": "https://it.wikipedia.org/wiki?curid=1750598", "title": "Ra\u0161ka (stato)", "text": ""}
{"id": "1750599", "revid": "400694", "url": "https://it.wikipedia.org/wiki?curid=1750599", "title": "Confessioni di un'ereditiera", "text": "Confessioni di un'ereditiera (titolo originale in lingua inglese \"Confessions of an Heiress: A Tongue-in-Chic Peek Behind the Pose\") \u00e8 un libro autobiografico pubblicato il 23 maggio 2004 da Paris Hilton e Merle Ginsberg.\nTrama.\nParis Hilton racconta la propria vita e le proprie preferenze in fatto di musica, di moda, di cinema.\nStoria editoriale.\nParis continu\u00f2 la sua carriera da autrice col libro-diario \"Il tuo diario da ereditiera: confessa tutto a me\", una sorta di seguito del libro \"Confessioni di un'ereditiera\"."}
{"id": "1750603", "revid": "767487", "url": "https://it.wikipedia.org/wiki?curid=1750603", "title": "Frameries", "text": "Frameries \u00e8 un comune belga di 20.729 abitanti, situato nella provincia vallona dell'Hainaut."}
{"id": "1750604", "revid": "442468", "url": "https://it.wikipedia.org/wiki?curid=1750604", "title": "Roberto Sosa", "text": "\u00c8 soprannominato \"El Pampa\" in riferimento alla regione da cui proviene.\nCaratteristiche tecniche.\nAttaccante imponente, non era dotato di una tecnica eccelsa ma disponeva di un ottimo colpo di testa. Capace di far salire la squadra, risultava spesso decisivo partendo dalla panchina. Durante la permanenza al Napoli fu per un periodo rigorista, dimostrando buone capacit\u00e0.\nCarriera.\nGiocatore.\nGli esordi.\nA 14 anni entra nella squadra argentina del Gimnasia La Plata, dove, dopo aver fatto tutta la trafila nelle giovanili, arriva in prima squadra nel 1995. In tre anni disputa 83 partite in campionato siglando ben 37 gol, di cui 17 nel Clausura del 1998, diventando capocannoniere del campionato e pezzo pregiato per i grandi club europei.\nL'arrivo in Italia e la parentesi in Argentina.\nNell'estate del 1998 viene acquistato dall'Udinese del direttore sportivo Pierpaolo Marino, e nonostante le difficolt\u00e0 della serie A Sosa si ambienta subito siglando ben 11 gol e numerosi assist al primo anno, e con il brasiliano M\u00e1rcio Amoroso e Paolo Poggi permetter\u00e0 alla squadra friulana la terza qualificazione consecutiva alla Coppa UEFA nello spareggio a Torino contro la . Realizza 15 gol nel campionato 2000-2001, dopo i 6 dell'anno prima, ma nel 2002 gioca poco a causa di un infortunio, riuscendo per\u00f2 a siglare 2 importanti gol a fini della permanenza in serie A della squadra bianconera.\nIl 27 luglio 2002 l' conclude la trattativa con il Boca Juniors per il prestito di un anno agli argentini in cambio di settecentomila dollari, con diritto di riscatto del cartellino del giocatore. Gioca appena 7 partite senza mai andare a segno, non venendo riscattato e facendo ritorno per la seconda volta al Gimnasia La Plata sempre in prestito. I suoi 2 gol in 15 partite fanno risvegliare l'interesse dei dirigenti sportivi italiani e nella stagione 2003-2004 in B in prestito all' mette a segno 4 gol in 17 partite. A gennaio passa sempre in prestito al dove segna, in sei mesi, 5 gol in 21 presenze. Insieme ad Arturo Di Napoli former\u00e0 una delle coppie pi\u00f9 forti e complete del campionato cadetto che porter\u00e0 i siciliani alla seconda promozione in Serie A.\nNapoli.\nNel settembre 2004 accetta, con una scelta di vita, l'offerta del nuovo Napoli del suo ex direttore sportivo Pierpaolo Marino, costretto a ripartire dalla serie C1, che lo acquista dall'Udinese a titolo definitivo. Passer\u00e0 alla storia come il primo calciatore tesserato dalla nuova societ\u00e0 azzurra, e anche per questo Sosa entra subito nelle grazie dei tifosi napoletani, che vedono in lui l'uomo della rinascita.\nRealizzer\u00e0 il suo primo gol in maglia azzurra, su rigore, nella gara persa 1-2 dal a del 31 ottobre 2004. Non riuscir\u00e0 a riportare subito in serie B la squadra azzurra nonostante i suoi 10 gol, di cui uno nella finale di ritorno dei play-off promozione persi contro l'. Ci riesce l'anno dopo realizzando 6 gol in campionato (pi\u00f9 due in quattro partite di Coppa Italia di Serie C), togliendosi anche la soddisfazione di essere l'ultimo calciatore nella storia del a indossare la maglia \"numero 10\", quella che fu del suo idolo Diego Armando Maradona, in campionato allo Stadio San Paolo il 30 aprile 2006, (l'ultimo a indossarla in assoluto in campionato sar\u00e0 per\u00f2 Mariano Bogliacino in casa del Lanciano il 12 maggio del 2006 e sar\u00e0 anche l'ultimo in gare ufficiali nella finale di ritorno della Supercoppa di serie C il 18 maggio 2006) segnando anche un gol contro il Frosinone, rester\u00e0 famosa la sua esultanza in lacrime in cui espone una maglietta con l'immagine di Maradona e la scritta \"Chi ama non dimentica, onore a chi ha fatto la storia del Napoli\".\nNella stagione successiva in serie B, partito come riserva, conquista il posto da titolare grazie alle sue buone prestazioni e a 6 gol che contribuiranno alla promozione degli \"azzurri\" in Serie A.\nIl 2 settembre 2007, all'esordio in serie A con la maglia del da subentrato, nella gara contro la sua ex squadra l'Udinese, raggiunge la 100\u00aa presenza in \"azzurro\" siglando anche il gol del definitivo 0-5, rinunciando a esultare per rispetto ai suoi ex tifosi, i quali invece applaudono e acclamano il giocatore nonostante il gol sub\u00ecto. Chiuder\u00e0 la stagione realizzando altri 5 gol in campionato tra cui due allo stadio San Siro di Milano divisi equamente tra Milan e Inter. L'11 maggio 2008 gioca allo Stadio San Paolo contro il Milan la sua ultima partita con la maglia del Napoli indossando anche la fascia di capitano, nel giro di campo a fine partita per salutare i tifosi indosser\u00e0 di nuovo la maglia dedicata a Maradona.\nChiuder\u00e0 la sua esperienza all'ombra del Vesuvio con 131 presenze (alcune anche da capitano) e 30 gol complessivi tra i campionati di Serie C, Serie B, Serie A, Coppa Italia Serie C e Coppa Italia in quattro stagioni, prima di fare ritorno in patria.\nIl ritorno in Argentina.\nNella conferenza stampa successiva alla partita casalinga contro il Palermo del 30 marzo 2008 il dirigente del Napoli, Pierpaolo Marino, annuncia l'intenzione del calciatore di tornare a fine anno in Argentina, e a fine stagione il giocatore firma un biennale per il Gimnasia La Plata.\nL'8 novembre 2008, dopo 11 presenze tra campo e panchina, il \"Pampa\" riesce a siglare il suo primo gol stagionale, durante la partita V\u00e9lez - Gimnasia, terminata 0-2 per gli ospiti e nella quale Sosa ha contribuito con un gol (il primo dell'incontro) segnato dopo 8 minuti dall'inizio della gara. Questo gol \u00e8 il 40\u00ba della sua carriera argentina. Ne seguir\u00e0 un altro, e poi arriver\u00e0 il digiuno, che proseguir\u00e0 (anche per problemi fisici e caratteriali) nel campionato successivo dove scender\u00e0 in campo solo 5 volte. A fine campionato, il Gimnasia non gli rinnova il contratto e il calciatore si ritrova senza squadra.\nIl secondo ritorno in Italia: alla Sanremese.\nIl 21 agosto 2010 la Sanremese, squadra di Lega Pro Seconda Divisione, annuncia di aver trovato l'accordo per l'ingaggio del calciatore, subordinato all'espletamento delle visite mediche e all'apposizione della firma sul contratto. L'argentino firma all'esordio la sua prima rete con la maglia della Sanremese contro il Savona; la partita termina 3-2 a favore di questi ultimi. La sua avventura in biancoazzurro si conclude anzitempo: dopo aver collezionato 12 presenze e 3 reti con la maglia del club ligure, il 30 dicembre 2010 \"El Pampa\" rescinde consensualmente il proprio contratto.\nLa chiusura della carriera in Svizzera.\nDopo la parentesi ligure, firma un contratto con il Fussballclub Rapperswil-Jona, squadra della terza divisione svizzera. Gioca 14 partite nella seconda parte di stagione senza andare a segno, per poi ritirarsi dall'attivit\u00e0 agonistica.\nAllenatore.\nNella stagione 2011-2012 allena una squadra del settore giovanile della societ\u00e0 \"Fabio e Paolo Cannavaro\" a Qualiano.\nIl 1\u00ba agosto 2014 \u00e8 ingaggiato come allenatore del in Serie D (girone I). Per poi essere esonerato agli inizi di gennaio 2015 per dei risultati negativi.\nIl 23 novembre 2015 diventa il nuovo mister del Savoia, compagine militante in Eccellenza, sostituendo Teore Grimaldi, con la squadra campana al terzo posto in classifica.\nIl 13 settembre 2016 diventa il nuovo mister della neopromossa C.S. Vultur Rionero, squadra lucana che milita nel campionato di Serie D, dopo le prime 2 giornate di campionato la Vultur Rionero aveva ottenuto 2 punti, frutto di altrettanti pareggi. El Pampa arriva in sostituzione del dimissionario Pasquale D'Urso. Il 21 maggio perde la sfida play out retrocedendo con la squadra lucana in eccellenza."}
{"id": "1750606", "revid": "729019", "url": "https://it.wikipedia.org/wiki?curid=1750606", "title": "Lockheed YF-12", "text": "Il Lockheed YF-12A era un prototipo per un aereo da intercettazione ad altissime prestazioni, sviluppato partendo dal Lockheed A-12. Dopo alcune valutazioni da parte dell'USAF, a causa dei suoi alti costi, il programma venne cancellato e gli aerei furono utilizzati dalla NASA fino al 1979.\nSviluppo.\nLa base di partenza per lo sviluppo dell'YF-12 fu l'aereo spia Lockheed A-12, progettato in particolare per le esigenze della CIA. Questo era un aereo da ricognizione strategica capace di volare in modo continuo alla velocit\u00e0 di Mach 3.0, ed in un certo senso la Lockheed fu piuttosto abile ad attirare l'attenzione delle forze armate americane su questa macchina. In precedenza, infatti, vi era stata la cancellazione del programma relativo all'XF-108, un caccia da Mach 3 che avrebbe dovuto ricoprire un duplice ruolo: sostituire l'F-106 Delta Dart come intercettore per la difesa aerea nazionale, e accompagnare il B-70 Valkyrie (se fosse entrato in servizio) come caccia di scorta.\nIl progetto della Lockheed era stato elaborato da Clarence L. \"Kelly\" Johnson. Rispetto all'XF-108, tale realizzazione aveva dalla sua il fatto che era ampiamente basata su una macchina che era gi\u00e0 in fase di sviluppo, e questo avrebbe dovuto comportare dei costi sensibilmente minori. Quindi, nel 1960, l'USAF decise di utilizzare la stessa linea di produzione dell'A-12: l'11\u00b0, il 12\u00b0 ed il 13\u00ba esemplare che sarebbero usciti da tale linea sarebbero stati completati nella configurazione da intercettore, che ricevette il nome di YF-12A.\nIl primo volo della nuova macchina ebbe luogo il 7 agosto 1963, un anno dopo l'A-12. Tuttavia, il programma venne portato avanti con una certa segretezza, tanto che l'esistenza dell'aereo non fu rivelata ufficialmente fino al 29 febbraio 1964. Nel luglio dello stesso anno, venne presentato all'USAF un simulacro della versione definitiva, che avrebbe dovuto ricevere il nome di F-12B.\nLe prove di valutazione dei tre prototipi continuarono, e durante uno dei test, il 1\u00ba maggio 1965, uno degli YF-12A raggiunse la velocit\u00e0 di 3\u00a0331,505\u00a0km/h, ad un'altezza di 24\u00a0462,6 metri: questo strepitoso risultato dimostr\u00f2 chiaramente le caratteristiche uniche che aveva questo aereo. Anche i lanci dei missili si svolsero senza inconvenienti.\nPer le sue eccezionali prestazioni, l'aereo incontr\u00f2 il favore dei vertici dell'USAF: nel 1965, venne emesso un ordine per ben 93 esemplari della versione F-12B, che era chiamato anche IMI (Improved Manned Interceptor, ovvero intercettore pilotato migliorato). Tuttavia, nel 1966, il programma fu interrotto: infatti, il Segretario della Difesa degli Stati Uniti Robert McNamara neg\u00f2 i 90 milioni di dollari necessari per il proseguimento.\nNello stesso anno, ci fu anche il primo incidente in cui rimase coinvolto un YF-12A: infatti, il 14 agosto, l'esemplare MM 60-6934 rimase seriamente danneggiato a causa di un incidente. Comunque, il pilota collaudatore Bill Park era riuscito ad eiettarsi in tempo.\nGli altri due prototipi continuarono comunque a svolgere una limitata attivit\u00e0 di valutazione fino al 1\u00ba febbraio 1968, quando il programma F-12B venne definitivamente cancellato.\nL'interruzione del programma fu dovuta, probabilmente, al fatto che gli altissimi costi non erano giustificabili per un aereo con tali caratteristiche: infatti, l'Unione Sovietica non aveva bombardieri con prestazioni tali che richiedessero velocit\u00e0 di intercettazione nell'ordine dei Mach 3.\nTecnica.\nCome detto in precedenza, l'YF-12A era ampiamente basato sul progetto del Lockheed A-12, tanto che la linea di montaggio era la stessa. Il materiale utilizzato per la costruzione della cellula era soprattutto il titanio. Tuttavia, vennero effettuate alcune modifiche. In particolare, fu necessario approntare diversi cambiamenti al muso dell'aereo, in modo da permettere l'installazione del radar Hughes AN/ASG-18, che era stato originariamente progettato per l'XF-108. Inoltre, furono aggiunti anche due vani laterali, che avevano lo scopo di ospitare i sensori IRST. L'aereo era biposto, visto che occorreva un secondo membro dell'equipaggio come navigatore e controllore del radar di tiro.\nLe modifiche al muso cambiarono l'aspetto dell'aereo, e cos\u00ec pure l'aerodinamica: i cambiamenti furono tali da richiedere il montaggio di alette ventrali sotto la fusoliera e sotto alle gondole dei motori in modo da mantenere la stabilit\u00e0.\nL'impianto propulsivo era costituito da due turboreattori a ciclo statoreattore parziale Pratt &amp; Whitney J58-P-4 da 91,2 kN (14\u00a0747 kg) con postbruciatore al decollo, che consentivano all'aereo di avere una velocit\u00e0 elevatissima. Nello specifico:\nI 38\u00a0400 litri di carburante JP-7 consentivano un'autonomia di 4\u00a0023\u00a0km, che poteva essere incrementata dal rifornimento in volo. La tangenza massima era di 25\u00a0900 metri.\nL'armamento era costituito da tre missili a lungo raggio Hughes AIM-47 Falcon, che furono sistemati nelle insenature che ospitavano solitamente l'equipaggiamento da ricognizione. Vi furono anche numerosi lanci sperimentali, ed in seguito alla buona riuscita di questi l'YF-12A detiene il record di essere l'aereo da guerra che ha compiuto missioni di combattimento simulato con la velocit\u00e0 massima pi\u00f9 elevata mai registrata: lanci\u00f2 un missile contro un bersaglio telecomandato alla velocit\u00e0 di 3\u00a0298\u00a0km/h.\nAttivit\u00e0 con la NASA.\nLe altissime prestazioni dell'aereo interessarono, ovviamente, la NASA, che mise a disposizione alcuni tecnici per collaborare con la Lockheed e l'USAF nell'ambito delle prove aerodinamiche ancora prima della cancellazione del programma. Il 5 giugno 1969, comunque, USAF e NASA siglarono un protocollo in base al quale l'ente spaziale poteva utilizzare i due YF-12, che erano fermi da circa un anno a causa dell'interruzione delle attivit\u00e0 di valutazione. I due esemplari erano quelli con MM 60-6935 e 60-6936.\nL'attivit\u00e0 con la NASA cominci\u00f2 l'11 dicembre 1969, quando l'esemplare MM 60-9636 inizi\u00f2 un ciclo di voli nell'ambito di un programma che aveva lo scopo di sviluppare eventuali manovre e tattiche evasive che i bombardieri avrebbero potuto utilizzare per evitare i missili a lungo raggio. Quindi furono effettuati alcuni lanci simulati di AIM-47 Falcon. Tale attivit\u00e0 si interruppe il 24 giugno 1971, quando, al 63\u00b0 volo, poco prima dell'atterraggio, l'aereo prese fuoco a causa di una perdita di combustibile. Pilota e navigatore riuscirono a salvarsi, eiettandosi in tempo.\nL'altro esemplare (MM 60-9635) fu impiegato in un ulteriore programma, costituito da 22 voli, che termin\u00f2 il 16 giugno 1970. Si trattava di ricerche di tipo aerodinamico, che avrebbero dovuto essere utili alla Boeing per la realizzazione (mai avvenuta) di un aereo da trasporto supersonico per utilizzo commerciale. Inoltre, vennero condotte anche alcune esperienze che si rivelarono utili per la messa a punto del B-1 Lancer. A partire dal 22 marzo 1971, l'aereo fu poi utilizzato in un altro programma di quattro missioni, che aveva lo scopo di verificare la possibilit\u00e0 di rimuovere la pinna ventrale ribaltabile senza compromettere la stabilit\u00e0 direzionale dell'aereo.\nLa perdita dell'esemplare MM 60-9636 avrebbe potuto creare grossi problemi alla NASA, che necessitava di due aerei per rispettare il programma dei voli. Quindi, il 16 luglio 1971 ottenne dall'USAF un SR-71A (MM 64-17951) che fu reimmatricolato per ragioni di riservatezza 60-6937 ed indicato come YF-12C.\nIn generale, gli YF-12 furono di grande utilit\u00e0 alla NASA. Infatti, grazie alle prestazioni di questi aerei furono possibili scoperte sull'aerodinamica di notevole importanza. Inoltre, NASA, Honeywell e Lockheed realizzarono un sistema di autodiagnosi molto sofisticato, che fu adottato sull'intera flotta degli SR-71 di serie.\nI due aerei superstiti terminarono la loro attivit\u00e0 operativa alla fine degli anni settanta. L'YF-12A termin\u00f2 la sua attivit\u00e0 il 31 ottobre 1979, al 145\u00b0. Il 17 novembre successivo l'aereo fu trasferito presso il museo dell'USAF. L'YF-12C fu utilizzato fino all'8 settembre 1978, quando effettu\u00f2 il volo numero 88. Poi fu riconsegnato alla Lockheed e conservato presso lo stabilimento di Palmdale (California). Oggi \u00e8 al Pima Air Museum di Tucson."}
{"id": "1750607", "revid": "413187", "url": "https://it.wikipedia.org/wiki?curid=1750607", "title": "John Whitaker Straw", "text": ""}
{"id": "1750608", "revid": "110157", "url": "https://it.wikipedia.org/wiki?curid=1750608", "title": "Hensies", "text": "Hensies (in piccardo \"Inz\u00ee\") \u00e8 un comune belga di 6.731 abitanti, situato nella provincia vallona dell'Hainaut."}
{"id": "1750611", "revid": "146644", "url": "https://it.wikipedia.org/wiki?curid=1750611", "title": "Valle del Bekaa", "text": ""}
{"id": "1750613", "revid": "110157", "url": "https://it.wikipedia.org/wiki?curid=1750613", "title": "Honnelles", "text": "Honnelles (in piccardo \"Onele\") \u00e8 un comune belga di 5.009 abitanti, situato nella provincia vallona dell'Hainaut."}
{"id": "1750617", "revid": "767487", "url": "https://it.wikipedia.org/wiki?curid=1750617", "title": "Jurbise", "text": "Jurbise (in olandese \"Jurbeke\", in piccardo \"Djurbize\") \u00e8 un comune belga di 9.695 abitanti, situato nella provincia vallona dell'Hainaut."}
{"id": "1750618", "revid": "15826938", "url": "https://it.wikipedia.org/wiki?curid=1750618", "title": "Jurbeke", "text": ""}
{"id": "1750626", "revid": "767487", "url": "https://it.wikipedia.org/wiki?curid=1750626", "title": "Lens (Belgio)", "text": "Lens (in vallone \"Linse\") \u00e8 un comune belga di 4.042 abitanti, situato nella provincia vallona dell'Hainaut."}
{"id": "1750628", "revid": "671029", "url": "https://it.wikipedia.org/wiki?curid=1750628", "title": "Qu\u00e9vy", "text": "Qu\u00e9vy (in vallone \"K\u00e9vi\") \u00e8 un comune belga di 7.758 abitanti, situato nella provincia vallona dell'Hainaut."}
{"id": "1750629", "revid": "1345932", "url": "https://it.wikipedia.org/wiki?curid=1750629", "title": "Galassie interagenti", "text": "Le galassie interagenti sono due o pi\u00f9 galassie influenzate dalla reciproca forza di gravit\u00e0. Un esempio di interazione minore \u00e8 quello dato da una galassia che disturba uno dei bracci principali di un'altra galassia; un esempio di interazione maggiore \u00e8 invece dato dalle galassie in collisione.\nInterazione satellite.\nUna galassia gigante che interagisce con le sue galassie satelliti \u00e8 un evento comune: la gravit\u00e0 della galassia satellite pu\u00f2 attrarre e distorcere uno dei bracci della galassia principale, come sembra stia avvenendo tra la Via Lattea e la Galassia Nana Ellittica del Sagittario; in queste occasioni si pu\u00f2 verificare un fenomeno di formazione stellare localizzato. Un altro celebre esempio \u00e8 dato dalla Galassia Vortice, che interagisce e viene deformata dalla piccola galassia satellite NGC 5195.\nCollisione.\nLe collisioni tra galassie sono pure molto frequenti e normali, nell'evoluzione delle galassie. A causa della relativa \"rarefazione\" degli elementi costitutivi delle galassie, non si pu\u00f2 parlare di una \"collisione\" vera e propria, ma di una notevole interazione gravitazionale; le galassie in via di collisione potrebbero col tempo fondersi fra di loro. Questo accade quando le due galassie collidenti non hanno sufficiente movimento per continuare a viaggiare nello spazio indipendentemente. Nel caso in cui una delle due galassie sia molto pi\u00f9 grande della compagna, la maggiore subir\u00e0 meno deformazioni.\nCannibalismo galattico.\nIl cannibalismo galattico si riferisce ad un processo secondo cui una grande galassia, attraverso le forti maree causate dall'attrazione gravitazionale, si fonde con una compagna, diventando una galassia gigante di forma spesso irregolare, la cui massa \u00e8 data dalla somma di quelle delle due galassie originali. Pu\u00f2 anche capitare che due o pi\u00f9 galassie si fondano in una supergalassia dalla forma ellittica. \u00c8 stato anche suggerito che il cannibalismo galattico sia in atto anche tra la nostra Via Lattea e le due Nubi di Magellano. La Corrente Magellanica sarebbe la prova di questa forte attrazione.\nPrincipali galassie interagenti.\nTra circa tre miliardi di anni, la Via Lattea e la Galassia di Andromeda potrebbero entrare in collisione. Il risultato della loro fusione sarebbe una galassia ellittica gigante."}
{"id": "1750631", "revid": "1272592", "url": "https://it.wikipedia.org/wiki?curid=1750631", "title": "Jean de Villiers", "text": ""}
{"id": "1750633", "revid": "21880", "url": "https://it.wikipedia.org/wiki?curid=1750633", "title": "Specie indigenate", "text": ""}
{"id": "1750636", "revid": "1543377", "url": "https://it.wikipedia.org/wiki?curid=1750636", "title": "Fernando Carcupino", "text": "Biografia.\nFernando Carcupino, figlio di Matilde e Mario, nasce a Napoli da una famiglia milanese e cresce a Milano. Dopo il Liceo artistico si iscrive all'Accademia di belle arti di Brera, tra i suoi maestri ricordiamo Achille Funi. Nei primi anni quaranta lavora al film d'animazione \"La rosa di Bagdad\" insieme ad Angelo Bioletto, Libico Maraja e altri animatori sotto la direzione di Anton Gino Domeneghini, prima di partecipare alla seconda guerra mondiale, come sottoufficiale dei Granatieri di Sardegna. \nDopo la guerra scrive e disegna il suo primo fumetto, l'episodio \"Scacco matto a Coe!!!\" della serie \"Il Solitario\", per il settimanale \"Dinamite\" e in seguito sugli albi omonimi. \nViaggia in Nord Europa e per mantenersi dipinge ritratti e fa molti lavori, tra cui il boscaiolo.\nNel 1946 Mario Faustinelli lo chiama per far parte della testata veneziana \"Asso di Picche\". Fernando Carcupino diviene parte del \"Gruppo di Venezia\" (Venice Group) insieme a Hugo Pratt, Dino Battaglia e Damiano Damiani. \nPubblica a puntate l'horror \"Draky, la morte viene con la nebbia\" e in seguito \"Billy King e il vampiro\" e \"Lyon, il figlio del vampiro\", che negli anni sessanta vengono restaurati dallo stesso artista per una delle riviste italiane pi\u00f9 importanti del settore, \"Sgt. Kirk\" dell'editore genovese Fiorenzo Ivaldi (mecenate di Hugo Pratt). Nel 1948 disegna \"Il figlio della notte\" su soggetto di Andrea Lavezzolo. Negli anni '50 \"La settimana umoristica\" presenta, tra le noie censorie tipiche del periodo, \"La ragazza di Carcupino\" e il paginone centrale \"Roma by night\", nonch\u00e9 una rubrica \"Carcupino ai vostri ordini\", in cui l'artista realizza vignette comico-erotiche sulla base degli spunti inviati dai lettori.\nNegli anni '50 e '60 lavora molto per Arnoldo Mondadori Editore: sul settimanale \"Epoca,\" in quel periodo diretto da Enzo Biagi, realizza decine di copertine; tra il 1953 e il 1954 Carcupino illustra cinque racconti di Sherlock Holmes (scritti da Arthur Conan Doyle e Adrian Conan Doyle, tradotti da Alberto Tedeschi), \"L'avventura dei sette orologi\", \"Il cercatore d'oro\", \"I giocatori di cera\", \"Il barone nero\", \"La camera chiusa\". Dal 1956 al 1958, per lo stesso settimanale mondadoriano, dipinge vari inserti (tra cui \"L'avventurosa storia del West\", \"Le straordinarie imprese dei pirati\", \"I cavalieri dell'avventura\", \"L'epopea dell'uomo\"); nel 1965 esce a puntate una storia della Prima Guerra Mondiale con illustrazioni di Carcupino che verranno in seguito esposte in numerose mostre, in particolare in occasione della ricorrenza del centenario della Grande Guerra, nel 2018. \nIn questi anni realizza molte illustrazioni per i racconti rosa di varie riviste, tra cui \"Confidenze\" e \"Grazia.\" A questo periodo risale la splendida raccolta di tavole realizzata per i racconti inediti del \"Commissario\" \"Maigret\" di Simenon pubblicati su \"Grazia\" . Sempre per Mondadori illustra altre copertine per i periodici \"Due Pi\u00f9 Due\" e \"Successo\". Nei primi anni settanta dipinge le pin-up del settimanale erotico \"La giraffa\" e per Renzo Barbieri della Edifumetto realizza le copertine per varie testate pocket fra cui \"Fiabe Proibite,\" \"I Notturni\", \"Il Vampiro,\" \"Lo Scheletro\", \"Sexy Favole, Zora la vampira\".\nDalla met\u00e0 degli anni settanta fino alla sua morte si dedica primariamente alla pittura, producendo paesaggi e natura morte, ma soprattutto i soggetti per cui diventa noto: nudi femminili e maternit\u00e0.\nDalla seconda met\u00e0 degli anni Ottanta illustra per oltre vent'anni il \"Calendario di Frate Indovino\". Durante la sua carriera produce anche illustrazioni per libri scolastici e didattici. Nel 1989 esegue, su commissione, un ritratto di papa Giovanni Paolo II a due anni in braccio alla sua mamma e in quell'occasione il papa invita il maestro in Vaticano per conoscerlo personalmente.\nViaggia e vive molto all'estero: Paesi nordici, New York, Africa e Oriente. \nNel 1983 il Presidente della Repubblica lo nomina Cavaliere per meriti artistici.\nNel 1999 la rassegna ExpoCartoon gli assegna il Premio Caran D'Ache, una vita per l'illustrazione. \nMuore a Milano il 22 marzo del 2003 a ottant'anni.\nStile.\n\u00abLe mie donne non sono mai idealizzate, ma osservate in momenti privati della loro vita quotidiana. In questo modo credo di riuscire a coglier meglio quello che penso della natura umana. Prediligo la natura morta, forse perch\u00e9 vedo nei volumi, nella plasticit\u00e0 delle forme, un richiamo sensuale\u00bb. L'elemento carnale erotico di Carcupino passa con armonia dalla donna sensuale alla maternit\u00e0. Fra i biografi di Carcupino, i critici Ignazio Mormino, Ennio Concarotti e Patellaro, gli storici del fumetto Graziano Origa e Claudio Dell'Orso, oltre al decano collezionista Ilenio Trevisan.\nMostre.\nAllest\u00ec numerose mostre personali in Italia e all'estero e prese parte, su invito, ad importanti mostre collettive e rassegne d'arte. Si distinse anche nel campo dell'illustrazione; importanti editori di tutto il mondo hanno pubblicato le sue opere. Il suo nome figura nei pi\u00f9 importanti cataloghi nazionali e internazionali d'arte; di lui hanno scritto autorevoli critici e giornalisti su quotidiani, periodici e pubblicazioni d'arte specializzate\nMolte delle sue opere sono presenti in prestigiose collezioni private e nella collezione permanente della Galleria d'arte Gelmi di Milano."}
{"id": "1750637", "revid": "767487", "url": "https://it.wikipedia.org/wiki?curid=1750637", "title": "This Is Sinatra Volume 2", "text": "This Is Sinatra Volume 2 \u00e8 la seconda raccolta (dopo \"This Is Sinatra!\") del crooner statunitense Frank Sinatra, pubblicata nel 1958 dalla Capitol Records.\nIl disco.\nNove brani dell'album sono singoli e B-side che Sinatra aveva registrato per la Capitol; le restanti sette canzoni sono invece novit\u00e0, tutte registrate nell'autunno-inverno 1957.\nQuesta raccolta \u00e8 da molto tempo fuori commercio anche negli Stati Uniti, ma la maggior parte delle canzoni si possono trovare in \"The Complete Capitol Singles Collection\". Altre invece si trovano sul triplo disco \"The Capitol Years\"."}
{"id": "1750638", "revid": "1632387", "url": "https://it.wikipedia.org/wiki?curid=1750638", "title": "La ragazza drago", "text": "La ragazza drago \u00e8 una serie di romanzi fantasy della scrittrice italiana Licia Troisi.\nIl ciclo \u00e8 composto da cinque libri: \"L'eredit\u00e0 di Thuban\", \"L'albero di Idhunn\", \"La clessidra di Aldibah\", \"I gemelli di Kuma\" e \"L'ultima battaglia\".\nLa vicenda, ispirata alla mitologia norrena ed in particolare all'albero del mondo Yggdrasill e al malvagio serpente N\u00ed\u00f0h\u00f6ggr, \u00e8 ambientata a Roma in un mondo in cui sono esistiti i draghi.\nTrama.\nLa protagonista \u00e8 Sofia, una ragazzina di 13 anni cresciuta in un orfanotrofio di Roma che viene adottata da un eccentrico professore: Georg Schlafen. Questi le spiega che secoli prima i draghi che proteggevano l'Albero del Mondo, fonte di ogni purezza ed equilibrio naturale, furono impegnati in una terribile lotta all'ultimo sangue contro le malvagie Viverne (serpenti alati dotati delle sole zampe posteriori). I cinque draghi Guardiani dell'Albero, ultimi caduti durante la battaglia, sono riusciti a conservare il loro spirito dentro i corpi di alcuni comuni ragazzi umani, detti Draconiani, tutti accomunati da un neo sulla fronte e da poteri particolari; Sofia \u00e8 una di loro. Infatti la feroce viverna N\u00ed\u00f0h\u00f6ggr, capo di tutte le viverne e sconfitta in passato dal pi\u00f9 forte dei draghi Guardiani, Thuban, sta per ritornare: il sigillo magico che la imprigionava infatti sta per cedere e le sue promanazioni malvagie sono gi\u00e0 all'opera. Il compito di Sofia, nella quale alberga lo spirito dello stesso Thuban, e degli altri Draconiani \u00e8 di proteggere gli umani e trovare i cinque frutti che riporteranno in vita l'Albero del Mondo. C'\u00e8 quindi una ricerca incessante dei Frutti magici e ovviamente dei ragazzi in cui risiede lo spirito dei draghi Guardiani. Nel corso della storia infatti si uniranno a Sofia: Lidja (primo libro), una bella ragazzina circense della stessa et\u00e0 della protagonista; Fabio (secondo libro), un ragazzo di un anno pi\u00f9 grande dal carattere cupo e misterioso, con un duro passato alle spalle; Karl (terzo libro), l'unico di origini tedesche e che dovr\u00e0 cambiare il proprio triste destino e infine (quarto libro) Chloe ed Ewan, due gemelli scozzesi entrambi ospitanti lo spirito del quinto ed ultimo drago. Durante la lotta ciascun Draconiano, oltre ad usare i propri poteri, pu\u00f2 diventare un tutt'uno col drago che custodisce in s\u00e9. All'inizio questa trasformazione sar\u00e0 solo parziale, poich\u00e9 i ragazzi potranno evocare solo certe \"parti\" della creatura che alberga in loro (ali, artigli...), ma in seguito, con il crescere dei loro poteri e della sintonia con i rispettivi draghi, riusciranno ad eseguire pure trasformazioni complete.\nPersonaggi.\nNidhoggr.\n\u00c8 la Grande Viverna che ha divorato le radici dell'Albero del Mondo e che ha scatenato la guerra tra draghi e viverne. Un tempo era un drago verde scuro, fratello di Thuban. I due si amavano molto, ma quando l'Anziano scelse Thuban come Guardiano dell'Albero, Nidhoggr impazz\u00ec di gelosia perch\u00e9 si considerava pi\u00f9 forte e di conseguenza pi\u00f9 meritevole dell'incarico. Dopo che ebbe ucciso l'Anziano, venne mutilato da un incantesimo di Thuban in un momento di furore. Alla fine della guerra venne imprigionato dallo stesso Thuban sotto terra grazie ad un sigillo magico che tuttavia, col passare dei secoli, diventa sempre pi\u00f9 debole. Non potendo assumere forma fisica nel mondo degli umani, affida il compito di uccidere i Draconiani alle sue promanazioni: Nidafjoll e Ratatoskr. Non pu\u00f2 toccare i frutti e la linfa dell'Albero del Mondo (che per lui sono velenosi) a causa della sua natura corrotta, quindi si serve di varie creature di ferro manipolate con la magia per poter entrare in contatto coi frutti. Grazie alla manipolazione magica sui metalli plasma inoltre micidiali armature con cui crea gli Assoggettati. Il suo nome deriva dall'omonimo serpente della mitologia norrena.\nGli Assoggettati.\nLe promanazioni terrene di Nidhoggr possono prendere il controllo delle menti umane e servirsene per uccidere i Draconiani. Come si pu\u00f2 vedere nel primo libro, nemmeno i Draconiani possono ribellarsi all'assoggettivit\u00e0 totale, poich\u00e9 la coscienza viene rinchiusa in un angolo remoto della mente. Tuttavia l'assoggettamento pu\u00f2 anche essere parziale (ne \u00e8 una prova Fabio, che manteneva comunque il controllo della sua volont\u00e0). Per assoggettare le menti, i mezzi utilizzati da Nida e Ratatoskr fino al terzo libro sono un ragno di metallo capace di rivestire il corpo di una corazza metallica, dei bracciali (utilizzati su Fabio) e un embrione di viverna che pu\u00f2 essere rimosso solo con una delicata operazione chirurgica (utilizzata su Effi)."}
{"id": "1750645", "revid": "1348176", "url": "https://it.wikipedia.org/wiki?curid=1750645", "title": "Keltset", "text": "Keltset \u00e8 un personaggio del libro \"La Spada di Shannara\" che fa parte della trilogia Il Ciclo di Shannara scritta da Terry Brooks.\nStoria.\nKeltset fa parte di una potente famiglia di troll delle montagne Charnal. La sua famiglia fu sterminata dai Messaggeri del Teschio del Signore degli Inganni. Lui si salv\u00f2 ma gli fu tolto il dono della voce.\nScappo e trov\u00f2 Panamon Creel che divent\u00f2 il suo compagno di viaggio.\nQuando trovarono Shea che andava alla ricerca delle mitica Spada di Shannara si unirono a lui e, pi\u00f9 avanti, trovarono Orl Fane, che possedeva la Spada di Shannara. I tre non se ne accorsero e lo gnomo scapp\u00f2. Lo inseguirono nelle Terre del Nord e si scopr\u00ec che Keltset era una delle massime autorit\u00e0 troll. Mor\u00ec Per salvare Shea e Panamon dal crollo del palazzo del Signore degli Inganni."}
{"id": "1750654", "revid": "1632387", "url": "https://it.wikipedia.org/wiki?curid=1750654", "title": "Grace Under Pressure (Rush)", "text": "Grace Under Pressure \u00e8 il decimo album in studio della rock band canadese Rush. \u00c8 stato registrato e mixato tra il novembre del 1983 e il marzo del 1984 a Le Studio, di Morin-Heights in Qu\u00e9bec e pubblicato il 12 aprile 1984.\nCertificato disco di platino dalla RIAA il 26 giugno 1984.\nDescrizione.\nI Rush avevano deciso di non continuare la loro collaborazione con Terry Brown, che aveva prodotto tutti gli album del trio da \"Fly by Night\" () fino a \"Signals\" (). La scelta del nuovo co-produttore era caduta su Steve Lillywhite, il quale vantava precedenti illustri nell'ambito della produzione musicale. Poco prima dell'inizio delle registrazioni per\u00f2, Lillywhite decise di uscire dal progetto, adducendo a motivazione il fatto che non si sentiva l'uomo giusto per la band. I Rush furono costretti a produrre l'album da soli, con l'assistenza di Peter Henderson. Cos\u00ec come per il disco precedente, anche in \"Grace Under Pressure\" durante le sedute di registrazione vi furono molte tensioni tra i componenti della band.\nSecondo Neil Peart la ricerca del produttore -molto pi\u00f9 complessa del previsto- ha causato notevoli ritardi rispetto a quanto pianificato per la realizzazione del nuovo disco. Mentre ricercavano detta figura in tre settimane sono state scritte e riportate su demo le canzoni \"Between the Wheels\", \"Kid Gloves\", \"Afterimage\", \"Red Sector A\" e \"The Body Electric\". Dopo i concerti con le date di riscaldamento programmate presso il Radio City Music Hall di New York, eseguite tra il 18 e il 23 settembre 1983, i Rush non erano ancora pronti per le sedute in studio di registrazione, hanno cos\u00ec continuato la ricerca del produttore discografico e nel contempo a lavorare sui nuovi brani. In questa fase sono state completate le scritture e le preparazione dei demo per \"Distant Early Warning\" e \"The Enemy Within\", mentre era ancora in lavorazione \"Red Lenses\". Una volta individuato il produttore nella persona di Peter Henderson i Rush si sono trasferiti immediatamente nello studio di registrazione Le Studio di Morin Heights. L'influenza di Henderson ha permesso al gruppo di sperimentare nuovi suoni e approcci originali alle canzoni. In quel periodo \u00e8 stato scelto il titolo dell'album, utile a riflettere da una parte lo stato d'animo dei componenti del gruppo per le difficolt\u00e0 riscontrate nel portare a termine il lavoro, ma soprattutto per descrivere alcune impegnative vicende personali del recente passato, e la situazione di crisi globale che stava attraversando il mondo in quel periodo, cose queste che sono tutte andate a riflettersi sui testi delle canzoni. Nelle fasi finali di realizzazione, con un notevole ritardo accumulato rispetto alla tabella di marcia programmata, le registrazioni e missaggio sono diventate molto sfiancanti e impegnative.\nL'album prosegue la linea tracciata con il precedente lavoro: molte tastiere, anche se la chitarra assume un ruolo pi\u00f9 importante, suoni moderni, arricchiti anche dalle percussioni elettroniche. Tra le tracce pi\u00f9 apprezzate bisogna segnalare almeno \"Distant Early Warning\", \"Red Sector A\", \"The Enemy Within\" e \"Between the Wheels\".\nLa critica al momento della pubblicazione dell'album fornisce letture contrastanti: secondo Rolling Stone il disco soddisfa solo gli amanti del gruppo; vengono apprezzati i nuovi elementi introdotti nelle canzoni (tastiere e percussioni elettroniche), il cantato di Geddy Lee e i testi di Peart. Il disco per\u00f2 viene considerato debole dal punto di vista musicale, scarso nello sviluppo armonico e delle melodie; le parti di Lifeson non vengono ritenute molto interessanti e la batteria di Peart suonata con una inutile complessit\u00e0 (giudizio finale 3/5). Illinois Entertainment invece giudica l'album come un prodotto estremamente divertente, con materiale adatto alle trasmissioni radiofoniche e ottimo per i concerti dal vivo; la band realizza musica vagamente metal, ma filtrata dal buon gusto della band. I testi rivelano l'angoscia dei tempi moderni. Secondo Greg Prato di All Music mentre la maggior parte dei gruppi degli anni settanta negli anni ottanta hanno prodotto album sfuocati e poco ispirati, i Rush di \"Grace Under Pressure\" rappresentano una eccezione. Da questo album il suono dei Rush diviene pi\u00f9 moderno e accessibile, anche se molti fans della prima ora criticheranno l'ingombrante presenza dei sintetizzatori.\nIl tema dominante dell'opera \u00e8, come anche indicato dal titolo (\"grazia sotto pressione\") la \"sofferenza\", e le storie narrate da alcune tracce sono ambientate in futuri distopici.\nPrincipali edizioni e formati.\n\"Grace Under Pressure\" \u00e8 stato pubblicato nel corso degli anni in varie edizioni, ristampe e formati; queste le principali:"}
{"id": "1750658", "revid": "2091899", "url": "https://it.wikipedia.org/wiki?curid=1750658", "title": "Chiesa degli Scalzi (Verona)", "text": "La chiesa di Santa Teresa degli Scalzi, conosciuta meglio con il nome di chiesa degli Scalzi, \u00e8 un luogo di culto cattolico che sorge nell'omonima via in prossimit\u00e0 di stradone Porta Palio, a Verona. Si tratta di uno dei pochi monumenti barocchi della citt\u00e0 scaligera anche se la facciata, i prospetti e il soffitto piano rivelano come pure questa continui ad essere fortemente legata al classicismo.\nStoria.\nL'Ordine riformato dei Carmelitani Scalzi giunse a Verona nel 1663 e fu ospitato, in un primo momento, presso il convento domenicano di Santa Anastasia. Appena possibile l'Ordine acquist\u00f2 alcuni caseggiati presso la Valverde, cui si sommarono tre campi di terreno adiacenti donati dalla citt\u00e0, per cui nel 1664 poterono trasferirsi nella nuova sede provvisoria. Gi\u00e0 a partire dal 1666 partirono i lavori di edificazione della chiesa e del convento, il cui progetto venne affidato al frate Giuseppe Pozzi. La fabbrica dur\u00f2 a lungo e i lavori terminarono, ad eccezione della facciata che venne completata pi\u00f9 tardi, nel 1750. La nuova chiesa venne inizialmente dedicata alla Vergine Annunziata e a San Gabriele Arcangelo e solo in un secondo momento alla Santa patrona dei Carmelitani Scalzi, Teresa d'Avila.\nIl convento ebbe tuttavia vita piuttosto breve, essendo stato soppresso l'8 luglio 1806 su decreto napoleonico, mentre la chiesa rimase aperta al culto e trasformata in sussidiaria della chiesa parrocchiale di San Luca. Nel 1848 sia la chiesa che il convento furono confiscati dal governo locale per essere adibiti a caserma e magazzini militari, destinazione che mantenne fino al 1857. Nonostante ci\u00f2 alcuni frati continuarono ad occupare alcune stanza, anche dopo la soppressione italiana del 1866.\nNel 1883 il demanio destin\u00f2 la maggior parte del convento a carcere, divenuto noto in particolare nella prima met\u00e0 del Novecento in quanto trasformato in carcere politico; e infatti proprio nel carcere degli Scalzi furono incarcerati nel 1943, dopo il processo di Castelvecchio, alcuni ex gerarchi fascisti, tra cui Galeazzo Ciano ed Emilio De Bono. Il bombardamento aereo dell'ottobre 1944 distrusse la sagrestia, il coro e alcuni ambienti attigui, oltre a danneggiare la chiesa, pertanto i circa trecento detenuti furono mandati in Germania. Al termine della seconda guerra mondiale il carcere venne abbandonato e solo a partire dal 1969 si provvide a risistemare la parte lasciata ai frati.\nDescrizione.\nLa facciata della chiesa \u00e8 particolarmente austera e priva di forte caratterizzazione architettonica, se non per la presenza di tre statue opera dello scultore Francesco Zoppi raffiguranti Santa Teresa durante tre diversi momenti liturgici. Gi\u00e0 dall'esterno si pu\u00f2 per\u00f2 intuire la presenza di un impianto planimetrico peculiare: la chiesa ha infatti una pianta a forma di ottagono allungato, inserito all'interno di un rettangolo in modo da poter ricavare ambienti di servizio.\nAll'interno sono presenti tre altari, di cui quello maggiore \u00e8 il pi\u00f9 classicheggiante: esso presenta alcune statue di Angelo Calegari, in alto angeli e Virt\u00f9 mentre in basso Santa Teresa e San Giovanni della Croce, inoltre qui si situa la pala dell\"'Annunciazione\" di Antonio Balestra, una grande tela con pregevoli effetti di luce, che il maggiore pittore veronese del Settecento, Giambettino Cignaroli, descrive in questo modo: \u00abL'idea della Santissima Vergine \u00e8 divina, i polsi larghi, il naso profilato, le casse degli occhi grandiose, la bocca graziosamente piccola, il mento proporzionato, le guance ben intese\u00bb. Vi sono poi due altari laterali opera dello scultore Giacomo Puttini, uno dedicato a Santa Teresa e l'altro a San Giovanni della Croce, entrambi opulentemente barocchi e caratterizzati da colonne tortili e marmi policromi. L'altare di sinistra era contraddistinto, in passato, da una pala raffigurante \"San Giovanni della Croce prostrato davanti al Salvatore con poveri in atto di ricevere l'elemosina e in alto le figure della Fede, Speranza e Carit\u00e0 con Angeli\", opera andata perduta del pittore veronese Sante Prunati.\nAl centro del soffitto piano si trova un affresco di Marco Marcola raffigurante la \"Santissima Trinit\u00e0, la Madonna, san Giuseppe e santa Teresa in gloria\" mentre nella sagrestia si trova una tela raffigurante la \"Sacra Famiglia e San Giacomo\" dei primi anni del Settecento."}
{"id": "1750667", "revid": "729019", "url": "https://it.wikipedia.org/wiki?curid=1750667", "title": "Rocca di Federico II", "text": "La Rocca di Federico II \u00e8 una torre costruita nel XIII secolo a San Miniato (PI). Venne distrutta durante la Seconda guerra mondiale e ricostruita filologicamente nel 1958. Divenuta simbolo della citt\u00e0, la nuova torre \u00e8 a pianta leggermente trapezoidale, alta 37 metri e dominante il tratto di Valdarno da una collina di 192 m.s.l.\nStoria.\nSulla sommit\u00e0 del pi\u00f9 alto dei tre colli che compongono la citt\u00e0 di San Miniato tra il 1217 e il 1223 Federico II di Svevia fece costruire una rocca a completamento delle opere difensive gi\u00e0 intraprese da Ottone I. La Rocca di Federico II insieme alla Torre di Matilde, attuale campanile della cattedrale, e alla torre delle Cornacchie (abbattuta nel XVIII secolo) erano i fulcri della fortificazioni della citt\u00e0. Si ritiene che gi\u00e0 al tempo dei Romani sul colle fosse dislocato un centro di comando.\nLa posizione strategica della torre consent\u00ec, in epoca medievale, di porre un controllo sul transito tra Firenze e Pisa e lungo la via Francigena. Le caratteristiche della struttura indicano la probabile partecipazione alla costruzione di maestranze normanne. Un'iscrizione posta sulla torre riportava che a sopraintendere alla edificazione della torre era stato il cancelliere imperiale Corrado da Spira.\nAl suo interno, secondo una tradizione, sarebbe stato accecato Pier della Vigna, gi\u00e0 segretario dell'imperatore e poi caduto in disgrazia sotto accuse di tradimento o di corruzione.\nNel 1530 fu abbandonata e fu acquistata insieme ai terreni circostanti dal naturalista Michele Mercati archiatra pontificio, che vi stabil\u00ec la propria residenza. Il 20 luglio 1944 la costruzione fu minata dalle truppe tedesche in ritirata, che il 23 luglio 1944, alle 22:30, fecero esplodere le cariche poste all'interno, radendola al suolo.\nLa torre \u00e8 stata fedelmente ricostruita nel 1958 per opera dell'architetto Renato Baldi e dell'ingegnere Emilio Brizzi ed \u00e8 aperta al pubblico."}
{"id": "1750669", "revid": "287204", "url": "https://it.wikipedia.org/wiki?curid=1750669", "title": "Gran Premio di Svezia 1977", "text": "Il Gran Premio di Svezia 1977 \u00e8 stata l'ottava prova della stagione 1977 del Campionato mondiale di Formula 1. Si \u00e8 corsa domenica 19 giugno 1977 sul Circuito di Anderstorp. La gara \u00e8 stata vinta da Jacques Laffite, su Ligier-Matra; per il vincitore e per la sua scuderia si tratt\u00f2 della prima vittoria in carriera. Ha preceduto sul traguardo il tedesco Jochen Mass su McLaren-Ford Cosworth e l'argentino\nCarlos Reutemann su Ferrari.\nVigilia.\nSviluppi futuri.\nCambi\u00f2 la sede prevista per il Gran Premio del Canada che avrebbe dovuto abbandonare Mosport Park per un circuito cittadino a Toronto; successivamente l'impossibilit\u00e0 di allestire tale circuito fece annunciare il ritorno della gara alla sua sede tradizionale. Gli organizzatori del Gran Premio del Giappone, previsto per il 17 aprile, poi saltato, confermarono che la gara si sarebbe tenuta il 23 ottobre, sempre sul Circuito del Fuji.\nIl mantenimento del Gran Premio di Svezia nel calendario mondiale fu messo in dubbio. Gli organizzatori affermarono che solo una buona affluenza del pubblico avrebbe potuto far persistere la gara nel calendario. Le 35.000 presenze per la gara della domenica rappresentarono un buon successo di pubblico.\nAspetti tecnici.\nLa Copersucar-Fittipaldi torn\u00f2 a impiegare il modello FD04\nAspetti sportivi.\nLa Shadow sostitu\u00ec, per questa gara, Riccardo Patrese (impegnato in una gara del campionato europeo di Formula 2 al Mugello) con il britannico Jackie Oliver. Oliver aveva gi\u00e0 disputato 52 gran premi, l'ultimo il Gran Premio degli USA 1973, sempre con la Shadow. Fece il suo effettivo esordio, con una March del team RAM Racing/F&amp;S Properties, il finnico Mikko Kozarowitsky. Era il primo finlandese che tornava nella massima formula dai tempi di Leo Kinnunen (ultima presenza Gran Premio d'Italia 1974). Non partecip\u00f2 alla gara, in quanto impegnato nella Coppa Florio per vetture sport sull'Autodromo di Pergusa Arturo Merzario, cos\u00ec come non prese parte nemmeno alle prove Jac Nelleman, pilota danese che si era iscritto come privato, al volante di una Penske PC3. Non si iscrisse, rispetto al gran premio precedente, la \"British Formula 1 Racing Team\", che aveva impiegato Bernard de Dryver.\nQualifiche.\nResoconto.\nNella prima giornata di prove il migliore fu John Watson su Brabham-Alfa Romeo in 1'25\"545, davanti a Jody Scheckter e Mario Andretti. Andretti era stato il pi\u00f9 veloce nella sessione della mattina. La giornata fu caratterizzata da temperatura elevata e sole. Durante le prove Emerson Fittipaldi sub\u00ec la rottura del mozzo della ruota posteriore sinistra: la stessa sfilandosi dalla vettura sfior\u00f2 il capo del pilota. Le Ferrari scontarono dei grossi problemi agli pneumatici, tanto che la scuderia chiese alla Goodyear la produzione di nuove gomme. Anche con le gomme nuove, provate nel pomeriggio, la situazione non cambi\u00f2.\nLa sessione del mattino del sabato vide l'arrivo della pioggia, tanto che nessuno dei piloti effettu\u00f2 dei tentativi. Al pomeriggio invece torn\u00f2 il sole sul circuito. Mario Andretti conquist\u00f2 la \"pole position\" in 1'25\"404, bruciando cos\u00ec Watson, il migliore delle prove del venerd\u00ec. In seconda fila s'inser\u00ec James Hunt, davanti a Scheckter. Le Ferrari delusero ancora, tanto che Lauda impieg\u00f2 anche il muletto nel tentativo di migliorarsi, ma senza successo.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza la testa della gara venne presa da John Watson, seguito da Jody Scheckter e Mario Andretti. L'italoamericano fu per\u00f2 capace di passare sia il sudafricano che il nordirlandese nei primi due giri. Completavano la zona punti James Hunt, Hans-Joachim Stuck e Patrick Depailler. In un tentativo di sorpasso Gunnar Nilsson tocc\u00f2 la vettura di Depailler, rovinando il musetto della sua Lotus, che lo costrinse ad andare ai box, precipitando cos\u00ec in classifica.\nNei primi giri le posizioni rimasero invariate, col solo Stuck che venne passato da Depailler, Jochen Mass, Carlos Reutemann e Jacques Laffite. Mentre Andretti comandava la gara, si accese la lotta tra Watson e Scheckter. Al giro 29 il sudafricano colp\u00ec la Brabham di Watson. Scheckter fu costretto al ritiro, mentre Watson perse diverse posizioni, uscendo dalla zona punti. Ora la classifica vedeva Hunt secondo, seguito da Depailler, Jochen Mass, Jacques Laffite, Carlos Reutemann e Watson.\nTra il trentanovesimo giro e il quarantunesimo Laffite pass\u00f2 sia Depailler che Hunt, installandosi al secondo posto dietro a Mario Andretti. Pochi giri dopo anche Mass pass\u00f2 i due. Hunt continu\u00f2 a perdere posizioni a causa dell'usura degli pneumatici, fino a quando si ferm\u00f2 al giro 50 per un \"pit stop\". Questo consent\u00ec a Watson di tornare in zona punti. Intanto Carlos Reutemann pass\u00f2 anche Depailler, ponendosi al quarto posto, subito dietro Mass.\nAndretti a tre giri dal termine fu costretto a una sosta imprevista ai \"box\": la pompa di pescaggio della benzina non funzionava correttamente, tanto da provocare un consumo anomalo, che lo avevo costretto per buona parte della gara a una guida al risparmio. Ne approfitt\u00f2 Jacques Laffite che cos\u00ec vinse la sua prima gara di Formula 1; anche per la Ligier e per la Matra, fornitrice del propulsore, si tratt\u00f2 della prima vittoria nel mondiale. Fu la prima vittoria per un pilota francese dal Gran Premio di Monaco 1972, con Jean-Pierre Beltoise. Sul podio giunsero Jochen Mass e Carlos Reutemann.\nRisultati.\nI risultati del gran premio sono i seguenti:"}
{"id": "1750671", "revid": "339392", "url": "https://it.wikipedia.org/wiki?curid=1750671", "title": "Fondazione Edmund Mach - Istituto Agrario di San Michele all'Adige", "text": ""}
{"id": "1750675", "revid": "599013", "url": "https://it.wikipedia.org/wiki?curid=1750675", "title": "Leao Butr\u00f3n", "text": ""}
{"id": "1750684", "revid": "121848762", "url": "https://it.wikipedia.org/wiki?curid=1750684", "title": "Erwin Rohde", "text": "Figlio di un medico, Rohde studi\u00f2 dal 1865 a Lipsia e a Bonn, dove si laure\u00f2 nel 1869 con un lavoro sul teatro antico; apprese la filologia sotto la guida di Friedrich Wilhelm Ritschl. Nel 1870, dopo un viaggio di studio in Italia e l'avvio dell'amicizia con Friedrich Nietzsche, Rohde ottenne la \"Habilitation\" presso l'Universit\u00e0 di Kiel e l\u00ec ebbe anche un incarico di insegnamento dal 1872. Nel 1876 accett\u00f2 la chiamata all'Universit\u00e0 di Jena, e due anni pi\u00f9 tardi si spost\u00f2 a Tubinga (1878) e infine, dopo un breve periodo a Lipsia, si stabil\u00ec a Heidelberg.\nGi\u00e0 durante il suo periodo di Kiel (ottobre 1872), Rohde - unico tra i filologi classici - si era mobilitato in difesa delle tesi propugnate da Nietzsche nella sua \"Nascita della tragedia\" e scrisse perci\u00f2 un \"pamphlet\" intitolato \"Afterphilologie\" (letteralmente, \"filologia deretana\"!) contro Wilamowitz, il quale si era aspramente scagliato contro Nietzsche, accusandolo di incompetenza e imputandogli grossolani errori di fatto. Rohde arriv\u00f2, a sua volta, ad accusare Wilamowitz di stupidit\u00e0 e falsit\u00e0. Wilamowitz rispose con uno scritto dal titolo \"Zukunftsphilologie! Zweites St\u00fcck\", rivolto pressoch\u00e9 interamente contro Rohde pi\u00f9 che contro Nietzsche. Alcuni anni dopo questa coraggiosa presa di posizione, che certo non giov\u00f2 accademicamente a Rohde, l'amicizia con Nietzsche si ruppe. Perdur\u00f2 invece il legame con Franz Overbeck, documentato da una fitta corrispondenza e stabile fino alla morte di Rohde.Rohde fu il destinatario di uno dei biglietti della follia di Nietzsche.\nTra le opere principali di Rohde occorre ricordare \"Psyche\", ancor oggi studio fondamentale per la comprensione del concetto di anima e delle pratiche cultuali presso i Greci; tra l'altro in quest'opera Rohde rivalut\u00f2 il teatro di Euripide come precursore della modernit\u00e0, laddove invece questi era stato svalutato da Nietzsche. Da ricordare anche la ricerca sul romanzo antico (\"Der griechische Roman und seine Vorl\u00e4ufer\") che fu salutata da Bachtin come il miglior libro sulla storia del romanzo nell'antichit\u00e0."}
{"id": "1750685", "revid": "1022840", "url": "https://it.wikipedia.org/wiki?curid=1750685", "title": "Raimondo Piras", "text": "Biografia.\nPoeta estemporaneo in lingua sarda logudorese, per pi\u00f9 di 40 anni Raimondo Piras (\"tiu Remundu\") fu protagonista di memorabili gare con gli avversari del momento, fra cui Barore Sassu, Antonio Cubeddu, Salvatore Tucconi (Barore Tuccone), Juanninu Fadda, Antonio Piredda, Gavino Piredda, Andrea Ninniri, Peppe Sotgiu ed altri in molte piazze di vari paesi delle Sardegna.\nSi ricorda una gara che ebbe luogo l'11 giugno del 1947, in occasione della festa di San Leonardo a Villanova M., con la partecipazione di Remundu Piras, Barore Tuccone e Andrea Ninniri quando, al termine della gara il poeta si rivolge al Santo, invocandolo per alcuni compaesani dispersi in guerra.\nQui di seguito una parte di quella \"moda\": \n\"Lenardu sun tres annos chi ti prego/\npro sos dispersos de custa dimora./\nSun otto o noe chi mancana ancora,/\nchi no si nd'at ischidu fin'a oe:/\nsas mamas s'isperantzia ana peld\u00ecdu/\ne preghende a torrare oju non t\u00e0ncana/\nsun otto o noe chi ancora m\u00e0ncana/\nchi non si nd'at ischidu fin'a oe/\nsunu ancora chi m\u00e0ncana otto o noe/\nchi fin'a oe non si nd'at ischidu./\nSas mamas s'isperantzia ana peld\u00ecdu/\nno tancana oju a torrare preghende./\ncando partidos sunu, ad\u00ecu nende/\ntotu a s'altare tou sun benn\u00ecdos/ \nad\u00ecu nende cando sun partidos,/\nsun tot'ennidos a su tou altare:/\nca tando isperain de torrare/\nt'ana leadu a protetore issoro./\nCando mai si tue asa unu coro,/\nsu piantu 'e sas mamas lassas gai?/\nSi de sos presoneris ses su santu,/\nsi non a tie, a chie pregan tando?\"/\nEcc.\nQuesti versi della \"moda\" sono stati recentemente musicati ed eseguiti dal Coro de Iddanoa Monteleone.\nRaimondo Piras inoltre era anche un poeta \"a tavolino\"; questa produzione \u00e8 stata pubblicata a cura del giornalista Paolo Pillonca.\nIn occasione della morte di Remundu Piras, il collega ed amico Juanninu Fadda scrisse alcuni versi (viene qui riportata solo la prima strofa):\n\"Morte barbara e dura/\"\n\"as cumitidu dannos./\" \n\"Piena 'e furbidades e maligna/\"\n\"as postu in sepoltura/\"\n\"a setantatres annos/\" \n\"su famadu poeta de Sardigna./\"\n\"Pianghimus dolentes/\"\n\"amigos e parentes/\"\n\"pro ammentu 'e cuss'anima benigna.\""}
{"id": "1750709", "revid": "120118156", "url": "https://it.wikipedia.org/wiki?curid=1750709", "title": "Ruggero Lenci", "text": "Attivit\u00e0.\nProfessore di Architettura e Composizione architettonica alla Sapienza - Universit\u00e0 di Roma, \u00e8 autore di libri e direttore della collana editoriale \"Architettura sostenibile.\"\nIl suo contributo teorico sul tema \"Evoluzione e architettura tra scienza e progetto\" propone un accostamento tra le discipline scientifiche, umanistiche e progettuali dal quale deriva il parallelismo: \"la morfogenesi del progetto ricapitola la storia dell'architettura\", le cui tesi sono contenute nei libri \"Evoluzione e Architettura\" (2008), \"Le mura poligonali con blocchi concavi\" (2019), \"Vultus Urbis\" (2020).\nTra i suoi contributi figurano il progetto di un'unit\u00e0 abitativa sperimentale realizzata a Favaro Veneto (Venezia) a seguito della premiazione al concorso europeo \"Europan 1\" (1989), i progetti di unit\u00e0 abitative elaborati per Roma, Bergamo, Bologna, Venezia, Firenze, isola di Bo-Svezia, ricerche sulla \"Scuola romana\" di architettura che hanno prodotto le monografie \"Studio Passarelli\" \"cento anni cento progetti\" (2006), \"Pietro Barucci Architetto\" (2009), \"La Casa del Girasole\" (2012), \"La Torre Eurosky\" (2014), i progetti didattici raccolti nei volumi \"Didattica e Architettura - Tesi in Composizione Architettonica\" (2007), \"Mutazioni Laurentino 38 - ontogenesi e filogenesi di un quartiere romano\" (2011), \"L'abitazione sostenibile, mutazioni genetiche a Tor Bella Monaca\" (2019).\n\u00c8 risultato vincitore del primo premio \"Arte in Luce\" della Fondazione Sapienza negli anni 2017, 2018, 2019."}
{"id": "1750710", "revid": "599013", "url": "https://it.wikipedia.org/wiki?curid=1750710", "title": "Jorge Soto", "text": ""}
{"id": "1750711", "revid": "287204", "url": "https://it.wikipedia.org/wiki?curid=1750711", "title": "Madonna della Scodella", "text": "La Madonna della Scodella \u00e8 un dipinto a olio su tavola (216,7x137,3\u00a0cm) di Correggio, databile al 1528-1530 circa e conservato nella Galleria Nazionale di Parma.\nStoria.\nLa tavola fu realizzata da Correggio per la chiesa del Santo Sepolcro di Parma: venne probabilmente commissionata all'artista nel 1524, quando un tale Cristoforo Bondini, morendo, lasci\u00f2 in legato alla chiesa la somma di 15 lire per la realizzazione di una pala per l'altare di san Giuseppe. Risulta completata nel 1530 come rivela l'iscrizione sulla cornice originale .\nSono noti due disegni preparatori del quadro.\nGiorgio Vasari cit\u00f2 l'opera \"tavola di pittura divina\" nella seconda edizione delle \"Vite\" parlando di Girolamo da Carpi, che l'avrebbe studiata nella chiesa del Santo Sepolcro: rimase in tale sede fino al 1796, quando venne requisita dal governo napoleonico e trasportata a Parigi; venne restituita nel 1815, dopo la disfatta di Napoleone a Waterloo, e collocata, nell'anno seguente, nella Galleria Ducale. Nel 1893, su proposta di Corrado Ricci, fu reinserita nella cornice originale.\nPer la datazione del dipinto viene comunemente proposta la data del 1528-1530: Cecil Gould ritiene che solo gli angeli nella parte alta della tela siano stati eseguiti in questi anni e che la parte inferiore dell'opera risalga, invece, alla met\u00e0 del terzo decennio del XVI secolo.\nL'opera ebbe un'eccezionale fortuna figurativa: fu studiata fra gli altri da Lelio Orsi, da Federico Barocci, da Lanfranco, Domenichino e, pi\u00f9 tardi, da Carlo Maratta e Pompeo Batoni.\nDescrizione e stile.\nIl dipinto illustra un episodio dell'infanzia di Ges\u00f9 narrato nel vangelo apocrifo dello pseudo-Matteo: nel corso del viaggio di ritorno in Palestina dopo la fuga in Egitto, durante una sosta all'ombra di una palma da dattero, la sacra Famiglia si sarebbe sfamata grazie alla pianta che, straordinariamente piegata, offriva i suoi frutti ai viaggiatori.\nLa Vergine \u00e8 rappresentata nell'atto di raccogliere con una scodella dell'acqua apparsa in maniera miracolosa per dissetare il Bambino: da qui deriva la denominazione tradizionale dell'opera. Il titolo con cui \u00e8 conosciuta \u00e8 anche significativo dell'importanza visiva che il Correggio volle riservare, qui come nella \"Madonna della Cesta\", al semplice oggetto della scodella.\nTale iconografia non aveva conosciuto grande fortuna nella produzione artistica italiana. Era invece pi\u00f9 frequente al Nord, come testimoniano opere di Albrecht Altdorfer e di Lucas Cranach.\nIl ruolo di protagonista di Giuseppe rispondeva alle esigenze della Confraternita che aveva commissionato il dipinto. L'immagine \u00e8 costruita su una linea diagonale, che apre a sinistra con la scodella d'argento e segue l'intreccio di mani fra la Vergine, il Bambino e san Giuseppe. La posa del Bambino, in un calcolato contrapposto, gli permette di fare da \"trait d'union\" fra la scena rappresentata e il mondo reale degli osservatori a cui rivolge uno sguardo ammiccante.\nIn alto una gloria di angeli si libra in un animato girotondo memore degli affreschi della cupola del Duomo di Parma."}
{"id": "1750717", "revid": "767487", "url": "https://it.wikipedia.org/wiki?curid=1750717", "title": "Distretto di Goa Nord", "text": "Goa Nord \u00e8 un distretto dell'India di 758.573 abitanti, che ha come capoluogo Panaji."}
{"id": "1750723", "revid": "767487", "url": "https://it.wikipedia.org/wiki?curid=1750723", "title": "Distretto di Goa Sud", "text": "Goa Sud \u00e8 un distretto dell'India di 589.095 abitanti, che ha come capoluogo Margao."}
{"id": "1750725", "revid": "599013", "url": "https://it.wikipedia.org/wiki?curid=1750725", "title": "Juan Jos\u00e9 Jayo", "text": ""}
{"id": "1750728", "revid": "921573", "url": "https://it.wikipedia.org/wiki?curid=1750728", "title": "Derek R. Hill", "text": "Inizia la sua carriera lavorando come arredatore per i film \"Silkwood\" e \"Le stagioni del cuore\", in seguito lavora per i film \"Nato il quattro luglio\", \"Lupo solitario\" e \"Tre giorni per la verit\u00e0\".\nAttivo anche in campo televisivo ha lavorato come scenografo per le serie tv \"A proposito di Brian\" e \"Dr. House - Medical Division\". Nel 2007 cura le scenografie del film di Sean Penn \"Into the Wild - Nelle terre selvagge\". Tra i suoi prossimi lavori, vi sono \"Pinkville\" e \"W.\" entrambi diretti da Oliver Stone."}
{"id": "1750731", "revid": "1833487", "url": "https://it.wikipedia.org/wiki?curid=1750731", "title": "Marcinelle", "text": "Marcinelle (in vallone \"M\u00e5rcinele\") \u00e8 una localit\u00e0 belga facente parte del comune di Charleroi.\nGeografia fisica.\nLa localit\u00e0 \u00e8 situata nella periferia meridionale di Charleroi, citt\u00e0 con la quale \u00e8 conurbata.\nStoria.\n\u00c8 nota per il disastro di Marcinelle, che fu una catastrofe avvenuta la mattina dell'8 agosto del 1956 in una miniera di carbone, dove morirono 262 persone tra cui 136 lavoratori italiani.\n\u00c8 tornata alla ribalta delle cronache, alla fine degli anni '90, quando vi fu scoperto Marc Dutroux , responsabile di violenze, rapimenti e omicidi di numerosi bambini."}
{"id": "1750735", "revid": "287204", "url": "https://it.wikipedia.org/wiki?curid=1750735", "title": "Villa de Cura", "text": "Villa de Cura \u00e8 sede del municipio Zamora e, per popolazione, rappresenta la quinta realt\u00e0 urbana dello Stato venezuelano di Aragua con oltre 70.000 abitanti. Si sviluppa in una valle a 526 msm. Possiede un clima di tipo tropicale, con temperature medie annue elevate, ma non torride (generalmente comprese fra i 24\u00a0\u00b0C e i 25\u00a0\u00b0C) e precipitazioni che per lo pi\u00f9 non superano gli 800\u00a0mm annui, concentrati in massima parte fra la tarda primavera e gli inizi dell'autunno.\nStoria.\nLa citt\u00e0 venne fondata dal generale Juan de Bol\u00edvar y Villegas, nonno di Sim\u00f3n Bol\u00edvar, su terre di sua propriet\u00e0, il giorno 25 maggio 1722 (data dell'autorizzazione concessa, mediante apposita \"cedula\", dal re Filippo V di Spagna). Nella seconda met\u00e0 del XIX secolo fu, per brevi periodi, capitale dello Stato \"Guzm\u00e1n Blanco\", entit\u00e0 politico-territoriale soppressa nel 1889 per dar vita agli attuali stati di Miranda ed Aragua.\nSecondo i dati del primo censimento della popolazione venezuelana (1873) Villa de Cura gi\u00e0 superava all'epoca i 5.000 abitanti che passarono a 8.294 nel 1941 e a 10.348 nel 1950. Negli anni cinquanta la citt\u00e0 conobbe uno sviluppo economico notevole grazie anche all'immigrazione di spagnoli, portoghesi e soprattutto italiani. Fra i discendenti di questi ultimi vi \u00e8 anche Stefano Mangione, attuale (2008) sindaco del municipio di Zamora, di cui Villa de Cura \u00e8 capoluogo. Al termine del grande flusso migratorio di quel periodo, la citt\u00e0 aveva quasi raddoppiato la propria popolazione, che sfior\u00f2 le 20.000 unit\u00e0 nel 1961. Villa de Cura, situata alle porte della regione \"llanera\", nota per i suoi allevamenti di bovini, era infatti divenuta, in quegli anni, uno dei massimi mercati di bestiame della regione e un importante centro di macellazione della carne.\nFra gli anni settanta e novanta del Novecento sono sorte, in citt\u00e0 e nelle sue immediate vicinanze, importanti piantagioni di ortaggi, alberi da frutta e canna da zucchero.\nNegli ultimi tre decenni del XX secolo anche il settore industriale ha conosciuto un notevole sviluppo, grazie alla nascita di alcune manifatture legate sia al settore alimentare che a quello metalmeccanico."}
{"id": "1750736", "revid": "248115", "url": "https://it.wikipedia.org/wiki?curid=1750736", "title": "\u2026", "text": ""}
{"id": "1750739", "revid": "1305772", "url": "https://it.wikipedia.org/wiki?curid=1750739", "title": "Derek Hill", "text": ""}
{"id": "1750748", "revid": "125685188", "url": "https://it.wikipedia.org/wiki?curid=1750748", "title": "Boris Johnson", "text": "Dal 23 luglio 2019 \u00e8 leader del Partito Conservatore e dal giorno seguente primo ministro del Regno Unito. \u00c8 stato sindaco di Londra per due mandati, dal 4 maggio 2008 al 9 maggio 2016, e dal 13 luglio 2016 al 9 luglio 2018 \u00e8 stato invece Segretario di Stato per gli Affari Esteri e del Commonwealth dei governi May I e II.\nDopo gli studi, divenne noto come giornalista dei maggiori quotidiani britannici. Membro del Partito Conservatore, \u00e8 stato eletto alla Camera dei comuni nelle elezioni generali del 2001 nella circoscrizione di Henley (Oxfordshire) e rieletto dopo quelle del 2005.\nNel 2008 si \u00e8 dimesso dal Parlamento in seguito alla sua elezione a sindaco di Londra contro il sindaco uscente, laburista Ken Livingstone, venendo riconfermato nel 2012. Il suo mandato \u00e8 stato segnato dalle Olimpiadi estive del 2012, da un calo della criminalit\u00e0 e della povert\u00e0, dal divieto di consumo di alcol nei trasporti pubblici, dall'introduzione di una nuova generazione di autobus e biciclette Santander (noti come \u201cBoris Bikes\u201d), nonch\u00e9 dalla difesa del settore finanziario di Londra e dalla promozione della costruzione di un nuovo aeroporto per la capitale, nell'estuario del Tamigi. Eletto di nuovo come membro del Parlamento nel 2015, questa volta nel collegio di Uxbridge and South Ruislip (Grande Londra), non ha cercato un nuovo mandato come sindaco nel 2016.\nOpponendosi alla maggioranza delle personalit\u00e0 del Partito Conservatore, \u00e8 una delle principali figure del campo favorevole all'uscita del Regno Unito dall'Unione europea (\"Brexit\"), dove nel referendum del 23 giugno 2016 vince il si. Fu poi nominato Segretario di Stato per gli affari esteri e del Commonwealth nel governo di Theresa May. In disaccordo con lei sulla condotta della Brexit, si \u00e8 dimesso il 9 luglio 2018.\nEletto alla guida del Partito Conservatore l'anno successivo, succede a Theresa May come Primo ministro, promettendo una rapida uscita del Regno Unito dall'Unione europea. I suoi tentativi sono stati vanificati dal parlamento britannico, ha indetto elezioni anticipate per ottenere una nuova maggioranza parlamentare per l'adozione di un accordo di recesso. I conservatori hanno ottenuto la loro pi\u00f9 grande maggioranza dal 1987, Boris Johnson ha guidato nel gennaio 2020 la realizzazione della Brexit, seguita da un accordo commerciale con l'UE alla fine dello stesso anno. Allo stesso tempo, sta affrontando la pandemia di Covid-19.\nIl 5 aprile 2020 Johnson viene ricoverato al St Thomas' Hospital di Londra a causa degli effetti del COVID-19 e il giorno successivo viene trasferito in terapia intensiva a causa dell'aggravarsi dei suoi sintomi. Guarito dalla convalescenza, Johnson riprese le redini del governo alla fine di quel mese.\nBoris Johnson \u00e8 una delle figure politiche (e giornalistiche) britanniche pi\u00f9 controverse degli ultimi anni. I suoi sostenitori sottolineano, come punti positivi, la sua personalit\u00e0, l'umorismo e il fascino popolare che vanno oltre la figura tradizionale presentata all'elettore conservatore. Tuttavia, \u00e8 anche duramente criticato da figure di sinistra e di destra, come un elitario, accusato di disonest\u00e0, razzismo e islamofobia. Johnson \u00e8 molto presente nella cultura popolare britannica, oggetto di innumerevoli libri, biografie e parodie.\nDal 24 luglio 2019 ha assunto la presidenza del Commonwealth delle nazioni.\nBiografia.\nBoris Johnson \u00e8 nato a New York il 19 giugno 1964 da una benestante famiglia britannica di religione anglicana e di origini inglesi, turche, russe, ebraiche, francesi e tedesche. Il suo bisnonno paterno fu il noto giornalista ottomano Ali Kemal, di ascendenza turca e circassiana e di religione musulmana. Il nonno paterno di Johnson, Wilfred Johnson \u2013 figlio di Ali Kemal, fu un pilota della RAF nel Coastal Command durante la seconda guerra mondiale.\nUna delle sue antenate dirette, di origini tedesche, era figlia illegittima del principe Paolo Federico di W\u00fcrttemberg e pertanto egli \u00e8 a tutti gli effetti anche un discendente diretto di re Giorgio II di Gran Bretagna (rendendolo pertanto cugino di sesto grado della regina Elisabetta II). Egli \u00e8 inoltre imparentato con la regina tramite Maria di Teck in quanto discendente del duca Federico II Eugenio di W\u00fcrttemberg. La madre di Johnson \u00e8 nipote di Elias Avery Lowe, un paleografo e immigrato russo negli Stati Uniti, in Pennsylvania, e di Helen Tracy Lowe-Porter, traduttrice delle opere di Thomas Mann.\nSin dall'infanzia ha vissuto con suoi genitori in un appartamento di un edificio nei pressi del Chelsea Hotel. Johnson \u00e8 stato in possesso anche della cittadinanza statunitense, ottenuta per nascita. \u00c8 laureato in Lettere classiche presso l'Universit\u00e0 di Oxford, con una tesi in storia antica. Nel 2006, non ritenendo corretto per un politico mantenere un doppio passaporto , aveva comunicato la sua intenzione di rinunciarvi; tuttavia, in un'intervista concessa a David Letterman nel 2012 afferm\u00f2 di avere ancora la doppia cittadinanza e aggiunse con ironia: \u00abTecnicamente, potrei diventare presidente degli Stati Uniti\u00bb. La rinuncia alla cittadinanza statunitense \u00e8 stata da lui attuata nel 2016.\nNell'agosto del 2008 ha rotto il consueto protocollo osservato dai politici inglesi in carica, commentando le elezioni di altri Paesi e auspicando l'elezione di Barack Obama a Presidente degli Stati Uniti, che per\u00f2 ha poi ritenuto diffidente verso il Regno Unito a causa della sua origine \"mezza keniota\" quando successivamente Obama si \u00e8 espresso contro la Brexit.\nDurante gli anni in cui ha vissuto a Bruxelles ha studiato alla scuola europea, poi a Eton e a Oxford. Nel periodo di Eton abbandona formalmente la fede cattolica, trasmessagli dalla madre, ritornando a far parte della Comunione Anglicana.\nCarriera giornalistica.\nNel 1987 Johnson venne assunto come giornalista al quotidiano londinese \"The Times\", grazie a conoscenze di famiglia. Uno scandalo scoppi\u00f2 quando Johnson scrisse un articolo sulle recenti scoperte archeologiche legate al sovrano inglese Edoardo II, in cui era presente una citazione inventata per sollecitare l'interesse dei lettori, che Johnson attribu\u00ec falsamente allo storico Colin Renshaw Lucas, suo padrino di battesimo (\"secondo il dott. Colin Lucas del Balliol College, Oxford, \u00e8 qui che il re ha goduto di un regno di dissoluzione con il suo catamite prima di essere brutalmente assassinato\"). Quando il direttore del giornale, Charles Wilson, seppe della cosa, licenzi\u00f2 Johnson.\nNonostante questo incidente, poco tempo dopo Johnson trov\u00f2 un lavoro nel quotidiano conservatore \"The Daily Telegraph\", di cui aveva conosciuto il direttore Max Hastings mentre studiavano entrambi all'Universit\u00e0 di Oxford. Nel 1989 venne nominato corrispondente del giornale a Bruxelles: qui egli divenne uno dei pi\u00f9 noti giornalisti euroscettici, venendo persino notato dal Primo Ministro britannico Margaret Thatcher. Come corrispondente del \"Daily Telegraph\", nei primi anni novanta Johnson pubblic\u00f2 numerose fake news euroscettiche (euromiti): che l'UE intendesse vietare le patatine al cocktail di gamberi e le salsicce britanniche (titolo in prima pagina, \"Minaccia alle salsicce rosa britanniche\"), che intendesse standardizzare le dimensioni dei preservativi, perch\u00e9 gli italiani avrebbero il pene pi\u00f9 piccolo, che intendesse stabilire il grado accettabile di curvatura delle banane e di potenza degli aspirapolvere, che intendesse costringere le donne a restituire i loro sex toys, che le banconote euro rendessero le persone impotenti, le monete le facessero ammalare, e che ci fosse il piano di demolire il Palazzo Berlaymont, sede della Commissione europea, perch\u00e9 il rivestimento di amianto avrebbe reso l'edificio troppo pericoloso. Alla penna di Johnson vengono attribuiti anche il titolo del \"Telegraph\" \"Le lumache sono pesci, dice l'UE\" e la notizia secondo cui Bruxelles avrebbe assunto degli annusatori di letame per assicurarsi che il letame europeo avesse sempre lo stesso odore. In un'intervista alla BBC, Johnson ha spiegato la sua collaborazione con il \"Telegraph\" nei primi anni novanta in questo modo: \"Stavo come lanciando pietre oltre il muro del giardino e ascoltavo l\u2019incredibile schianto provenire dalla serra dei vicini in Inghilterra, perch\u00e9 tutto quello che scrivevo da Bruxelles stava avendo un effetto fantastico ed esplosivo sulla festa dei Tory \u2013 e mi dava davvero, immagino, uno strano senso di potere\". \nNel 1995 inizi\u00f2 a collaborare con il settimanale conservatore \"The Spectator\", mentre nel 1999 ottenne una colonna sulla rivista mensile \"GQ\". A partire dal 1998 inizi\u00f2 ad essere regolarmente invitato ai programmi della BBC \"Have I Got News for You\", \"Top Gear\", \"Parkinson\", \"Breakfast with Frost\" e \"Question Time\". In questo periodo ottenne persino una nomination al Premio BAFTA.\nCarriera politica.\nSindaco di Londra.\n\u00c8 stato eletto al Parlamento britannico per il collegio di Henley nel 2001 ed \u00e8 stato ministro ombra della Cultura nel 2004, nel governo di Michael Howard, e dal 2005 dell'Istruzione, fino alla candidatura alle elezioni amministrative di Londra del maggio del 2008. La sua vittoria elettorale, a spese del sindaco uscente, il laburista Ken Livingstone, \u00e8 stata annunciata il 2 maggio 2008: al ballottaggio Johnson ha ottenuto 1.168.738 voti (il 53,18%) mentre Livingstone 1.028.966 (46,82%), guadagnandosi anche la maggioranza per governare tranquillamente in consiglio comunale.\nCentrale per Johnson la \"politica verde\" del traffico, promossa da un lato attraverso l'installazione di numerose stazioni di ricarica per le auto elettriche e, dall'altro, con la realizzazione delle cosiddette \"cycle superhighways\", vere e proprie autostrade cittadine per le biciclette.\nPer le Olimpiadi del 2012 ha creato una flotta di taxi a idrogeno, grazie al sostegno dell\"'UK Government Technology Strategy Board\".\nIl 4 maggio 2012 \u00e8 stato rieletto al ballottaggio per un secondo mandato come Sindaco di Londra con 1.054.811 voti, pari al 51,53%, battendo nuovamente l'ex primo cittadino laburista Ken Livingstone, che ne ha ottenuti 992.273 pari al 48,47%. Tuttavia il partito di Johnson, il Partito conservatore, perse la maggioranza nell'Autorit\u00e0 della Grande Londra, il consiglio comunale di Londra, governato allora dal centrosinistra (12 consiglieri labour e 2 verdi), mentre il centrodestra era all'opposizione (con 9 consiglieri conservatori e 2 liberaldemocratici).\nNelle elezioni generali britanniche il 7 maggio 2015, Boris Johnson \u00e8 stato rieletto al Parlamento britannico, per il collegio di Uxbridge and South Ruislip.\nNel 2016 ha annunciato il suo appoggio alla campagna referendaria per far uscire il Regno Unito dall'Unione Europea, una mossa vista immediatamente come il trampolino di lancio ideale per sostituire David Cameron alla carica di primo ministro. La vittoria del 23 giugno del fronte \"Brexit\" ha costretto Cameron ad annunciare le proprie dimissioni (previste per ottobre), ponendo Johnson in pole position nella campagna per la nuova leadership Tory e, quindi, del Governo nazionale. Dopo l'annuncio di Michael Gove, suo cruciale alleato nella campagna referendaria del \"Leave UE\", di voler candidarsi alla guida del partito, e le critiche di Theresa May e altri tories, il 30 giugno Johnson ha rinunciato a correre per la leadership, sorprendendo tutti. Il 13 luglio \u00e8 stato nominato dal nuovo Primo Ministro, Theresa May, Segretario di Stato per gli Affari Esteri e del Commonwealth. Si \u00e8 dimesso dalla carica il 9 luglio 2018, venendo imitato dal ministro per la Brexit David Davis in contrasto con il Piano di Chequers e con la linea \"morbida\" per l'uscita dall'Unione europea sostenuta dal governo May; come suo successore agli esteri \u00e8 stato nominato Jeremy Hunt.\nLeader del Partito Conservatore e Primo ministro.\nI primi mesi di governo.\nIn seguito alle dimissioni di Theresa May dalla guida del Partito Conservatore e Unionista, Johnson si \u00e8 candidato alla guida del partito, contrapponendosi al candidato europeista Jeremy Hunt. Il voto degli iscritti si \u00e8 concluso il 22 luglio 2019, con Johnson vincitore con il 66% dei voti (92.153 preferenze), contro il 34% (46.656 preferenze) di Hunt. Il 23 luglio 2019 Johnson \u00e8 ufficialmente proclamato nuovo leader del Partito Conservatore e Unionista.\nIl giorno seguente (24 luglio 2019) la Regina Elisabetta II, dopo aver accettato le dimissioni di Theresa May dalla carica di Primo ministro, ha incaricato Boris Johnson di formare un nuovo governo. Nel suo primo discorso in carica, Johnson ha promesso di far uscire il Regno Unito dall'Unione europea entro il 31 ottobre 2019 con o senza accordo. In serata \u00e8 stato presentato il nuovo gabinetto di governo.\nIl 28 agosto 2019 Johnson ha chiesto alla regina Elisabetta II di sospendere i lavori del Parlamento per 5 settimane, dal 10 settembre al 14 ottobre, al fine di evitare l'approvazione di una legge che impedisca l'uscita senza accordo dall'Unione Europea il 31 ottobre. La sospensione \u00e8 accordata dalla regina lo stesso giorno. Le conseguenze: crollo della sterlina, dure polemiche e proteste nel paese, il presidente della Camera dei Comuni, John Bercow, parla di \"oltraggio alla Costituzione\", supera il milione di firme una petizione contro la sospensione, si dimettono la leader del partito conservatore scozzese, Ruth Davidson, convinta \"remainer\", e il capogruppo dei Tory alla Camera dei Lord George Young.\nCi sono altre dimissioni (tra cui anche quella del fratello minore, Jo Johnson) ed espulsioni dal partito conservatore (compreso il nipote di Churchill, sir Nicholas Soames), all'inizio di settembre 2019 Johnson perde la maggioranza assoluta nella Camera dei Comuni in seguito alla defezione del deputato conservatore Phillip Lee che si unisce ai Lib Dem, ed \u00e8 battuto da una mozione anti-No Deal. Il 24 settembre 2019 la Corte Suprema britannica, con verdetto unanime degli 11 giudici, dichiara non legale la sospensione (\"prorogation\") del Parlamento voluta da Johnson fino al 14 ottobre, accogliendo gli argomenti dei ricorsi presentati.\nJohnson insiste sulla data del 31 ottobre per l'uscita dalla Ue (\"altrimenti meglio morto in un fosso\") ma senza successo, il 17 ottobre \u00e8 finalmente trovato un accordo tra il Regno Unito e l'Unione europea. L'intesa \u00e8 firmata dal presidente della Commissione europea, Jean-Claude Juncker, e dallo stesso Johnson. La Camera dei Comuni, chiamata a votare su questo accordo il 19 ottobre, rinvia il voto a tempo indeterminato in modo da poterlo esaminare dettagliatamente ed essere in grado di decidere in tempo senza rischiare una Brexit senza un accordo. Johnson \u00e8 quindi costretto a chiedere alle istituzioni europee un rinvio sulla data del 31 ottobre ma lo fa con una lettera non firmata e assicurando che avrebbe fatto comunque di tutto per far uscire il paese dall'UE entro il 31 ottobre. Gli altri 27 Stati membri dell'UE concordano di posticipare la data di recesso del Regno Unito dell'Unione al 31 gennaio 2020.\nIl trionfo alle elezioni del 2019.\nDeterminato a realizzare la Brexit \"a tutti i costi\", Johnson riesce a convincere l'opposizione laburista a sostenere la convocazione di nuove elezioni che, dopo l'approvazione da parte della Camera dei Comuni, sono fissate per il 12 dicembre 2019. Nel Regno Unito non si votava in dicembre dal 1923. Il 6 novembre \u00e8 formalizzato lo scioglimento della Camera dei Comuni.\nAlle elezioni politiche del dicembre 2019 conquista una vittoria storica ottenendo la maggioranza assoluta a Westminster con 365 seggi e annuncia la Brexit entro il 31 gennaio 2020; segue poi un periodo di transizione che sarebbe durato fino al 31 dicembre 2020.\n2020: la pandemia di COVID-19 e gli accordi con Unione europea e Turchia.\nA marzo 2020, durante la pandemia di COVID-19, desta notevole scalpore la sua decisione di non ordinare chiusure delle attivit\u00e0 produttive, di puntare sull'immunit\u00e0 di gregge e di mantenere misure di confinamento molto pi\u00f9 permissive rispetto al resto dei paesi europei. Il 27 marzo \u00e8 risultato positivo al virus e si \u00e8 posto in autoisolamento. Con l'aggravarsi della malattia, il 5 aprile \u00e8 stato il primo leader politico al mondo ad essere ricoverato in ospedale per coronavirus, \u201cin via precauzionale\u201d, per sottoporsi ad alcuni \u201cesami medici\u201d. Il giorno successivo le sue condizioni si aggravano ulteriormente e viene ricoverato in un reparto di terapia intensiva. Johnson chiede al Primo Segretario di Stato Dominic Raab di sostituirlo \"ove necessario\". Il 12 aprile viene dimesso.\nDopo aver contratto e debellato la malattia, Johnson adotta un cambio di linea nei confronti dell'emergenza sanitaria, decidendo di imporre un lockdown nazionale ed altre misure pi\u00f9 severe. Il 22 settembre rilascia una discussa dichiarazione criticando il modello italo-tedesco di gestione della pandemia di SARS-Cov-2, a cui il presidente della Repubblica italiano Sergio Mattarella ha replicato.\nIl 24 dicembre 2020 Johnson annuncia il perfezionamento dell'accordo con l'Unione Europea per le relazioni politiche, diplomatiche e commerciali post-Brexit. Dopo un lungo negoziato l'accordo di commercio e cooperazione tra Unione europea e Regno Unito \u00e8 stato siglato il 30 dicembre 2020 venendo approvato lo stesso giorno dalla Camera dei Comuni; a partire dal 1\u00ba gennaio 2021, il Regno Unito non fa ufficialmente pi\u00f9 parte dell'UE.\nHa promosso la conclusione di un rilevante accordo commerciale di libero scambio con la Turchia, creando anche un'unione doganale. Sempre con la Turchia, il suo governo ha avviato le prime esercitazioni aeree militari congiunte della loro storia.\nVita privata.\nFiglio del politico conservatore e scrittore Stanley Johnson, ha una sorella, Rachel, giornalista, alla quale \u00e8 legatissimo nonostante le differenti opinioni politiche (in particolare Rachel \u00e8 nota per la contrariet\u00e0 alla Brexit), e due fratelli, Jo, parlamentare conservatore, e Leo, regista.\nJohnson si \u00e8 sposato tre volte ed ha sette figli. Il primo matrimonio ha avuto luogo nel 1987 con Allegra Mostyn-Owen, figlia dello storico dell'arte William Mostyn-Owen e della scrittrice italiana Gaia Servadio. Un paio di settimane dopo lo scioglimento del matrimonio, nel 1993, si \u00e8 risposato con Marina Wheeler, avvocato e figlia del giornalista Charles Wheeler e di una donna indiana sikh, Dip Singh. Le famiglie Wheeler e Johnson si conoscono da decenni e Marina Wheeler \u00e8 stata alla scuola europea di Bruxelles contemporaneamente al suo futuro marito. Da questo matrimonio sono nati quattro figli: due femmine, Lara e Cassia, e due maschi, Milo e Theodore. Il quinto figlio di Johnson \u00e8 nato nel 2009 da una relazione extraconiugale con la consulente d'arte Helen MacIntyre. L'esistenza del bambino \u00e8 stata oggetto di un'azione legale nel 2013 con la Court of Appeal.\nNel settembre 2018 Johnson e Marina Wheeler hanno annunciato la separazione, gi\u00e0 avvenuta mesi prima, e hanno avviato il processo di divorzio. I tabloid britannici hanno rivelato una relazione che Boris Johnson aveva con Carrie Symonds, pi\u00f9 giovane di ventiquattro anni, ex responsabile della strategia e della comunicazione dei Tories. Il 22 giugno 2019 la polizia \u00e8 intervenuta a casa di Johnson e Symonds a seguito di una violenta lite su richiesta dei vicini spaventati dalle urla.\nIl 29 febbraio 2020 Johnson e Symonds hanno annunciato il loro fidanzamento e che Symonds era in attesa di un figlio nella prima parte dell'estate. Il bambino \u00e8 nato il 29 aprile 2020 a Londra e il 29 maggio 2021 i genitori sono convolati a nozze con cerimonia privata.\nJohnson \u00e8 stato battezzato nella Chiesa cattolica e cresciuto dalla madre come cattolico, ma si \u00e8 successivamente convertito alla Chiesa anglicana. Nel 2020 \u00e8 ritornato a seguire il cattolicesimo, facendo battezzare il suo ultimo figlio come cattolico e sposandosi con rito cattolico nella Cattedrale di Westminster.\nNel luglio 2021 Boris Johnson ha annunciato che sua moglie era in attesa di un secondo figlio, sua moglie ha rivelato anche di aver avuto un aborto all'inizio di quell'anno. La figlia Romy Iris Charlotte Johnson \u00e8 nata il 9 dicembre 2021 a Londra."}
{"id": "1750752", "revid": "46480", "url": "https://it.wikipedia.org/wiki?curid=1750752", "title": "Proserpina", "text": "Pros\u00e8rpina (lat. \"Proserp\u012dna\") \u00e8 la versione romana della dea greca Persefone o \"Kore\" (gr. , fanciulla). Il nome potrebbe derivare dalla parola latina \"proserpere\" (\"emergere\") a significare la crescita del grano. Infatti, in origine, fu senza dubbio una dea agreste. Viene anche identificata con la dea Libera.\nDescrizione.\nProserpina era figlia di Cerere. Fu rapita da Plutone mentre raccoglieva fiori sulle rive del lago Pergusa a Enna e trascinata sulla sua biga; l\u00ec divenne la sposa di Plutone e regina degli Inferi. Secondo Proclo (Epitome Oraculorum, riportata da Marafiotus) e Strabone (lib. 6), invece l'episodio del mito si verific\u00f2 a Hipponion (oggi Vibo Valentia). Dopo che la madre ebbe chiesto a Giove di farla liberare, pot\u00e9 ritornare in superficie, a patto che trascorresse sei mesi all'anno ancora con Plutone. Cerere fece calare il freddo ed il gelo durante i mesi in cui la figlia era assente come segno di dolore, per poi far risvegliare la natura per il ritorno di Proserpina sulla terra.\nIl suo culto a Roma fu introdotto accanto a quello di Dis Pater (assimilato a Ade), nel 249 a.C. Si celebrarono allora in loro onore i Giochi Tarantini, cos\u00ec chiamati da una localit\u00e0 nel campo di Marte, il \"Tarentum\". Oggi \u00e8 a lei intitolata l'Universit\u00e0 Kore di Enna, citt\u00e0 alla quale Proserpina era profondamente legata, e a Proserpina erano dedicate le Cotittie, antiche feste erotiche nate in Tracia e poi diffusesi nel resto della Grecia.\nIl mito.\nIl ratto di Proserpina \u00e8 un mito tra i pi\u00f9 celebri, ritratto pertanto in diverse e pregevoli opere d'arte come il gruppo scultoreo del Bernini.\nIl ratto si realizz\u00f2 sul lago di Pergusa, nelle vicinanze di Enna. Secondo Proclo (Epitome Oraculorum, riportata da Marafiotus) e Strabone (lib. 6), invece l'episodio del mito si verific\u00f2 a Hipponion (oggi Vibo Valentia). \nDal racconto del celebre poeta Claudiano, Plutone, re degli inferi, deciso a visitare la terra, emerse nei pressi di Enna, sui Monti Erei nel centro della Sicilia, e scorse Proserpina, figlia della dea Cerere, tra le tante fanciulle intente a cogliere fiori sulle rive del lago di Pergusa. Dal racconto che ne fa Strabone, che riporta Proclo, l'episodio del ratto si realizz\u00f2 sul lido di Hipponion, sul mare Tirreno, dove il pirata Plutone arriv\u00f2 dalla Sicilia e rap\u00ec Proserpina. \nCerere, madre di Proserpina e dea dell'Olimpo, fu disperata alla notizia della scomparsa della figlia, e invoc\u00f2 l'aiuto di Giove, re di tutti gli dei, per aiutarla a ritrovare la bella Proserpina.\nI succosi chicchi di melagrana legarono Proserpina all'Ade per sempre. Zeus, tuttavia, mosso a compassione, fece s\u00ec che Proserpina potesse trascorrere sei mesi ogni anno insieme alla madre (sarebbero l'estate e la primavera), e che i sei mesi restanti vivesse insieme a Plutone (ovvero autunno e inverno): \u00e8 proprio al mito di Proserpina e all'ira di Cerere, infatti, che si fa risalire l'alternanza delle stagioni."}
{"id": "1750755", "revid": "287204", "url": "https://it.wikipedia.org/wiki?curid=1750755", "title": "Monica Naranjo", "text": ""}
{"id": "1750761", "revid": "661526", "url": "https://it.wikipedia.org/wiki?curid=1750761", "title": "William Steig", "text": " \nNel 1990 ha scritto il libro Shrek!, che ha dato origine all'omonimo franchise legato a film d'animazione, musical e videogiochi.\nBiografia.\nFiglio di immigrati polacco-ebrei, fu incoraggiato dai genitori nelle sue inclinazioni artistiche, tanto che durante l'infanzia si ciment\u00f2 nella pittura e fu un gran lettore di libri. Inoltre, durante gli anni del collegio, pratic\u00f2 anche discipline sportive come membro della squadra di polo. Dopo essersi diplomato alla Townsend Harris High School, Steig trascorse due anni al City College of New York, tre al National Academy of Design e cinque alla School of Fine Arts dell'Universit\u00e0 Yale.\nQuando la sua famiglia ebbe difficolt\u00e0 finanziarie durante la Grande depressione, nel 1930 Steig inizi\u00f2 a collaborare come disegnatore \"free lance\" per il \"New Yorker\", pubblicando nel corso dei decenni successivi oltre 1600 disegni sul quotidiano newyorkese.\nSteig fu uno dei 250 scultori in mostra alla \"3rd Sculpture International\" tenutasi al Philadelphia Museum of Art nell'estate del 1949.\nSteig \u00e8 stato un paziente dello psichiatra Wilhelm Reich, ha disegnato le illustrazioni per uno dei suoi libri, \"Ascolta piccolo uomo\" e ha scritto la prefazione del libro \"Bambini del futuro\".\nNel 1968 inizi\u00f2 a scrivere libri per ragazzi; due anni dopo, con il terzo di questi, \"Sylvester and the Magic Pebble\", vinse la Medaglia Caldecott. Nell'arco della sua carriera letteraria, Steig ha pubblicato pi\u00f9 di trenta libri per ragazzi: tra questi il pi\u00f9 noto \u00e8 il libro illustrato \"Shrek!\", scritto nel 1990, da cui \u00e8 stato tratto nel 2001 il film d'animazione \"Shrek\", prodotto dalla DreamWorks SKG (a cui hanno fatto seguito \"Shrek 2\", \"Shrek terzo\" e \"Shrek e vissero felici e contenti\"). Dopo la morte di Steig, avvenuta nel 2003, nel film \"Shrek 2\" \u00e8 stata onorata la sua memoria inserendo nei titoli di coda il suo nome accompagnato da un piccolo disegno di Shrek e Ciuchino che rivolgono uno sguardo triste verso la luna, come se avessero perso un caro amico.\nSteig \u00e8 stato sposato dal 1936 al 1949 con l'artista Elizabeth Mead (1909-1983), sorella dell'antropologa Margaret Mead; da lei ebbe due figli, Jeremy e Lucinda. Nel 1950 spos\u00f2 la sua seconda moglie Kari Homestead, da cui ebbe una figlia, Margit Laura. Dopo il loro divorzio, Steig si spos\u00f2 con Stephanie Healey dal 1964 al 1966. Infine ebbe un quarto matrimonio con Jeanne Doron, durato fino alla sua morte."}
{"id": "1750765", "revid": "1543377", "url": "https://it.wikipedia.org/wiki?curid=1750765", "title": "Copa Am\u00e9rica 2011", "text": "La Copa Am\u00e9rica 2011, nota anche come Argentina 2011, \u00e8 stata la 43\u00aa edizione del massimo torneo di calcio continentale per squadre nazionali maggiori maschili organizzato dalla CONMEBOL. Si \u00e8 svolta in Argentina dal 1\u00ba luglio al 24 luglio 2011 e si \u00e8 conclusa con la vittoria dell'Uruguay, che ha cos\u00ec ottenuto il quindicesimo titolo.\nL'Uruguay ha cos\u00ec avuto diritto di partecipare alla FIFA Confederations Cup 2013 in Brasile.\nScelta della sede.\nDopo la Copa Am\u00e9rica 2007 in Venezuela, il comitato esecutivo della CONMEBOL, nella riunione di Asunci\u00f3n (Paraguay) del 19 dicembre 2007, ha designato il 2011 quale anno della successiva edizione, fissando la cadenza quadriennale e regolare della manifestazione. Ha inoltre deciso di riaprire un nuovo ciclo per l'organizzazione del torneo basato sull'ordine alfabetico degli Stati membri della CONMEBOL, esattamente come aveva fatto alla vigilia dell'edizione del 1987.\nIl 24 novembre 2008 l\"'Asociaci\u00f3n del F\u00fatbol Argentino\" (AFA) ha confermato che sarebbe stata proprio l'Argentina a organizzare l'edizione del 2011.\nStadi.\nIl 1\u00ba giugno 2009 Julio Grondona, presidente dell'AFA, ha reso note, nella riunione della CONMEBOL di Nassau (Bahamas), le sedi della Copa Am\u00e9rica 2011.\nLo Stadio monumentale Antonio Vespucio Liberti ha ospitato la finale del 24 luglio 2011, mentre la cerimonia inaugurale del 1\u00ba luglio 2011 si \u00e8 svolta allo Stadio Ciudad de La Plata.\nFormula.\nLa formula \u00e8 la stessa in vigore dall'edizione 1993, con dodici nazionali al via, divise in tre gironi all'italiana da quattro squadre ciascuno.\nLe prime due classificate di ogni raggruppamento pi\u00f9 le due migliori terze classificate si qualificano ai quarti di finale. Da questo momento in poi, il torneo prende la forma dell'eliminazione diretta.\nUnica novit\u00e0 di rilievo \u00e8 l'introduzione dei tempi supplementari nelle partite a eliminazione diretta. Fino alla precedente edizione, infatti, in caso di parit\u00e0 al termine dei tempi regolamentari, si andava direttamente ai tiri di rigore.\nNazionali partecipanti.\nPartecipano al torneo, di diritto, le nazionali dei dieci Paesi membri della CONMEBOL (, , , , , , , , e ) pi\u00f9, in quanto invitate, le rappresentative della e del . Inizialmente, la nazionale invitata assieme al era stata il ma, a seguito del terremoto e maremoto del T\u014dhoku dell'11 marzo 2011, il 4 aprile la federazione calcistica giapponese aveva annunciato il ritiro della nazionale dalla Copa Am\u00e9rica, a causa del rinvio del campionato nazionale di calcio (la cui ripresa \u00e8 stata fissata per il 26 giugno), che creava insormontabili problematiche di calendario con la competizione sudamericana.\nIn sostituzione del , la CONMEBOL aveva proposto la partecipazione alla , ma la federazione spagnola ha reso noto, il 13 aprile, il proprio rifiuto per problemi di pianificazione. Il 14 aprile, la federazione calcistica nipponica era tuttavia tornata sulla propria decisione e aveva confermato la partecipazione del alla Copa Am\u00e9rica, con una selezione di calciatori militanti nei campionati europei, per ovviare ai problemi di concomitanza con il campionato nazionale.\nAlla fine, tuttavia, il ha deciso definitivamente di non partecipare, lasciando il posto alla . e partecipano con la propria rappresentativa Under-23, poich\u00e9 le nazionali maggiori hanno disputato la CONCACAF Gold Cup 2011, che \u00e8 terminata pochi giorni prima dell'inizio del torneo sudamericano."}
{"id": "1750770", "revid": "339392", "url": "https://it.wikipedia.org/wiki?curid=1750770", "title": "Liberal-Democratici", "text": ""}
{"id": "1750794", "revid": "124318628", "url": "https://it.wikipedia.org/wiki?curid=1750794", "title": "Fin Fang Foom", "text": "Fin Fang Foom \u00e8 un personaggio dei fumetti, creato da Stan Lee (testi), Jack Kirby (disegni) e Dick Ayers (chine), pubblicato dalla Marvel Comics. La sua prima apparizione avviene in \"Strange Tales\" (vol. 1) n. 89 (ottobre 1961).\nRiappare dopo un lungo sonno di 29 anni in \"Iron Man\" (vol. 1) n. 261 (ottobre 1990), di John Byrne (testi) e John Romita Jr. (disegni).\nIl suo nome \u00e8 ispirato al titolo della commedia musicale \"Chu Chin Chow\", scritta da Oscar Asche e basata sulla storia di \"Al\u00ec Bab\u00e0 e i quaranta ladroni\".\nBiografia del personaggio.\nFin Fang Foom \u00e8 un Makluan, un alieno mutaforme dal mondo di Kakaranthara (noto anche come Maklu IV). Assomiglia a un drago cinese antropomorfo. Foom e molti altri membri simili della sua razza hanno lasciato il loro pacifico mondo natale secoli fa con l'intenzione di conquistare altri pianeti. Atterrando sulla Terra nell'antica Cina, l'equipaggio ha usato i suoi naturali poteri di mutaforma per imitare la forma umana, con l'intenzione di entrare nella societ\u00e0 umana e trascorrere il proprio tempo prima di iniziare la sua conquista. Il navigatore dell'imbarcazione, Foom invece scelse di fungere da \"supporto\" nel caso qualcosa andasse storto, e fu posto in una tomba e gli fu data un'erba che lo avrebbe mandato in un sonno profondo, in modo che potesse dormire mentre il suo l'equipaggio \u00e8 entrato nel mondo dell'uomo.\n1961.\nFoom dorm\u00ec fino all'anno 1961, quando fu deliberatamente svegliato dall'adolescente Chen Liuchow, la cui patria era minacciata dai cinesi comunisti. Liuchow insult\u00f2 Foom con la minaccia dell'erba, spingendo il drago a inseguirlo, e lo condusse dritto nel campo comunista, che Foom decim\u00f2. Successivamente Liuchow lo ricondusse nella sua tomba, dove l'erba riport\u00f2 Foom nel sonno.\nIl collezionista.\nAd un certo punto, il fin Fan Foom addormentato fu catturato dall'anziano dell'Universo noto come Collezionista e imprigionato nella sua raccolta sotterranea di mostri. Foom e gli altri mostri furono liberati quando l'Uomo Talpa attacc\u00f2 la struttura, ma furono in seguito abbandonati dai Fantastici Quattro e depositati sulla isola dei mostri . L'isola non aveva tuttavia reali misure di sicurezza e Foom, essendo pi\u00f9 intelligente dei suoi simili mostri, lasci\u00f2 semplicemente l'isola e torn\u00f2 in letargo. Le forze esterne agirono di nuovo su di lui mentre il pazzo chiamato Doctor Vault prese il controllo mentale di Foom e lo fece attaccare il colosso vivente . Resistendo al controllo, Foom invece lo aiut\u00f2 a respingere un'invasione della Terra da parte della razza aliena chiamata Stonians, salvando cos\u00ec il pianeta per la sua stessa razza da conquistare in seguito. Il controllo mentale di Vault costrinse di nuovo brevemente Foom a combatterlo, e Foom sopraffece il suo avversario con arti marziali prima di liberare la sua mente e tornare di nuovo alla sua tomba.\nAnni dopo, Fin Fang Foom fu nuovamente destato dal suo sonno quando il suo corpo fu posseduto dal demone Aan Taanu . Combattendo il gruppo di avventurieri occulti noto come la Legione della Notte a New York, Taanu fu esorcizzato dal corpo di Foom dai suoi avversari e il confuso Foom fugg\u00ec nuovamente nel suo luogo di riposo.\nAd un certo punto il malvagio Mandarino fu diretto nella Valle del Drago Dormiente dal capitano della nave stellare Axonn-Karr, nelle vesti umane di Chen Hsuin. L\u00ec il Mandarino saccheggi\u00f2 l'astronave alla ricerca di artefatti, inclusi i suoi anelli di potere ormai firmati . Ha anche svegliato Fin Fang Foom, usandolo per minacciare il governo cinese. Iron Man affront\u00f2 rapidamente i cattivi e fu sconfitto, ma quando la restante dozzina di altri Makluan abbandon\u00f2 le loro forme umane per iniziare la loro conquista, Iron Man e il Mandarino unirono le forze per combattere la minaccia. Alla fine il Mandarino combin\u00f2 il potere dei suoi anelli con l'armatura di Iron Man, producendo una piccola esplosione nucleare che spazz\u00f2 via gli alieni.\nNuovo corpo.\nQuesta non fu, tuttavia, la fine di Fin Fang Foom. Sebbene il suo corpo fosse distrutto, il suo spirito resistette legandosi a una piccola statua di drago. Questa statua fu successivamente rubata da un negozio di curiosit\u00e0 dall'adolescente Billy Yuan su sollecitazione mentale di Foom. Usando il corpo di Yuan come condotto per il suo potere, Foom convoc\u00f2 migliaia di lucertole dalle fogne sotto New York, fondendole con il corpo di Billy per ricreare la propria forma. Iron Man fu in grado di sconfiggerlo con successo, tuttavia, con l'aiuto degli ultimi resti della mente di Billy all'interno di Foom, e fu preso in custodia da Sunset Bain .\nJustice League of America.\nComplicazioni hanno portato Foom ad essere nuovamente esiliato nell'isola dei mostri, dove lui e molti altri mostri hanno combattuto brevemente contro la Justice League of America sfollata dimensionalmente .\nPoteri e abilit\u00e0.\nFin Fang Foom possiede tutte le caratteristiche di un drago mitologico. Forza estrema (tanto da poter competere con Thor e Hulk), ali per volare e soprattutto la capacit\u00e0 di sputare fuoco dalla bocca. Inoltre \u00e8 capace di esprimersi in lingua umana ed essendo esponente di una razza aliena tecnologicamente molto avanzata, \u00e8 anche molto intelligente. Pu\u00f2 cambiare forma e dimensioni a piacimento, spesso usa questo potere per ingannare i suoi avversari.\nPossiede inoltre la curiosa caratteristica di poter \"rinascere\" grazie al cosiddetto \"Spirito del Drago\", racchiuso in una statuetta. Inoltre pu\u00f2 comandare a suo piacimento i cinque elementi e tutti gli altri mostri della Marvel gli ubbidiscono .\nAltre versioni.\nUna versione alternativa di Fin Fang Foom compare brevemente nella serie \"Nextwave\" come primo nemico sconfitto dal gruppo. Qui \u00e8 una lucertola gigante volante e senziente creata dal contatto della madre con scorie nucleari."}
{"id": "1750802", "revid": "230824", "url": "https://it.wikipedia.org/wiki?curid=1750802", "title": "Sacerdozio (mormoni)", "text": ""}
{"id": "1750807", "revid": "230824", "url": "https://it.wikipedia.org/wiki?curid=1750807", "title": "Templi mormoni", "text": ""}
{"id": "1750811", "revid": "106908", "url": "https://it.wikipedia.org/wiki?curid=1750811", "title": "Ta\u00e7a Brasil", "text": "La Ta\u00e7a Brasil (in italiano \"Coppa Brasile\") \u00e8 stata una competizione calcistica brasiliana che si \u00e8 svolta fra il 1959 e il 1968. \u00c8 stato il pi\u00f9 importante torneo calcistico dell'epoca in Brasile, paragonabile come rilevanza all'attuale Brasileir\u00e3o.\nNel dicembre del 2010 la CBF ha deciso di \"unificare\" il campionato brasiliano di prima divisione, riunendo cos\u00ec gli albi d'oro di Ta\u00e7a Brasil e Torneo Roberto Gomes Pedrosa, equiparando i titoli di queste due competizioni a quello della S\u00e9rie A.\nStoria.\nLa Ta\u00e7a Brasil fu fondata per consentire al Brasile di far partecipare le proprie squadre alla neonata Coppa Libertadores.\nDal 1959 al 1964 la squadra vincitrice della Ta\u00e7a Brasil era l'unica rappresentante brasiliana nella Coppa Libertadores dell'anno seguente. Nel 1965 e nel 1966 accedevano alla Coppa Libertadores entrambe le finaliste. Nel 1967 e nel 1968, invece, la squadra vincitrice della Ta\u00e7a Brasil guadagnava il diritto di partecipare alla Coppa Libertadores dell'anno seguente insieme alla vincitrice del Torneo Roberto Gomes Pedrosa (conosciuto anche come \"Ta\u00e7a de Prata\").\nLa coppa fu disputata per l'ultima volta nel 1968. Nel 1969 e nel 1970, infatti, si qualificarono per la Coppa Libertadores le due migliori squadre del Torneo Roberto Gomes Pedrosa e dal 1971 in poi la qualificazione fu determinata dalle prestazioni nel campionato appena fondato.\nFormato.\nLa Ta\u00e7a Brasil si disputava in due fasi.\nNella prima fase si svolgevano partite a livello locale, atte a determinare le squadre qualificate per la seconda fase. Tali partite fino al 1966 consistevano in gare di andata e ritorno pi\u00f9 eventuale spareggio in caso di vittoria di una squadra nella partita d'andata e dell'avversaria nella partita di ritorno. In caso di parit\u00e0 anche nello spareggio il vincitore veniva determinato a sorte con il lancio di una monetina. Nel 1967 e 1968, invece, prima delle gare a eliminazione diretta si disput\u00f2 anche un girone di andata e ritorno composto da 3 o 4 squadre a seconda delle zone.\nLa seconda fase era composta da gare di andata e ritorno tra le squadre qualificatesi dopo la prima fase e quelle degli stati di Rio de Janeiro e San Paolo, qualificate direttamente a questa fase. Anche in questo caso era previsto uno spareggio nel caso di vittoria di entrambe le squadre e in caso di ulteriore parit\u00e0 il lancio della monetina.\nIl Bahia e il Cruzeiro sono state le uniche squadre a vincere la competizione disputandone tutte le fasi, mentre le altre disputarono solo la seconda."}
{"id": "1750822", "revid": "1363894", "url": "https://it.wikipedia.org/wiki?curid=1750822", "title": "Shrek!", "text": "Shrek! \u00e8 un libro illustrato pubblicato nel 1990 da William Steig.\nIl nome Shrek deriva dal termine in lingua tedesca \"schreck\" e dal termine in yiddish \"\u05e9\u05e8\u05e2\u05e7\" (\"shreck\"), che significano \"paura\", \"terrore\".\nTrama.\nShrek, un giovane orco verde cacciato fuori di casa, decide di vivere da solo girando per il mondo. Alla fine del suo viaggio, si sposa con una principessa-orchessa.\nInfluenza culturale.\nIl libro ha ispirato l'omonimo film, prodotto nel 2001 dalla DreamWorks SKG, che diede vita a un franchise di film, cartoni, videogiochi e prodotti vari."}
{"id": "1750825", "revid": "22416", "url": "https://it.wikipedia.org/wiki?curid=1750825", "title": "Compagnia Reale delle ferrovie sarde", "text": ""}
{"id": "1750830", "revid": "20090", "url": "https://it.wikipedia.org/wiki?curid=1750830", "title": "Populorum Progressio", "text": ""}
{"id": "1750836", "revid": "307923", "url": "https://it.wikipedia.org/wiki?curid=1750836", "title": "Basilica del Sepolcro", "text": ""}
{"id": "1750847", "revid": "124627792", "url": "https://it.wikipedia.org/wiki?curid=1750847", "title": "Atalanta Bergamasca Calcio 1947-1948", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1947-1948.\nStagione.\nL'Atalanta chiude il campionato 1947-1948 al quinto posto, ottenendo il suo secondo miglior piazzamento in oltre cent'anni di storia, che sarebbe stato superato solo dalla quarta posizione del campionato 2016-2017. L'allenatore \u00e8 ancora il confermatissimo Ivo Fiorentini mentre si rivedono a Bergamo giocatori come Cominelli e Fabbri che avevano fatto bene negli anni precedenti. Iniziano i rapporti con la Juventus: vanno a Torino Kincses e Cergoli, mentre Astorri e Korostelev fanno il percorso inverso.\nLa stagione \u00e8 ricca di soddisfazioni, come le vittorie contro il \"Grande Torino\", il Milan, il Bologna e l'Inter (0-3 a San Siro).\nTrascinatori della squadra sono Cominelli, Schiavi e Fabbri, con Casari e Mari convocati nella nazionale olimpica a Londra 1948, e Astorri capocannoniere della stagione.\nOrganigramma societario.\nArea direttiva\nArea tecnica\nArea sanitaria"}
{"id": "1750849", "revid": "287204", "url": "https://it.wikipedia.org/wiki?curid=1750849", "title": "Juan Jose Jayo", "text": ""}
{"id": "1750859", "revid": "439868", "url": "https://it.wikipedia.org/wiki?curid=1750859", "title": "Gaibana", "text": "Gaibana \u00e8 una frazione di Ferrara di 240 abitanti facente parte della Circoscrizione 2.\nDista 11\u00a0km da Ferrara, alla quale \u00e8 collegata dalla strada statale 16 Adriatica. \nL'abitato si sviluppa lungo la via Ravenna (antico corso della strada Adriatica, ora affiancato da una superstrada) tra i paesi di Gaibanella e Monestirolo ed \u00e8 affiancato dal canale Primaro, corrispondente ad un ramo deltizio fossile del Po. \nDel piccolo borgo si hanno notizie documentate gi\u00e0 nel 1189 in una bolla papale di Clemente III. \nGaibana gode di un paesaggio principalmente costituito da campi coltivati e campagna che ne fanno un territorio ideale per la propria economia basata sulla frutticoltura, floricoltura e orticoltura."}
{"id": "1750861", "revid": "709406", "url": "https://it.wikipedia.org/wiki?curid=1750861", "title": "Iponutrizione", "text": ""}
{"id": "1750864", "revid": "15756", "url": "https://it.wikipedia.org/wiki?curid=1750864", "title": "Aoshi Shinomori", "text": " \u00e8 un personaggio fittizio tratto dal manga \"Kenshin samurai vagabondo\" di Nobuhiro Watsuki. \u00c8 il leader degli Oniwabanshu di Kyoto. Il suo cognome vuol dire \"foresta della morte\".\nStoria.\nInizio negli Oniwabanshu.\nShinomori Aoshi \u00e8 cresciuto come ninja degli Oniwabansh\u016b, i quali lavoravano per lo Shogunato durante il periodo Edo. Aiut\u00f2 a crescere sin dall'infanzia la piccola Misao Makimachi fino a farla diventare un membro degli Oniwabansh\u016b. Con la raccomandazione di Kashiwazaki Nenji (meglio conosciuto come \u02bbOkina), Shinomori divenne Okashira all'et\u00e0 di 15 anni, giusto in tempo per difendere il castello di Edo.\nDopo la rivoluzione, insieme a pochi membri Oniwabansh\u016b che non riuscivano ad adattarsi alla pacifica vita dell'epoca Meiji, Aoshi e questi membri lavorarono per Kanryu Takeda, un uomo d'affari corrotto e spietato. I subordinati di Aoshi erano Beshimi, lo specializzato in dardi e veleni; Hyotoko, il cui nome vuol dire \"Uomo di Fuoco\" che usa i suoi denti di pietra focaia per accedere fuochi; poi c'\u00e8 Han'nya, un abile spia e kempouka; infine Shikijo, un uomo tutto muscoli.\nLo scontro con Kenshin.\nMentre faceva da guardia del corpo a Kanry\u016b nelle sue operazioni di raffinazione dell'oppio, Aoshi incontr\u00f2 faccia a faccia Kenshin Himura, che stava cercando di liberare Megumi Takani. Durante il confronto con Kenshin, Aoshi rivela che il suo obiettivo \u00e8 quello di uccidere il samurai vagabondo, che era conosciuto col nome di Hitokiri Batt\u014dsai. Lo scontro termin\u00f2 con la sconfitta di Aoshi. Kanry\u016b fin\u00ec perci\u00f2 col tradire Aoshi ed uccise tutti i suoi subordinati Oniwabanshu, mentre tentavano di proteggerlo, col suo Gutling gun. Dopo la morte dei suoi compagni, Aoshi divenne ancor pi\u00f9 determinato a sconfiggere Kenshin, ossessionato dal fatto che quella poteva essere l'unica cosa utile da fare in memoria dei suoi subordinati.\nIl patto con Shishio.\nDeterminato a realizzare il suo obiettivo, Aoshi segu\u00ec le tracce di Kenshin e raggiunse Makoto Shishio nella speranza di poter combattere contro Kenshin. Aoshi uccideva chiunque si frapponesse tra lui e il suo cammino, diventando cos\u00ec uno shura (demone che non distingue il bene dal male). Sfid\u00f2 e sconfisse anche Okina, il suo vecchio maestro, riducendolo in fin di vita affinch\u00e9 potesse estrorcergli qualche informazione su Kenshin.\nPrima che Kenshin si scontrasse contro Soujiro Seta, arriva in anticipo la battaglia tra Kenshin ed Aoshi. Kenshin salva Aoshi dalla sua pazzia e gli fa comprendere che la morte non \u00e8 la risposta a quella situazione. Per mettere fine alla disputa e vedere chi dei due \u00e8 veramente il pi\u00f9 forte, entrambi decidono di usare il loro migliore attacco. La vittoria va per\u00f2 a Kenshin. Dopo essersi ripreso corre nel luogo dove sta combattendo Shishio e lo attacca per permettere a Kenshin di guadagnare un po' di tempo.\nAoshi trascorre molto tempo meditando, avendo bisogno di molto tempo per scrutare nel suo animo. Prima che Kenshin lasciasse Kyoto, lo invit\u00f2 a bere del sak\u00e8, tuttavia Aoshi gli rivel\u00f2 di essere astemio e gli promise che si sarebbero rivisti per bere insieme un t\u00e8.\nL'arrivo di Enishi.\nDurante la saga del Jinchu, Aoshi ritorna a Tokyo insieme a Misao, con l'ordine di consegnare il diario di Tomoe Yukishiro a Kaoru Kamiya. Quando arrivarono scoprirono che Kaoru era morta, ma Aoshi si rese subito conto che si trattava di una messa in scena e che la Kaoru sepolta altro non era che un fantoccio; poi si occup\u00f2 di sconfiggere il creatore del pupazzo, Gein. Successivamente, raggiunse Kenshin e i suoi amici sull'isola di Enishi Yukishiro per recuperare Kaoru. Aoshi sconfisse Suzaku, un maestro dell'arte mimica che era il primo delle quattro guardie del corpo Sushin di Enishi. Dopo la battaglia, lui e Misao tornarono col gruppo a Tokyo, solo per annunciare che ben presto sarebbero rientrati a Kyoto. Prima di lasciare il dojo Kasshin, Aoshi onor\u00f2 la promessa fatta a Kenshin a Kyoto e presero insieme una tazza di t\u00e8.\nTecniche.\nAoshi \u00e8 un abile ninja e la sua arma preferita \u00e8 la kodachi. All'inizio ne usava solo di spada corta, ma successivamente si apr\u00ec allo stile con due spade. Nel fodero esse sembrano formare un'unica lunga spada, ma la seconda kodachi ha il manico dello stesso materiale del fodero e perci\u00f2 si mimetizza confondendo il nemico. La sua tecnica principale \u00e8 la kodachi nito Ryu.\nPersonalit\u00e0.\nShinomori Aoshi \u00e8 un tipo molto calmo e intelligente. Non parla mai, se non quando \u00e8 necessario, e comunque pensa sempre prima di agire. A prima vista sembrerebbe un tipo privo di emozioni, guadagnandosi il soprannome di \"quel triste idiota\", datogli da Yahiko Miyojin. Aoshi sorride solo una volta nel manga (se si esclude quel sorrisetto compiaciuto visto quando Kenshin tagli\u00f2 in due un lampione) e circa otto volte nell'anime. Non lo dimostra, ma ha un angolo nel suo cuore riservato ai suoi amici e soprattutto a Misao Makimachi.\nAoshi appare estremamente calmo e imperturbabile quando lo si vede per la prima volta tra le pagine del manga, sebbene si intravede la sua ossessione di sconfiggere Kenshin in pi\u00f9 scene. Dopo la morte di Hannya, Shikij\u014d, Beshimi e Hyottoko, Aoshi scappa dalla villa di Kanry\u016b e sembra in stato di shock; i suoi occhi sono molto scuri, un clich\u00e9 di depressione fumettistico, ma anche di possessione e di sogni ad occhi aperti. Le sue abilit\u00e0 analitiche e la sua intelligenza sono molto ben dimostrate quando riesce a localizzare una mina che si trova sott'acqua a circa dieci metri e alcuni gradi.\nRetroscena.\nNobuhiro Watsuki ha basato il personaggio di Aoshi su Hijikata Toshiz\u014d, il vicecomandante degli Shinsengumi. Non vi \u00e8 alcun immagine o ritratto di Hijikata che ci sia pervenuta; Aoshi viene fuori come quell'Hijikata che uccide i suoi sentimenti pi\u00f9 gentili e brucia la sua umana debolezza. Watsuki descrive il personaggio come \"un fagotto si istinti e combattimenti selvaggi che lottano fino alla morte.\" Proprio Watsuki afferma che sin dall'aggiunta degli Oniwabansh\u016b, ha trovato molte difficolt\u00e0 nel descrivere Aoshi poich\u00e9 non aveva ancora bene in testa un modello preciso. L'autore non ha usato comunque nessuno specifico modello per disegnare Aoshi Shinomori. Riguardo alla frangetta di Aoshi c'\u00e8 un aneddoto per cui Watsuki all'inizio avrebbe dovuto modificare il suo taglio di capelli, tuttavia gliel'ha lasciato; Watsuki ha comunque commentato che \"Aoshi sembra un tappeto logoro\". Watsuki ha anche aggiunto che le frange di Aoshi rappresentano il suo dolore."}
{"id": "1750867", "revid": "120781", "url": "https://it.wikipedia.org/wiki?curid=1750867", "title": "Finding t.A.T.u.", "text": ""}
{"id": "1750875", "revid": "15829765", "url": "https://it.wikipedia.org/wiki?curid=1750875", "title": "Franco (dittatore)", "text": ""}
{"id": "1750881", "revid": "110157", "url": "https://it.wikipedia.org/wiki?curid=1750881", "title": "Chiesa di San Vito in Pasquirolo", "text": "La chiesa di San Vito in Pasquirolo \u00e8 una chiesetta che sorge nel pieno centro di Milano, in largo Corsia dei Servi 4, sorta sull'area del \"frigidarium\" delle Terme Erculee, che furono le pi\u00f9 grandi terme della citt\u00e0 romana di \"Mediolanum\" (la moderna Milano), delle quali si conservano pochi, modesti avanzi accanto alla chiesa.\nDescrizione.\nLa chiesa di San Vito in Pasquirolo \u00e8 un piccolo edificio religioso a navata unica con volta a botte che possiede due cappelle laterali per ciascun lato. La chiesa possiede anche un presbiterio di forma rettangolare e una piccola abside. La facciata, che ha stile barocco, possiede due ordini di lesene di stile corinzio."}
{"id": "1750884", "revid": "767487", "url": "https://it.wikipedia.org/wiki?curid=1750884", "title": "Thomas Fuller", "text": "Biografia.\nEcclesiastico anglicano, dopo la restaurazione della monarchia inglese divenne cappellano del re d'Inghilterra. Fu criticato dai puritani e dai cattolici per le sue prese di posizioni moderate.\nComp\u00ec la sua carriera di studi a Cambridge, al \"Quenn's Collage\" e al \"Sydney Sussex College\".\nLe sue opere storiografiche spaziarono dalle Crociate alla storia ecclesiastica d'Inghilterra e dell'Universit\u00e0 di Cambridge e si caratterizzarono per un duplice aspetto: da un lato per gli abbellimenti e gli ornamenti verbali che arricchivano le tematiche affrontate e dall'altro per la pacatezza espositiva riflettente il carattere dell'autore.\nMinistro del culto, si inser\u00ec, talvolta, nelle questioni politiche contemporanee grazie alla scrittura di raccolte di pensieri, aneddoti e notazioni storiografiche, tra le quali vanno segnalate: \"Good Thoughts in Bad Times\" (Buoni pensieri in tempi cattivi, 1645), \"Good Thoughts in Worse Times\" (Buoni pensieri in tempi peggiori, 1647), \"Mixt Contemplations in Better Times\" (Meditazioni varie in tempi migliori, 1660).\nAncora pi\u00f9 significative risultarono \"The Holy and Profane State\" (La condizione santa e la condizione profana, 1662), un'opera che presenta e contrappone tratti e attributi umani buoni e cattivi, associati a personaggi storici, come ad esempio il ruolo positivo del capitano di mare affiancato da una presentazione biografica di Sir Francis Drake e \"The Worthies of England\" (Cose e personaggi notevoli d'Inghilterra, 1662), che viene ritenuta la sua opera pi\u00f9 nota, tra le prime raccolte biografiche della letteratura inglese, che anticip\u00f2 e influenz\u00f2 le opere di Daniel Defoe, caratterizzata dalla descrizione dei monumenti, delle tradizioni, dei commerci, delle varie contee e dei personaggi principali che vi ebbero i natali. Celebre fu la descrizione delle contrapposizioni fra Ben Jonson e William Shakespeare, nella quale il primo \u00e8 paragonato a un \u00abgaleone spagnolo\u00bb per la sua scarsa agilit\u00e0 e la sua ampia cultura, mentre il secondo \u00e8 accostato a \u00abuna nave da battaglia inglese\u00bb per l'agilit\u00e0 e il pi\u00f9 leggero contenuto di cognizioni."}
{"id": "1750888", "revid": "21880", "url": "https://it.wikipedia.org/wiki?curid=1750888", "title": "Crotalo diamantino orientale", "text": ""}
{"id": "1750889", "revid": "628767", "url": "https://it.wikipedia.org/wiki?curid=1750889", "title": "Governatorato del Nord Libano", "text": "Il governatorato del Nord Libano () \u00e8 un governatorato del Libano che si trova nel nord-ovest del paese. La superficie e di circa 2 024,8\u00a0km\u00b2 ed ha una popolazione di circa 927 655 abitanti. Il capoluogo \u00e8 Tripoli.\nDistretti.\nIl governatorato \u00e8 organizzato in 7 distretti, da nord a sud:"}
{"id": "1750892", "revid": "1856513", "url": "https://it.wikipedia.org/wiki?curid=1750892", "title": "British Overseas Airways Corporation", "text": "La British Overseas Airways Corporation, nota anche con il suo acronimo BOAC, era una compagnia aerea britannica operante negli anni dal 1939 al 1974.\nLa BOAC \u00e8 stata la compagnia aerea statale dal 1936 al 1946 e successivamente la compagnia aerea a lungo raggio.\nOriginata dalla fusione delle precedenti Imperial Airways e British Airways Ltd \u00e8 rimasta operativa sino ad un Act of Parliament del 1971, un atto governativo che la fuse nel 1974 alla British European Airways per andare a formare l'attuale British Airways."}
{"id": "1750893", "revid": "1005847", "url": "https://it.wikipedia.org/wiki?curid=1750893", "title": "Politica dell'Austria", "text": "La politica in Austria si svolge nel contesto di una repubblica democratica federale semipresidenziale.\nDal 1949 il panorama politico \u00e8 stato dominato dal Partito Popolare Austriaco, di matrice conservatrice, e dal Partito Socialdemocratico d'Austria, orientato su posizioni di centrosinistra.\nPotere legislativo.\nIl potere legislativo \u00e8 esercitato a livello sia federale che statale. Nel primo caso, la funzione legislativa \u00e8 esercitata dall'Assemblea federale (\"Bundesversammlung\"), formata da due camere: il Consiglio nazionale (\"Nationalrat\"), che rappresenta la camera bassa, e il Consiglio nazionale (\"Bundesrat\"), che costituisce la camera alta. A livello statale, invece, ciascun Stato federato possiede una propria assemblea legislativa, detta \"Landtag\".\nPotere esecutivo.\nIl potere esecutivo \u00e8 esercitato dal governo federale e dai governi dei singoli stati. Il governo federale \u00e8 responsabile davanti al Consiglio nazionale, col quale si instaura il rapporto di fiducia; il ruolo di capo del governo \u00e8 ricoperto dal Cancelliere federale.\nIl capo dello Stato \u00e8 il Presidente federale, eletto a suffragio popolare diretto per un mandato di sei anni.\nL'ufficio del Presidente federale \u00e8 cerimoniale, sebbene la costituzione gli permetta di far dimettere il governo e sciogliere il Consiglio nazionale e indire nuove elezioni. L'Assemblea federale, in seduta comune, pu\u00f2 indire un referendum per mettere in stato d'accusa il Capo dello Stato se egli viola la costituzione. \nDal 26 gennaio 2017 il Presidente federale \u00e8 Alexander Van der Bellen (I Verdi), mentre il Cancelliere federale \u00e8 Karl Nehammer (\u00d6VP), che \u00e8 a capo del governo dal 6 dicembre 2021 (governo Nehammer).\nPotere giudiziario.\nIl potere giudiziario \u00e8 indipendente dal potere esecutivo e legislativo e di natura esclusivamente federale non esistendo tribunali dei singoli stati."}
{"id": "1750894", "revid": "125075978", "url": "https://it.wikipedia.org/wiki?curid=1750894", "title": "Saltare lo squalo", "text": "La locuzione saltare lo squalo (in inglese \"jumping the shark\") appartiene alla terminologia televisiva e cinematografica.\nLa locuzione fu originata dal terzo episodio della quinta stagione della serie televisiva \"Happy Days\" (1977) e, a partire dagli anni novanta del XX secolo, entr\u00f2 nell'uso comune per indicare il momento in cui qualcosa che una volta era grande e popolare raggiunge un punto di decadimento dopo il quale perde improvvisamente di qualit\u00e0; viene particolarmente utilizzata nello stesso contesto delle serie televisive e cinematografiche, ma anche in altre forme di intrattenimento.\nOrigine.\nConiata dal critico Jon Hein, l'espressione \"saltare lo squalo\" \u00e8 utilizzata per indicare il momento in cui una saga cinematografica o una serie televisiva, dopo aver raggiunto il suo picco, inizia inesorabilmente ad abbassare il suo livello qualitativo, facendo venir meno la verosimiglianza della storia e l'interesse dei fan.\nNel corso degli anni il termine \u00e8 passato a indicare l'intero percorso che porta una serie al declino, inclusa l'introduzione di nuovi e poco verosimili espedienti narrativi, volti a recuperare l'attenzione degli spettatori. Oggi il termine \u00e8 anche utilizzato, in un'accezione pi\u00f9 ampia, per indicare tutte le situazioni di \u00abpunto di non ritorno\u00bb, in cui inizia il declino di un marchio, di un personaggio pubblico e similari.\nStoria.\nIl termine fu coniato dopo l'episodio di apertura della quinta stagione di \"Happy Days\", \"Fonzie, un nuovo James Dean? (3\u00aa parte)\", trasmesso per la prima volta negli Stati Uniti il 20 settembre 1977. In tale episodio, che vede i protagonisti in trasferta a Los Angeles, Arthur Fonzarelli, detto Fonzie, pratica sci nautico indossando un costume da bagno e l'immancabile giacca di pelle: per dimostrare il suo coraggio, scommette di riuscire a saltare sopra uno squalo tigre.\nSecondo la critica televisiva tale circostanza segn\u00f2 il declino di \"Happy Days\": per una serie che nelle prime stagioni aveva sempre rappresentato personaggi e spaccati di vita nei quali il pubblico potesse identificarsi, in particolare in un'ottica di \u00abnostalgia degli anni 1950\u00bb, una svolta di tale genere fu ritenuta troppo drastica. Ciononostante, \"Happy Days\" continu\u00f2 a essere trasmessa per diversi anni ancora, bench\u00e9 con numerosi rimaneggiamenti nel cast e nella sceneggiatura. Oggi \u00e8 diffusa la convinzione che la serie, senza pi\u00f9 idee e, in un certo senso, \"intrappolata\" nel suo stesso successo \u2013 in particolare riguardo alla popolarit\u00e0 del personaggio di Fonzie \u2013 fosse scaduta nel tentativo di dargli maggiore spazio e nell'enfatizzarne le caratteristiche.\nNel 1997 Jon Hein cre\u00f2 un sito web in cui pubblic\u00f2 un elenco di duecento serie televisive colpite da \"salto dello squalo\", indicando per ciascuna di esse il momento in cui tale momento avvenne, e nominando il citato episodio di \"Happy Days\" come la prima occorrenza di tale fenomeno. In seguito Hein pubblic\u00f2 due libri sull'argomento e divenne ospite fisso del programma televisivo \"The Howard Stern Show\". Nel 2010 il \"Los Angeles Times\" ospit\u00f2 un intervento di Fred Fox Jr., autore del citato episodio di \"Happy Days\". Fox neg\u00f2 che il declino della serie fosse coinciso con il \"salto dello squalo\", sostenendo che l'episodio ebbe trenta milioni di spettatori e facendo notare come la serie fosse proseguita ancora per altri anni senza cali di popolarit\u00e0.\nAltre locuzioni.\nUn'altra espressione simile a \"saltare lo squalo\" si \u00e8 diffusa subito dopo l'uscita del film \"Indiana Jones e il regno del teschio di cristallo\" di Spielberg nel 2008. La scena che ha ispirato l'espressione \"nuclearizzare il frigo\" (\"\"nuke the fridge\") \u00e8 quella in cui il protagonista Indiana Jones, per salvarsi da una esplosione atomica, si chiude in un frigorifero dal quale uscir\u00e0 illeso, in modo inverosimile, nonostante la devastazione che la bomba ha provocato attorno. La credibilit\u00e0 della scena \u00e8 stata subito contestata e l'espressione \"nuke the fridge\"\" divenne virale, a indicare il declino dei franchise cinematografici, saturati da sequel troppo forzati."}
{"id": "1750898", "revid": "61051", "url": "https://it.wikipedia.org/wiki?curid=1750898", "title": "BOAC", "text": ""}
{"id": "1750899", "revid": "89688", "url": "https://it.wikipedia.org/wiki?curid=1750899", "title": "Ry\u014dtei", "text": "Un \u00e8 un tipo di ristorante giapponese molto lussuoso a gestione familiare.\nI ry\u014dtei sono sempre gestiti da una famiglia, e i membri della stessa occupano tutti i ruoli necessari per mandare avanti l'attivit\u00e0. I pasti sono solitamente allietati dalla presenza di una geisha o dalla conversazione con la padrona di casa chiamata \"okami\", i piatti sono preparati da suo marito; tutti i servizi di sala sono svolti dalle eventuali figlie della \"okami\" (la maggiore delle quali \u00e8 detta \"giovane \"okami\"), mentre i figli maschi prendono posto in cucina; parenti anziani come nonni o nonne (se \u00e8 la madre della \"okami\", \u00e8 detta \"okami\" anziana\") possono occuparsi dell'amministrazione economica del ristorante.\nI ry\u014dtei sono molto attenti alla propria clientela e accettano nuovi avventori solo su indicazione di chi \u00e8 gi\u00e0 cliente. Scelgono questo tipo di locale soprattutto facoltosi uomini d'affari, politici e in generale tutte quelle persone altolocate ed economicamente agiate che decidono di trascorrere il tempo del pranzo in un ambiente molto discreto e raffinato (i ry\u014dtei si trovano dentro case tradizionali e i clienti siedono sui tatami in stanze con vista sul giardino).\n\u00c8 possibile vedere un esempio di ry\u014dtei nel manga \"Crimson Hero\", dove la protagonista \u00e8 una giovane \"okami\" che preferisce la pallavolo al suo ruolo ereditario."}
{"id": "1750901", "revid": "599013", "url": "https://it.wikipedia.org/wiki?curid=1750901", "title": "Garibaldi Spighi", "text": "Carriera.\nEgli conquist\u00f2 insieme a Ettore Caffaratti e Giulio Cacciandra la medaglia d'argento alle Olimpiadi di Anversa del 1920 nel Completo a squadre (Sport equestri), montando il cavallo \"Otello\"; mentre a Carlo Asinari, che pure aveva partecipato alle eliminatorie, non fu assegnata la medaglia d'argento perch\u00e9 assente in finale .\nPartecip\u00f2, con la cavalla \"Virginia\", anche alla gara di salto individuale, ma si qualific\u00f2 decimo."}
{"id": "1750909", "revid": "1305772", "url": "https://it.wikipedia.org/wiki?curid=1750909", "title": "Ratto di Ganimede", "text": "Il mito del rapimento di Ganimede da parte di Giove camuffatosi da aquila ha ispirato le opere di numerosi artisti:"}
{"id": "1750910", "revid": "110157", "url": "https://it.wikipedia.org/wiki?curid=1750910", "title": "Villa Ottolini-Tovaglieri", "text": "La Villa Ottolini-Tovaglieri \u00e8 una delle pi\u00f9 grandiose ville di Busto Arsizio, ora propriet\u00e0 di Enrico Ottolini, uno dei tre figli di Carlo Ottolini, il padrone del cotonificio omonimo. La villa costituisce un vero e proprio monumento al potere economico della borghesia industriale della citt\u00e0 di Busto Arsizio.\nStoria.\nLa villa sorge al limite nord del vecchio borgo, nelle vicinanze della chiesa di San Michele. \u00c8 collocata a poca distanza dalle altre due residenze che ospitavano la famiglia di Enrico ed Antonio Ottolini (quest'ultima demolita in seguito). Il progetto della villa fu redatto da Camillo Crespi Balbi, l'architetto di fiducia degli Ottolini. L'edificio fu costruito nel 1903. Oggi \u00e8 sede dell'assessorato alla Cultura cittadino.\nDescrizione.\nCamillo Crespi Balbi scelse per questa villa la tipologia a palazzo cittadino. L'edificio si articola su tre piani pi\u00f9 un seminterrato destinato alle cantine. Il piano rialzato, che poggia su uno zoccolo di grossi blocchi di pietra squadrati, \u00e8 rivestito da blocchi sommariamente squadrati e disposti a file di spessore che diminuisce man mano. Separati da un'alta cornice marcapiano, il secondo e il terzo piano spiccano grazie ad un rivestimento di piccoli conci di pietra a spacco. Gli angoli sono rinforzati da conci angolari in pietra bianca, che crea un caratteristico contrasto cromatico.\nInterni.\nL'interno rivela un forte gusto per la decorazione. L'ampio e luminoso spazio d'ingresso a sud presenta pavimenti policromatici, affreschi alle pareti e un lavorato soffitto a travi a vista. \u00c8 sorprendente il gioco di luci filtrate dai colori delle vetrate. Il salone all'angolo nord-ovest della villa \u00e8 un vero e proprio campionario di preziosismi decorativi dell'inizio del XX secolo ed \u00e8 dominato dal camino, collocato in posizione centrale nella parete est. L'imponente scalone che collega il piano rialzato al primo piano \u00e8 un vero esempio del carattere autoritario della villa, grazie alla preziosit\u00e0 dei diversi marmi e all'affresco.\nEsterni.\nL'esterno \u00e8 caratterizzato da uno spazio verde di dimensioni molto ridotte, che fanno apparire la villa come un palazzo cittadino.\nFerri battuti.\nRisultano particolarmente interessanti gli splendidi ferri battuti di Alessandro Mazzucotelli: i lampioni a muro, sorretti da sostegni a forma di girasole, quelli laterali con un motivo a fiori di fucsia, il parapetto prospiciente all'ingresso e, soprattutto, i cancelli e le inferriate in cui gli elementi decorativi sono costituiti da foglie e frutti dell'ippocastano. Sorprendente \u00e8 la somiglianza tra molti elementi di questa villa e i corrispondenti della Villa Ottolini-Tosi, entrambe progettate dall'architetto Camillo Crespi Balbi."}
{"id": "1750914", "revid": "230824", "url": "https://it.wikipedia.org/wiki?curid=1750914", "title": "Lehi (profeta)", "text": ""}
{"id": "1750916", "revid": "1543377", "url": "https://it.wikipedia.org/wiki?curid=1750916", "title": "Tartan Army", "text": "La Tartan Army \u00e8 la tifoseria della Nazionale di calcio della Scozia. I supporter scozzesi sono stati nominati i \"fan pi\u00f9 amichevoli al mondo\" durante i Mondiali di calcio di Francia '98 e hanno ottenuto numerosi riconoscimenti sia dall'UEFA sia dalla FIFA par l'originale combinazione tra l'entusiastico sostegno e la loro natura amichevole.\nLa Tartan Army segue le partite della selezione scozzese sia in casa sia all'estero, ottenendo spesso la simpatia dei tifosi locali, anche per l'abbigliamento composto dall'immancabile kilt e vari vessilli nazionali."}
{"id": "1750922", "revid": "628767", "url": "https://it.wikipedia.org/wiki?curid=1750922", "title": "Governatorato del Sud Libano", "text": "Il governatorato del Sud Libano () \u00e8 un governatorato del Libano che si trova nel sud-ovest del paese. La superficie e di circa 929,6 km\u00b2 ed ha una popolazione di circa 542 639 abitanti. Il capoluogo \u00e8 Sidone.\nDistretti.\nIl governatorato \u00e8 organizzato in 3 distretti, da nord a sud:"}
{"id": "1750923", "revid": "6923", "url": "https://it.wikipedia.org/wiki?curid=1750923", "title": "Il filo meraviglioso di Lodovico Clo'", "text": "Il filo meraviglioso di Lodovico Clo' \u00e8 il primo romanzo di Riccardo Bacchelli, apparso nel 1911. Giovanilmente pessimistico e sessualmente audace, suscit\u00f2 scandali e scalpori, ma si guadagn\u00f2 gli elogi di Benedetto Croce."}
{"id": "1750925", "revid": "287204", "url": "https://it.wikipedia.org/wiki?curid=1750925", "title": "Huy (Belgio)", "text": "Huy (in vallone \"Hu\", in olandese Hoei) \u00e8 un comune belga di 20.232 abitanti, situato nella provincia vallona di Liegi. \u00c8 nota per la presenza del Muro di Huy, salita spesso decisiva della classica corsa ciclistica Freccia Vallone."}
{"id": "1750927", "revid": "104252", "url": "https://it.wikipedia.org/wiki?curid=1750927", "title": "San Teodosio di Pe\u010derska", "text": ""}
{"id": "1750928", "revid": "297031", "url": "https://it.wikipedia.org/wiki?curid=1750928", "title": "Hoei", "text": ""}
{"id": "1750935", "revid": "104252", "url": "https://it.wikipedia.org/wiki?curid=1750935", "title": "Sant'Arnolfo di Metz", "text": ""}
{"id": "1750938", "revid": "104252", "url": "https://it.wikipedia.org/wiki?curid=1750938", "title": "Sant'Antonio di Pe\u010derska", "text": ""}
{"id": "1750944", "revid": "104252", "url": "https://it.wikipedia.org/wiki?curid=1750944", "title": "Sant'Antonio Maria Pucci", "text": ""}
{"id": "1750945", "revid": "78273", "url": "https://it.wikipedia.org/wiki?curid=1750945", "title": "Sant'Antonio Maria Claret", "text": ""}
{"id": "1750946", "revid": "1928584", "url": "https://it.wikipedia.org/wiki?curid=1750946", "title": "Amay", "text": "Amay (in vallone \"Ama\") \u00e8 un comune belga di 13.147 abitanti, situato nella provincia vallona di Liegi."}
{"id": "1750947", "revid": "104252", "url": "https://it.wikipedia.org/wiki?curid=1750947", "title": "Sant'Antonino di Apamea", "text": ""}
{"id": "1750948", "revid": "104252", "url": "https://it.wikipedia.org/wiki?curid=1750948", "title": "Sant'Antimo di Nicomedia", "text": ""}
{"id": "1750949", "revid": "104252", "url": "https://it.wikipedia.org/wiki?curid=1750949", "title": "Sant'Ambrogio di Optina", "text": ""}
{"id": "1750952", "revid": "104252", "url": "https://it.wikipedia.org/wiki?curid=1750952", "title": "Sant'Aurelio di Cartagine", "text": ""}
{"id": "1750955", "revid": "1305772", "url": "https://it.wikipedia.org/wiki?curid=1750955", "title": "Anthisnes", "text": "Anthisnes (in vallone \"Antene\") \u00e8 un comune belga di 4.011 abitanti, situato nella provincia vallona di Liegi."}
{"id": "1750957", "revid": "104252", "url": "https://it.wikipedia.org/wiki?curid=1750957", "title": "San Benedetto d'Aniane", "text": ""}
{"id": "1750960", "revid": "1033892", "url": "https://it.wikipedia.org/wiki?curid=1750960", "title": "Zach Galifianakis", "text": "Biografia.\nZach Galifianakis nasce a Wilkesboro, nella Carolina del Nord, il 1\u00ba ottobre del 1969 da Harry Galifianakis, un venditore d'olio da riscaldamento statunitense, figlio di genitori greci originari dell'isola di Creta, e di Mary Frances Cashion, un'attivista statunitense di origini scozzesi, irlandesi, francesi, inglesi e gallesi, gestrice di un centro comunitario per le arti. \u00c8 stato educato secondo la religione greco-ortodossa. Ha un fratello maggiore, Greg, e una sorella minore, Merritt.\n\u00c8 cugino del fumettista Nicholas Galifianakis, invece suo zio \u00e8 l'ex membro del congresso degli Stati Uniti Nick Galifianakis. Ha studiato comunicazione e cinema presso la North Carolina State University.\nDebutta con un ruolo televisivo nel 1996, nella serie televisiva \"Boston Common\", e in seguito ha ottenuto ruoli minori in film come \"Heartbreakers - Vizio di famiglia\", \"Bubble Boy\" e \"Corky Romano - Agente di seconda mano\". Nel 2002 ha condotto il talk show chiamato \"Late World with Zach\"; inoltre ha partecipato a diversi show per il canale Comedy Central, come \"Dog Bites Man\" e \"The Sarah Silverman Program\".\nTra il 2003 e il 2005 ha interpretato il ruolo del coroner Davies nella serie tv \"Tru Calling\". Nel 2007 ottiene una parte nel film di Sean Penn \"Into the Wild - Nelle terre selvagge\", mentre l'anno successivo recita nella commedia \"Notte brava a Las Vegas\". Nel 2009 recita in \"G-Force - Superspie in missione\" e nella commedia \"Una notte da leoni\". Sar\u00e0 proprio \"Una notte da leoni\" (di cui \u00e8 uscito il sequel nel 2011) a lanciarlo come star comica nel cinema hollywoodiano. Nel 2010 torna sul grande schermo con la commedia \"Parto col folle\".\nDopo varie commedie, torna a interpretare Alan Garner nell'ultimo capitolo della saga di \"Una notte da leoni\", intitolato \"Una notte da leoni 3\". L'11 agosto 2012, Galifianakis ha sposato Quinn Lundberg presso la UBC Farm a Vancouver, Columbia Britannica; dal matrimonio \u00e8 nato un figlio nel 2013.\nDoppiatori italiani.\nNelle versioni in italiano dei suoi film, Zach Galifianakis \u00e8 stato doppiato da:\nDa doppiatore \u00e8 sostituito da:"}
{"id": "1750961", "revid": "339392", "url": "https://it.wikipedia.org/wiki?curid=1750961", "title": "San Benedetto il Moro", "text": ""}
{"id": "1750962", "revid": "104252", "url": "https://it.wikipedia.org/wiki?curid=1750962", "title": "San Benigno di Malcesine", "text": ""}
{"id": "1750965", "revid": "104252", "url": "https://it.wikipedia.org/wiki?curid=1750965", "title": "San Berardo dei Marsi", "text": ""}
{"id": "1750966", "revid": "174925", "url": "https://it.wikipedia.org/wiki?curid=1750966", "title": "Santa Bernadetta Soubirous", "text": ""}
{"id": "1750968", "revid": "104252", "url": "https://it.wikipedia.org/wiki?curid=1750968", "title": "San Bernardino Realino", "text": ""}
{"id": "1750969", "revid": "1314016", "url": "https://it.wikipedia.org/wiki?curid=1750969", "title": "San Bernardino da Siena", "text": ""}
{"id": "1750973", "revid": "104252", "url": "https://it.wikipedia.org/wiki?curid=1750973", "title": "San Bernardo degli Uberti", "text": ""}
{"id": "1750976", "revid": "104252", "url": "https://it.wikipedia.org/wiki?curid=1750976", "title": "San Bernardo di Mentone", "text": ""}
{"id": "1750979", "revid": "104252", "url": "https://it.wikipedia.org/wiki?curid=1750979", "title": "San Bertario di Montecassino", "text": ""}
{"id": "1750981", "revid": "104252", "url": "https://it.wikipedia.org/wiki?curid=1750981", "title": "San Doro da Benevento", "text": ""}
{"id": "1750982", "revid": "1439131", "url": "https://it.wikipedia.org/wiki?curid=1750982", "title": "SEAT Toledo", "text": "La SEAT Toledo \u00e8 un'automobile prodotta dalla SEAT a partire dal 1991 al 2018. Ne sono state prodotte quattro serie: le prime due, prodotte rispettivamente dal 1991 al 1998 e dal 1998 al 2004, sono state disegnate da Giorgetto Giugiaro, mentre la terza, prodotta dal 2004 al 2009 \u00e8 opera del centro stile della marca diretto da Walter de Silva. Tra la terza e la quarta serie il modello \u00e8 stato sostituito nei cataloghi della casa spagnola dalla SEAT Exeo. Tutte le serie condividono le piattaforme con altri modelli del gruppo Volkswagen.\nPrima serie (1991-1998).\nIntrodotta nel 1991 in parziale sostituzione della SEAT M\u00e1laga, la Toledo prima serie fu la prima autovettura della casa spagnola sviluppata interamente assieme a Volkswagen. Basata sulla seconda serie della Volkswagen Golf, era una berlina a tre volumi con la particolarit\u00e0 del portellone posteriore, con una collocazione commerciale tra i segmenti C e D.L'auto ebbe un buon successo commerciale, e nel 1992 vinse anche l'\"Oscar del traino\", un premio della rivista \"Auto caravan notizie\" assegnato alla vettura in commercio che risultava essere maggiormente predisposta al traino.\nNel 1996 fu effettuato un facelift con il quale furono modificati i paraurti, la calandra e altri particolari esterni e interni; furono inoltre introdotti i motori Diesel a iniezione diretta.\nSeconda serie (1998-2004).\nLa seconda serie, lanciata nel 1998, era basata sulla medesima piattaforma di VW Golf IV, Audi A3 e \u0160koda Octavia. La carrozzeria divent\u00f2 berlina a 4 porte perdendo il portellone posteriore, ma dalla Toledo fu ricavato un modello a 5 porte hatchback senza coda: la Le\u00f3n, con cui la SEAT si inseriva tra le classiche medie del segmento C. SEAT aveva seguito in sostanza lo schema che la casa madre Volkswagen utilizzava per i modelli Golf e Bora, oppure la FIAT per i modelli Bravo/Brava/Marea: auto derivate dalle medesime piattaforme e che condividevano gran parte dei componenti della carrozzeria e dell'abitacolo.\nNella strategia del gruppo Volkswagen, la nuova \u0160koda Octavia risultava simile alla prima serie della Toledo, per via della coda con terzo volume dotato di portellone unico e per il fatto di presentarsi a met\u00e0 tra i segmenti C e D.\nLa Toledo incorporava invece tecnologie (motori turbo, \"TDI\" da 150 CV, trazione integrale, motori a 5 cilindri) che contribuivano a distaccarla dalla \u0160koda Octavia e dalle vetture del segmento C in generale. Per questo si poteva abbandonare la definizione di auto a cavallo tra due segmenti, mentre si poteva parlare di una collocazione nel subsegmento C \"Premium\", dove si cercava di offrire tecnologia e dotazioni a prezzi inferiori rispetto al segmento D, con rivali come Volkswagen Bora, Volvo S40 e Rover 400. Nel nord Europa invece rimase la definizione precedente.\nA motivo di una maggiore integrazione industriale, l'auto veniva prodotta in Belgio assieme alla Golf, ma una volta entrata in produzione la Le\u00f3n, la Spagna riguadagn\u00f2 l'assemblaggio di un modello.\nTerza serie (2004-2009).\nLa terza serie \u00e8 stata introdotta nel 2004, con un'impostazione completamente differente dalle prime due. Abbandonando la classica carrozzeria berlina tre volumi, \u00e8 stata proposta una soluzione intermedia tra una MPV e una berlina; il frontale e il pianale erano ripresi dall'Altea, mentre la zona posteriore presentava un accenno di coda che, unito al particolare andamento del terzo montante e del lunotto, suggeriva l'idea di un \"terzo volume\".Sotto la carrozzeria, la Toledo usava le componenti della Golf V e i motori erano tutti gi\u00e0 usati per altre auto del gruppo Volkswagen, con potenze comprese tra 102 e 150 CV per i benzina e da 105 a 140 CV per i Diesel. Nel 2006 sono stati resi disponibili il 2 litri \"TDI\" da 170 CV e il cambio \"Tiptronic\" per la \"2.0 FSI\". Un motore da 1,8 litri a benzina con turbocompressore \u00e8 stato aggiunto nel 2007.\nLa terza serie della Toledo non ha avuto successo e dopo meno di cinque anni dalla sua introduzione \u00e8 stata cancellata. Le ultime unit\u00e0 sono state prodotte prima dell'estate 2009 e in settembre SEAT ha confermato la fine della produzione e il ritiro definitivo dai listini.\nQuarta serie (2013-2018).\nUna concept car basata sul modello di produzione della quarta serie della Toledo \u00e8 stata presentata al Salone dell'automobile di Ginevra 2012. Questo veicolo \u00e8 strettamente correlato alla \u0160koda Rapid, ed entrambi si basano su un adattamento del pianale della Volkswagen Polo Mk5.\nLa Toledo ha incominciato le vendite in Spagna e in Portogallo verso la fine del 2012 e nel resto dell'Europa e in Messico nei primi mesi del 2013, con la nuova Toledo che si piazza tra la Ibiza e la Le\u00f3n. Nei paesi di lingua italiana (Italia, Svizzera italiana, San Marino), dopo un iniziale periodo di commercializzazione, \u00e8 stata ritirata dal mercato.\nModelli derivati.\nUna volta uscita di produzione la prima serie della Toledo, SEAT ha ceduto i diritti e le linee di montaggio alla cinese Chery, che con alcune modifiche ha realizzato il modello Windcloud e il successivo Cowin."}
{"id": "1750984", "revid": "287204", "url": "https://it.wikipedia.org/wiki?curid=1750984", "title": "Ann Scott", "text": "Dopo essere stata fotomodella, Ann Scott \u00e8 diventata autrice di alcuni romanzi tra i quali \"Superstars\", consacrato \"primo romanzo pop francese credibile\". Ci\u00f2 le ha valso la definizione di \"scrittrice culto\"."}
{"id": "1750988", "revid": "110157", "url": "https://it.wikipedia.org/wiki?curid=1750988", "title": "Secondo libro di Nefi", "text": "Il Secondo Libro di Nefi (in inglese: \"The Second Book of Nephi\"; convenzionalmente abbreviato come \"Secondo Nefi\" e \"2 Ne.\") \u00e8 la seconda suddivisione principale del Libro di Mormon, suddiviso in 33 capitoli, \u00e8 opera di Nefi. Si tratta della continuazione del Primo libro di Nefi.\nNarrazione.\nInizia con gli insegnamenti impartiti da Lei a ciascuno dei figli. Viene inoltre riportata la profezia del rinvenimento degli annali da parte di un \"Joseph figlio di Joseph\", ossia lo stesso Joseph Smith. Viene quindi narrata la morte di Lei, a cui segue il \"salmo di Nefi\". Dopo la morte del padre i fratelli di Nefi tentano di nuovo di ucciderlo ed egli fonda un nuovo insediamento insieme ai fratelli minori Giacobbe e Giuseppe. Dai suoi discendenti si sarebbe originato il popolo dei Nefiti, mentre dai discendenti del fratello Laman i Lamaniti. A causa della loro incredulit\u00e0 i Lamaniti sono recisi dalla presenza del Signore, la loro pelle diventa scura e divengono un flagello per i Nefiti."}
{"id": "1750991", "revid": "287204", "url": "https://it.wikipedia.org/wiki?curid=1750991", "title": "Palomar 12", "text": "Palomar 12 \u00e8 un ammasso globulare visibile nella costellazione del Capricorno.\nFa parte dell'alone galattico; \u00e8 stato scoperto dagli scienziati del programma di ricerca dell'osservatorio di monte Palomar; si mostra relativamente giovane, essendo del 30% pi\u00f9 giovane dell'et\u00e0 media degli ammassi globulari della Via Lattea. Le sue stelle sono ricche in metalli, con una metallicit\u00e0 di [Fe/H] ~= -0.8; lo studio del suo moto proprio fa pensare che sia stato strappato dalla nostra Galassia alla Galassia Nana Ellittica del Sagittario circa 1,7 milioni di anni fa."}
{"id": "1750992", "revid": "1965277", "url": "https://it.wikipedia.org/wiki?curid=1750992", "title": "Arthur Erd\u00e9lyi", "text": "Biografia.\nSi laure\u00f2 presso l'Universit\u00e0 di Praga. Nel 1938, a causa dell'invasione nazista si rifugi\u00f2 in Inghilterra. Fu professore all'Universit\u00e0 di Edimburgo dal 1939 al 1946, poi a CalTech dal 1946 al 1964, e ancora ad Edimburgo dal 1964 al 1977. Lavor\u00f2 sulla teoria delle funzioni speciali, analisi asintotica ed equazioni differenziali alle derivate parziali. Il 29 aprile 1953 divenne socio dell'Accademia delle Scienze di Torino."}
{"id": "1750993", "revid": "767487", "url": "https://it.wikipedia.org/wiki?curid=1750993", "title": "Teoremi di punto fisso", "text": "In matematica, con teoremi di punto fisso ci si riferisce ai risultati che, in diversi contesti tra cui l'analisi matematica, la geometria o la topologia, mostrano l'esistenza di almeno un punto fisso per una qualche funzione definita in vari spazi. \nTipologie di risultati.\nIn particolare, nell'ambito dell'analisi si possono distinguere alcune categorie:\nAnalisi.\nI seguenti teoremi vengono utilizzati in analisi matematica, in particolare nei campi delle equazione differenziale ordinarie e delle equazioni differenziali alle derivate parziali."}
{"id": "1751003", "revid": "585241", "url": "https://it.wikipedia.org/wiki?curid=1751003", "title": "Teorema di Darbo-Sadovskii", "text": "In matematica, il teorema di Darbo-Sadovskii \u00e8 un teorema di punto fisso che fornisce una generalizzazione del teorema di Schauder. Fu enunciato da Darbo e da Sadovskii.\nEnunciato.\nSia formula_1 uno spazio vettoriale topologico localmente convesso. Sia formula_2 un sottoinsieme di formula_1 limitato, convesso e completo, e sia formula_4 un'applicazione continua e condensante. Allora formula_5 ha un punto fisso."}
{"id": "1751004", "revid": "1543377", "url": "https://it.wikipedia.org/wiki?curid=1751004", "title": "Dorothy Stafford", "text": "Biografia.\nEra la figlia pi\u00f9 giovane di Henry Stafford, I barone Stafford e Lady Ursula Pole.\nSua madre era figlia di Margaret Pole, VIII contessa di Salisbury, ultima sopravvissuta della dinastia dei Plantageneto. Dorothy ed i suoi fratelli quindi potevano vantare diritti ereditari al trono d'Inghilterra.\nTale discendenza aveva posto sua nonna in una posizione particolarmente vulnerabile dinanzi ad ipotetiche accuse di complotto contro il trono dei Tudor. Enrico VIII quindi l'accus\u00f2 di tradimento e ne ordin\u00f2 l'esecuzione nel 1541.\nDorothy e sua sorella Susan vennero accolte ed educate presso la zia Elizabeth Stafford, duchessa di Norfolk, di cui Dorothy era la nipote prediletta.\nMatrimonio.\nNel 1545 venne data in sposa ad un lontano cugino, Sir William Stafford, figlio di Sir Humphrey Stafford di Blatherwycke. William era rimasto vedovo nel 1543 di Maria Bolena, sorella della regina Anna Bolena.\nDorothy e William ebbero sei figli:\nIl 23 settembre 1545 William Stafford venne creato cavaliere in Scozia da Edward Seymour, conte di Hertford durante la guerra del Brutale corteggiamento. Da quel momento Dorothy ricevette l'appellativo di Lady Stafford.\nEssendo ferventi protestanti, Dorothy e la sua famiglia dovettero andare in esilio durante il regno della cattolica regina Maria I. Scelsero di trasferirsi a Ginevra dove strinsero amicizia con Giovanni Calvino, che battezz\u00f2 l'ultimo figlio degli Stafford il 4 gennaio 1556.\nIl 5 maggio 1556 Sir William mor\u00ec e Dorothy si trasfer\u00ec con i figli a Basilea.\nAlla corte di Elisabetta I.\nNel gennaio del 1559, in seguito all'ascesa di Elisabetta I, Dorothy e i figli tornarono in Inghilterra. Giovanni Calvino tuttavia si oppose fermamente alla loro partenza, avendo voluto tenere il suo figlioccio in Svizzera.\nNel paese natio Dorothy venne accolta a corte e nel 1563 ricevette anche la nomina a Mistress of the Robes della regina. In Tale veste esercit\u00f2 molta influenza sulla regina ottenendo tra gli altri una Prebenda per Matthew Parker nel 1569 e la nomina ad ambasciatore inglese in Francia per suo figlio maggiore Sir Edward Stafford nel 1579. Inoltre sua figlia Elizabeth divenne Lady of the Bedchamber ed il genero, Richard Drake, serv\u00ec come scudiero della regina.\nDorothy ricopr\u00ec il suo posto a corte fino alla morte della regina avvenuta nel 1603.\nMorte.\nDorothy mor\u00ec il 22 settembre 1604 e fu sepolta nella Chiesa di Santa Margherita."}
{"id": "1751009", "revid": "767487", "url": "https://it.wikipedia.org/wiki?curid=1751009", "title": "Santiago Acasiete", "text": "Possiede il passaporto spagnolo.\nCarriera.\nClub.\nNel 2002 gioc\u00f2 nel ruolo di terzino destro nell'Universitario de Deportes, dove, insieme a giocatori come Jos\u00e9 Luis Carranza e Jos\u00e9 del Solar, vince il primo titolo della sua carriera: il Torneo Apertura. Nel 2003 si trasferisce al Cienciano. Le sue prestazioni come difensore centrale e le vittorie della Copa Sudamericana nel 2003 e della Recopa nel 2004 lo portarono in Nazionale.\nNel 2004 viene acquistato dall'Almer\u00eda, allora nella seconda divisione del campionato spagnolo, che aiut\u00f2 ad essere promossa per la prima volta nel campionato della massima divisione nel 2007, durante il quale diede due vittorie al suo club nelle partite contro il Siviglia ed il Villarreal conclusesi entrambe per 1-0. \u00c8 stato il secondo capitano della squadra.\nNazionale.\nCon la Nazionale di calcio del Per\u00f9 ha partecipato alla Copa Am\u00e9rica 2001, alla Copa Am\u00e9rica 2004, alla Copa Am\u00e9rica 2007, alle eliminatorie per il Campionato mondiale di calcio 2006 e per il Campionato mondiale di calcio 2010.\nIl 7 dicembre del 2007, insieme ai giocatori Claudio Pizarro, Jefferson Farf\u00e1n e Andr\u00e9s Mendoza, fu sospeso a tempo indeterminato dalla Nazionale a causa degli atti d'indisciplina accaduti dopo il pareggio contro il Brasile a Lima in una partita valevole per le Qualificazioni al campionato mondiale di calcio 2010.\nIl 27 marzo del 2008 fu annunciata la sanzione imposta ai 4 giocatori coinvolti, sospensione dalla Nazionale per 18 mesi e una multa di $ 80000. A luglio per\u00f2 la sanzione fu rimossa."}
{"id": "1751014", "revid": "439868", "url": "https://it.wikipedia.org/wiki?curid=1751014", "title": "Il diavolo al Pontelungo", "text": "Il diavolo al Pontelungo \u00e8 un romanzo storico di Riccardo Bacchelli, pubblicato nel 1927 e rielaborato numerose volte dall'autore fino a giungere all'edizione definitiva del 1957.\nTitolo.\nIl titolo viene spiegato nel \"Preludio\" pubblicato una prima volta come opera autonoma sulla rivista \"La Fiera Letteraria\" del 6 marzo 1927: un prete incontra il Diavolo, che si era travestito per non farsi riconoscere, e ne intuisce la vera identit\u00e0 e il proposito di danneggiare le campagne e i raccolti. Suona le campane, per allertare i contadini, e riesce a farlo fuggire.\nIn effetti per\u00f2 nel romanzo anche Bakunin \u00e8 un moderno \"diavolo al Pontelungo\". Infatti Bacchelli gli mette in bocca queste parole:\nTrama.\nIl romanzo narra con ironia del fallito tentativo da parte dei rivoluzionari Michail Bakunin e Carlo Cafiero di realizzare un'insurrezione anarchica a Bologna nel 1874.\nIl rivoluzionario anarchico russo Michail Bakunin, dipinto dall'autore come un utopista estroverso e pittoresco, giunge da esule a Locarno in Svizzera, assistito economicamente dal rivoluzionario italiano Carlo Cafiero. I due anarchici acquistano una tenuta agricola, La Baronata per far credere alle autorit\u00e0 il loro ritiro dall'attivit\u00e0 rivoluzionaria e, nello stesso tempo, autofinanziare la rivoluzione e accogliere gli esuli politici in Svizzera. L'impresa fallisce dal punto di vista economico, soprattutto per la generosit\u00e0 e la mancanza di senso pratico di Bakunin, per cui la \"Baronata\" viene messa in vendita e Bakunin decide di partire per Bologna dove alcuni rivoluzionari, tra i quali Anna Kuliscioff e Andrea Costa, stanno preparando un'insurrezione anarchico-socialista. \nIl tentativo insurrezionale, preparato per\u00f2 con dilettantismo, fallisce, e Costa e gli altri cospiratori vengono arrestati dai Carabinieri. Bakunin invece riesce a scappare travestendosi da prete, e a ritornare al sicuro a Zurigo.\nNel capitolo finale (\"Epilogo dell'esperienza\") il prete del \"Preludio\" si rivolge ai fedeli, commentando il fallimento dell'impresa, concludendo che non c'\u00e8 nulla di nuovo nella storia (\"E nulla sar\u00e0 che non sia gi\u00e0 stato\").\nUn giudizio di Gramsci.\nAntonio Gramsci lesse la prima edizione del romanzo, nel 1927, quando era detenuto nel carcere di Milano in attesa del processo che lo condann\u00f2 a 20 anni di reclusione. Dopo aver ricordato che Bacchelli apparteneva alla corrente letteraria della Ronda, la quale esaltava in Giacomo Leopardi il pi\u00f9 grande scrittore italiano e la sua prosa quale migliore modello per la letteratura moderna, Gramsci osserv\u00f2 che \u00ab dal romanzo non si capisce bene in che cosa il Bacchelli innovi la letteratura italiana moderna [...] non appare in esso l'armonia delle parti e la completa fusione tra la forma espressiva e la concezione che sono proprie del Leopardi \u00bb.\nFilm per la televisione.\nNel 1982 dal romanzo di Bacchelli venne tratta la sceneggiatura (di Riccardo Aragno con dialoghi a cura di Tullio Pinelli) per una miniserie televisiva in quattro puntate, dal titolo omonimo, per la regia di Pino Passalacqua. Nel film Bakunin \u00e8 interpretato da Paolo Bonacelli, Carlo Cafiero da Flavio Bucci. Altri interpreti: Rolanda Benac, Nando Gazzolo, Micaela Pignatelli, Franco Graziosi, Mariolina Bovo, Giampiero Albertini, Massimo Ghini."}
{"id": "1751020", "revid": "84184", "url": "https://it.wikipedia.org/wiki?curid=1751020", "title": "Chiesa di Nostra Signora del Rosario (Livorno)", "text": "La chiesa di Nostra Signora del Rosario \u00e8 un luogo di culto cattolico di Livorno, situato in via Mangini, nel luogo in cui si trovava la chiesa della comunit\u00e0 siro-maronita.\nStoria.\nA Livorno, la presenza di arabi e maroniti si riscontrano sin dal XVII secolo, ma solo nel Settecento alcuni confessori maroniti vennero riconosciuti ufficialmente dalle autorit\u00e0 granducali.\nL'importanza della comunit\u00e0 crebbe notevolmente tanto che, nell'Ottocento, persino Raffaello De Ghantuz-Cubbe, vescovo della citt\u00e0 tra il 1832 ed il 1840, era discendente di una famiglia aleppina.\nTracce della presenza maronita sono inoltre riscontrabili nelle lapidi sepolcrali presso il Santuario di Montenero e nel chiostro della chiesa della Madonna; disponevano anche di un altare nella chiesa di Santa Caterina, nel quartiere della Venezia Nuova.\nNel 1888 la comunit\u00e0 ottenne in uso una piccola cappella settecentesca in via Mangini, un tempo dedicata a Santa Maria Maddalena dei Pazzi; l'edificio, restaurato, fu aperto ai fedeli nel 1890 e successivamente fu innalzato un campanile dove, nell'aprile del 1900 furono collocate quattro campane. Nel medesimo anno la chiesa fu elevata al rango di parrocchia.\nNel secondo dopoguerra, sul luogo dell'antico tempio maronita, fu costruita una chiesa di architettura contemporanea, cancellando pertanto le tracce della struttura originaria.\nDescrizione.\nLa chiesa attuale \u00e8 un edificio in architettura moderna.\nLa facciata, a salienti, presenta un paramento murario in blocchi di marmo ed \u00e8 sormontata da una croce. Il portale \u00e8 preceduto dal sagrato, rialzato di alcuni gradini, quest'ultimo coperto con un portico a cinque fornici, in cemento. Al di sopra di esso, si aprono sei monofore affiancate. Alla destra della facciata, si eleva la torre campanaria, a pianta esagonale. Anch'essa con paramento murario in blocchi di marmo, \u00e8 sormontata dalla cella campanaria, in cemento armato, all'interno della quale si trovano quattro campane.\nAll'interno, la chiesa si presenta con una pianta particolare, costituita da un vano centrale esagonale affiancato da due ambienti minori. Il presbiterio, sopraelevato rispetto al resto della chiesa, \u00e8 costituito da elementi marmorei.\nOrgano a canne.\nEntro due nicchie ai lati dell'ingresso, si trova l'organo a canne, costruito dai Fratelli Ruffatti nel 1965 e restaurato dalla ditta Michelotto nel 2012.\nLo strumento \u00e8 a trasmissione elettronica e la sua consolle, situata nei pressi del presbiterio, ha due tastiere di 61 note ciascuna ed pedaliera concavo-radiale di 32 note. La mostra di ciascun corpo \u00e8 costituita da canne di principale disposte a palizzata."}
{"id": "1751023", "revid": "107116074", "url": "https://it.wikipedia.org/wiki?curid=1751023", "title": "Burdinne", "text": "Burdinne (in vallone \"Beurdene\") \u00e8 un comune belga di 2.845 abitanti, situato nella provincia vallona di Liegi."}
{"id": "1751030", "revid": "827882", "url": "https://it.wikipedia.org/wiki?curid=1751030", "title": "Clavier (Belgio)", "text": "Clavier (in vallone \"Clavir\") \u00e8 un comune belga di 4.211 abitanti, situato nella provincia vallona di Liegi."}
{"id": "1751033", "revid": "671029", "url": "https://it.wikipedia.org/wiki?curid=1751033", "title": "Engis", "text": "Engis (in vallone \"Indji\") \u00e8 un comune belga di 5.715 abitanti, situato nella provincia vallona di Liegi."}
{"id": "1751034", "revid": "1444396", "url": "https://it.wikipedia.org/wiki?curid=1751034", "title": "Formigara", "text": "Formigara (\"Furmigh\u00e8ra\" nel dialetto locale) \u00e8 un comune italiano di abitanti della provincia di Cremona in Lombardia.\nStoria.\nNel XVII secolo i ricchi mercanti Archetti acquistarono il feudo di Formigara.\nNel 1743 l'imperatrice Maria Teresa d'Austria insignisce la famiglia del titolo marchesi di Formigara e Baroni del Sacro Romano Impero. Oltre a Formigare la famiglia ha possedimenti in Brescia e a Santa Giustina presso Castenedolo. Tra gli esponenti della famiglia si conta il cardinal Giovan Andrea Archetti, influente esponente religioso amico della zarina Caterina II di Russia.\nSu una lapide posta nella chiesa del complesso di Santa Giustina \u00e8 possibile leggere il riferimento al feudo di Formigara:\n\"MONUMENTUM JOAN ANTONI ARCHETTI C.A. CONSULIIS IMP. CAES. AUG. DYNASTAE FORMIGARIENSIUM\".\nNel 1841 il comune si espande incorporando il territorio di Cornaleto che ne diverr\u00e0 frazione.\nCultura.\nIstruzione.\nNel paese \u00e8 presente una scuola dell'infanzia; per altri servizi d'istruzione il riferimento \u00e8 l'Istituto comprensivo Pizzighettone-San Bassano.\nGeografia antropica.\nFrazioni.\nUnica frazione \u00e8 Cornaleto, territorio che fu aggregato al comune di Formigara nel 1841.\nInfrastrutture e trasporti.\nStrade.\nIl territorio \u00e8 attraversato da due strade provinciali:\nMobilit\u00e0 urbana.\nEsiste il servizio di linee bus che collegano la localit\u00e0 al capoluogo di provinica Cremona e ai paesi contermini."}
{"id": "1751036", "revid": "110157", "url": "https://it.wikipedia.org/wiki?curid=1751036", "title": "Libro di Giacobbe", "text": "\"Il Libro di Giacobbe, fratello di Nefi\"', \u00e8 la terza suddivisione principale del Libro di Mormon (in inglese: \"The Book of Jacob, The Brother of Nephi\" , convenzionalmente abbreviato con \"Giac.\") suddiviso in 7 capitoli, secondo il testo stesso fu scritto da Giacobbe (intorno al 544 a.C.), fratello minore di Nefi.\nNarrazione.\nContiene le predicazioni Giacobbe di suo fratello minore Giuseppe che seguirono alla morte di Nefi. Nel libro sono profetizzate le future sofferenze del popolo di Nefi e la guerra con i Lamaniti."}
{"id": "1751037", "revid": "599013", "url": "https://it.wikipedia.org/wiki?curid=1751037", "title": "Roberto Palacios", "text": ""}
{"id": "1751038", "revid": "729019", "url": "https://it.wikipedia.org/wiki?curid=1751038", "title": "Trubnaja", "text": "Trubnaja \u00e8 una stazione della Metropolitana di Mosca, situata sulla Linea Ljublinsko-Dmitrovskaja. Inaugurata il 30 agosto 2007, fa parte della lungo attesa estensione della linea verso nord. Permette l'interscambio con la stazione Cvetnoj Bul'var, della Linea Serpuchovsko-Timirjazevskaja.\nIl progetto della stazione inizi\u00f2 nel 1984, e durante la costruzione di Cvetnoj Bulvar furono lasciate le infeastrutture necessarie per la costruzione della stazione Trubnaja; alla fine degli anni ottanta fu deciso di dare inizio ai lavori di costruzione verso la fine degli anni novanta. Tuttavia, la dissoluzione dell'Unione Sovietica nel 1991 fece posticipare l'inizio dei lavori, che rimasero congelati fino al 2005, quando giunse finalmente il finanziamento che permise la ripresa dei lavori e l'inaugurazione della stazione.\nArchitetturalmente, la stazione presenta un design con due banchine separate da un corridoio centrale; tutta la stazione giace su un blocco di cemento monolitico. Il tema, opera degli architetti V. Fillipov, S. Petrosyan, A. Ruban, T. Silakadze, T. Petrova e S. Prytkova, \u00e8 basato su \"Mosca e le antiche citt\u00e0 della Russia\". I portali, le cornici e le mura della stazione sono ricoperti in marmo beige, in contrasto con il marmo verde scuro utilizzato per le colonne e per i pannelli tra le porte e sulle mura. Il pavimento mostra un motivo geometrico sul granito verde scuro, nero e grigio chiaro. L'illuminazione \u00e8 fornita da lampade a fluorescenza nascoste dietro le cornici delle porte che uniscono i quattro passaggi tra il corridoio e le banchine. Il soffitto del corridoio e delle banchine \u00e8 ricoperto in resina bianca, per fungere anche da idroisolamento.\nLa decorazione della stazione \u00e8 incentrata sulle 12 colonne ai muri; ognuna di esse sorregge una panchina in legno circondata da una cornice in ferro che sostiene quattro lampade sferiche, che danno l'impressione di un viale tradizionale di Mosca. Tuttavia, la caratteristica principale \u00e8 un mosaico a vetrata illuminato con un'immagine di una citt\u00e0 storica russa (come Rostov, Novgorod, Jaroslavl' e altre), tutte opera di Zurab Tsereteli. L'autore \u00e8 anche responsabile di due altri grandi mosaici che decorano il portale dei tunnel delle scale mobili in uscita dalla stazione.\nL'interscambio con Cvetnoj Bul'var \u00e8 un percorso che comprende una salita in una saletta di transito e poi un ulteriore percorso verso la stazione della linea Serpuchovsko-Timirjazevskaja. L'ingresso della stazione si trova sotto l'incrocio tra viale Cvetnoj, il viale Circolare e piazza Trubnaja, cui la stazione \u00e8 intitolata."}
{"id": "1751039", "revid": "767487", "url": "https://it.wikipedia.org/wiki?curid=1751039", "title": "Ferri\u00e8res (Belgio)", "text": "Ferri\u00e8res (in vallone \"Ferire\") \u00e8 un comune belga di 4.505 abitanti, situato nella provincia vallona di Liegi."}
{"id": "1751040", "revid": "287204", "url": "https://it.wikipedia.org/wiki?curid=1751040", "title": "Palomar 14", "text": "Palomar 14 \u00e8 un ammasso globulare visibile nella costellazione di Ercole.\nFu scoperto nel 1958 da van der Bergh, con l'osservatorio del monte Palomar. Si trova ad una distanza di oltre 240\u00a0000 anni luce, ed \u00e8 un ammasso poco concentrato e molto debole."}
{"id": "1751041", "revid": "41933", "url": "https://it.wikipedia.org/wiki?curid=1751041", "title": "Imbiancante", "text": ""}
{"id": "1751043", "revid": "110157", "url": "https://it.wikipedia.org/wiki?curid=1751043", "title": "Hamoir", "text": "Hamoir (in vallone \"Hamwer\") \u00e8 un comune belga di 3.616 abitanti, situato nella provincia vallona di Liegi."}
{"id": "1751049", "revid": "287204", "url": "https://it.wikipedia.org/wiki?curid=1751049", "title": "Dorothy", "text": ""}
{"id": "1751050", "revid": "767487", "url": "https://it.wikipedia.org/wiki?curid=1751050", "title": "H\u00e9ron (Belgio)", "text": "H\u00e9ron \u00e8 un comune belga di 4.530 abitanti, situato nella provincia vallona di Liegi."}
{"id": "1751052", "revid": "767487", "url": "https://it.wikipedia.org/wiki?curid=1751052", "title": "Marchin", "text": "Marchin (in vallone \"M\u00e5rcin\") \u00e8 un comune belga di 5.143 abitanti, situato nella provincia vallona di Liegi."}
{"id": "1751055", "revid": "287204", "url": "https://it.wikipedia.org/wiki?curid=1751055", "title": "Libro di Enos", "text": "Il libro di Enos, di un solo capitolo (in inglese: \"The book of Enos\", convenzionalmente abbreviato come \"Enos\"), \u00e8 la quarta suddivisione principale, o libro, del Libro di Mormon fu scritto da Enos, figlio di Giacobbe.\nNarrazione.\nIl libro racconta della fervente preghiera di Enos per la remissione dei suoi peccati e sono raccolte le sue profezie sulla futura salvezza dei Lamaniti."}
{"id": "1751056", "revid": "585241", "url": "https://it.wikipedia.org/wiki?curid=1751056", "title": "Teorema di Krasnoselskii", "text": "In matematica, il teorema di Krasnoselskii \u00e8 un teorema di punto fisso che prende il nome dal matematico Mark Krasnoselskii. Riguarda l'esistenza di un punto fisso per la funzione data dalla somma di una funzione continua e compatta con una contrazione. Il risultato \u00e8 stato generalizzato da Edmunds e Reinermann per il caso di una funzione non espansiva e una fortemente continua.\nEnunciato di Krasnoselskii.\nSia formula_1 uno spazio di Banach, e formula_2 un sottoinsieme di formula_1 chiuso, convesso e non vuoto.\nSiano formula_4 funzioni tali che:\nallora esiste formula_9 che sia un punto fisso per formula_10, ovvero che soddisfa formula_11.\nEstensione di Edmunds e Reinermann.\nSia formula_1 uno spazio di Banach, e formula_13 un sottoinsieme di formula_1 chiuso, convesso, limitato e non vuoto. Se formula_15 \u00e8 una funzione non espansiva e formula_16 una funzione fortemente continua, allora la somma formula_17 ha un punto fisso."}
{"id": "1751059", "revid": "200568", "url": "https://it.wikipedia.org/wiki?curid=1751059", "title": "Modave", "text": "Modave (in vallone \"Mod\u00e5ve\") \u00e8 un comune belga di 3.719 abitanti, situato nella provincia vallona di Liegi."}
{"id": "1751061", "revid": "110157", "url": "https://it.wikipedia.org/wiki?curid=1751061", "title": "Nandrin", "text": "Nandrin \u00e8 un comune belga di 5.651 abitanti, situato nella provincia vallona di Liegi."}
{"id": "1751062", "revid": "697352", "url": "https://it.wikipedia.org/wiki?curid=1751062", "title": "Assemblea federale", "text": ""}
{"id": "1751063", "revid": "767487", "url": "https://it.wikipedia.org/wiki?curid=1751063", "title": "Ouffet", "text": "Ouffet (in vallone \"Oufet\") \u00e8 un comune belga di 2.551 abitanti, situato nella provincia vallona di Liegi."}
{"id": "1751065", "revid": "465169", "url": "https://it.wikipedia.org/wiki?curid=1751065", "title": "Solarussa", "text": "Solarussa (\"Sabarussa\" in sardo) \u00e8 un comune italiano di abitanti della provincia di Oristano in Sardegna. Si trova nel Campidano di Oristano e dista 13\u00a0km dal capoluogo di provincia e 109\u00a0km da Cagliari.\nGeografia fisica.\nTerritorio.\nIl territorio di Solarussa, prevalentemente collinare, \u00e8 reso fertile dai depositi ricchi di humus, lasciati nel corso dei millenni per uno spessore di circa due metri dal fiume Tirso, il maggiore dell'isola, che scorre piegando in una grande ansa a pochi chilometri dal paese.\nIl centro abitato si trova nella zona di transizione tra la parte settentrionale della pianura del Campidano e l'Altopiano di Abbasanta. La sua popolazione \u00e8 di 2400 abitanti e comprende il centro abitato principale e la sua frazione Pardu Nou, a 4,5\u00a0km circa. La superficie del territorio comunale \u00e8 di 31,89\u00a0km\u00b2.\nLa casa comunale si trova a 20 metri sul livello del mare. Il range di altitudine della giurisdizione va da 12 a 172 metri per un'escursione complessiva di 160 metri. Secondo la classificazione sismica il centro abitato si trova in zona a rischio sismico irrilevante.\nI comuni confinanti sono Bauladu, Paulilatino, Simaxis, Zerfaliu, Siamaggiore, Tramatza. Solarussa dista 13\u00a0km dal capoluogo di provincia, Oristano e 109 dal capoluogo di regione, Cagliari.\nClima.\nIl clima \u00e8 temperato caldo, influenzato dal mare oltre che dalla sua posizione geografica. I mesi pi\u00f9 freddi sono solitamente dicembre - febbraio, i pi\u00f9 caldi luglio - agosto.\nLe precipitazioni sono scarse. Piove prevalentemente in autunno e primavera, meno in inverno e raramente in estate. La classificazione climatica classifica Solarussa in zona C.\nOrigini del nome.\nLe origini del toponimo \"Solarussa\" seguono due strade.\nLa prima fa derivare il toponimo dal colore del suolo delle sue campagne. Esso compare, per la prima volta intorno al 1200; nel condaghe di Bonarcado, un registro delle tasse ecclesiastiche, cos\u00ec come \u00e8 scritto oggi insieme ad altri nomi dati al paese quali: \"Solagrussa, Solarusa\".\nNel registro delle decime della Santa Sede del XIV secolo il toponimo compare in \"Solarosa, Solarossa, Salarussa\" e, infine, sul finire del XVIII secolo divenne \"Solarossa\". A conferma \u00e8 da evidenziare che, proprio nelle campagne del centro abitato si trova una localit\u00e0 detta ancora oggi \"Terra Arrubia\" - Terra rossa -, che si ritiene abbia dato origine al toponimo del villaggio sin dall'antichit\u00e0 per la sua colorazione dovuta alla forte fertilit\u00e0 del suo suolo.\nL'origine del toponimo \u00e8 di chiara origine latina dato che \"Solum Russus\" o \"Russeus\", suolo rosso o rossiccio, viene menzionato da vari autori latini.\nLa seconda origine attribuita al toponimo lo fa derivare da: Zeppara-Sebara-Zeppara Grussa-Solarussa. \nSecondo diversi linguisti sardi \u00e8 un appellativo di origine preromana che significa collina molto sassosa. Secondo alcuni studiosi, Zeppara, pur essendo caduto in disuso come appellativo comune, \u00e8 rimasto invece ad indicare varie localit\u00e0 della Sardegna.\nA questo punto la versione di Zeppara Grussa, dovrebbe dimostrare che il nome di Solarussa deriva dalla collina molto sassosa su cui \u00e8 sorto il paese. Dando uno sguardo alla topografia del paese ci si rende conto che anche questa versione del toponimo potrebbe avere l'origine giusta.\nStoria.\nPreistoria e storia antica.\nI primi insediamenti umani nel territorio di Solarussa hanno origini preistoriche, come dimostrano i numerosi resti nuragici presenti nel territorio. Uno di questi, posto in punto elevato, sulla collinetta dove sorge attualmente la chiesa rurale di San Gregorio, vicino alla palude, che fino al 1936 affiancava il centro abitato.\nCome per molti altri siti nuragici dell'Oristanese, anche per quelli nel territorio di Solarussa ebbe importanza l'utilizzo dell'ossidiana proveniente dal non lontano monte Arci.\nSuccessivamente come nel resto della zona, in pieno periodo nuragico fecero la loro comparsa i Fenici attorno all'800 a.C. che spingendosi nell'interno lungo il fiume cui, secondo Tolomeo diedero il nome di Tihium (forse Tirsum).\nEntro il VI secolo a.C. i Cartaginesi avevano ampiamente occupato un'ampia zona il cui cuore era il corso del Tirso, dalla sua foce fin ben oltre Solarussa verso l'interno dell'Isola.\nSempre in prossimit\u00e0 dell'attuale chiesa di San Gregorio, in zona chiamata Putz'e Angius, in epoca successiva i Romani stabilirono un mansio, ovvero una stazione di sosta di cui sono ancora visibili alcune rovine e un pozzo, ritenuto anch'esso di epoca romana. La stazione di sosta era posta sulla via che passando per Solarussa congiungeva Tharros a Macopsissa, l'attuale Macomer e che da qui raggiungeva anche Forum Traiani, l'attuale Fordongianus.\nQuesta arteria di collegamento, chiamata Via Maxima in era romana e Sa ia Majore, in sardo dell'epoca giudicale, \u00e8 anche all'origine dei toponimi di due paesi limitrofi, Massama e Siamaggiore. A testimonianza della presenza romana si possono annoverare pochi resti di alcune domus e frammenti di ceramiche dell'epoca in localit\u00e0 Cuccuru Madau.\nOltre alle pratiche vinicole e cantiniere che si sono tramandate da epoca romana a oggi e la cui testimonianza migliore sta nella produzione della Vernaccia di cui Solarussa deteniene diversi primati, fino alla met\u00e0 del secolo scorso era praticata la produzione artigianale di mattoni pieni e tegole. Le zone in cui si producevano i laterizi era Banzus, Nurughiddu e Co'e Forru, localit\u00e0 a sud del villaggio che era, secondo antichi documenti, ai confini col villaggio di Bidda longa o Villalonga, villaggio tra Solarussa e Siamaggiore distrutto dalla peste nel XIV secolo e di cui si sono perse le tracce nei secoli seguenti, ma che \u00e8 tuttavia citato nel Condaghe di Santa Maria di Bonarcado.\nStoria medievale.\nNel IX secolo in Sardegna si formarono governi autonomi retti da giudici e chiamati giudicati. Solarussa viene cos\u00ec a trovarsi sotto l'influenza del giudicato di Arborea avente sede nella vicina Oristano e conglobato nella curatoria del Campidano Maggiore.\nNel XII secolo un'epidemia di peste colp\u00ec molti paesi della zona e decim\u00f2 la popolazione.\nNel 1355 una delegazione di Solarussesi che assieme a molti paesi vicini aveva preso parte alla guerra del giudicato d'Arborea contro gli Aragonesi \u00e8 tra coloro che firmano la pace di Sanluri, che garantir\u00e0 un periodo di pace. Nel 1378 una nuova epidemia di peste colpisce la zona terrorizzando e decimando la popolazione per diversi anni.\nL'11 gennaio 1388 a Solarussa \u00e8 sottoscritto l'accordo di pace tra Eleonora d'Arborea e Pietro IV d'Aragona.\nIl 29 marzo 1410, in seguito al trattato di pace che sancisce la caduta del Giudicato di Arborea anche Solarussa entra a far parte del marchesato di Oristano, che diviene feudo regio in seguito alla sconfitta di Leonardo Alagon a Macomer il 19 maggio 1478 e che non fu pi\u00f9 infeudato fino al XVIII secolo.\nCon la caduta del Giudicato, i marchesi promossero ulteriormente la viticoltura che continu\u00f2 a svilupparsi cos\u00ec che durante il Cinquecento le condizioni della zona si mantennero stabili e la popolazione riprese a crescere.\nStoria moderna e contemporanea.\nNel 1637 i francesi tentano un'invasione dell'Isola dal golfo di Oristano bruciando e distruggendo numerosi paesi del circondario di Solarussa.\nVerso il 1654 una nuova epidemia di peste colpisce i paesi del Campidano Maggiore, tra cui Solarussa e nuovamente nel 1680 decimando la popolazione.\nNel 1720 i piemontesi prendono possesso dell'isola, trovando un paese spopolato e misero. Nel 1767, Solarussa come tutti i paesi del Campidano di Oristano torn\u00f2 suo malgrado sotto un feudatario e le sue rendite furono concesse a Damiano Nurra col titolo di marchese di Arcais.\nNel 1807 pass\u00f2 dai Nurra ai Flores e nello stesso anno fu incluso nella provincia di Oristano, e successivamente (1839) fu riscattato ai suoi feudatari, mentre la sua economia continuava a poggiarsi sulle attivit\u00e0 agricole, in particolare vi erano sviluppate l'ovicoltura e la produzione della vernaccia.\nNel 1848, abolita la provincia fu incluso nella divisione amministrativa di Oristano nella quale rimase fino al 1859, quando entr\u00f2 a far parte della provincia di Cagliari.\nNella seconda met\u00e0 del XIX secolo Solarussa entr\u00f2 in crisi anche a causa della fillossera che devast\u00f2 i suoi vigneti. Infine la guerra doganale con la Francia, verso la quale la maggior parte del vino veniva esportato, provoc\u00f2 una grave crisi e una notevole emigrazione che condusse ad un calo della popolazione.\nNel 1927 i comuni di Siamaggiore e Zerfaliu sono accorpati al comune di Solarussa divenedone frazioni. Nel 1946 Zerfaliu riacquista l'autonomia comunale. Nel 1950 anche Siamaggiore riacquista l'autonomia comunale.\nFino al 16 luglio 1974, data in cui fu costituita la provincia di Oristano, Solarussa apparteneva alla provincia di Cagliari.\nMonumenti e luoghi d'interesse.\nArchitetture religiose.\nNel comune di Solarussa sono presenti quattro chiese: \nSociet\u00e0.\nEtnie e minoranze straniere.\nAl 31 dicembre 2007 gli stranieri residenti a Solarussa sono 15 e sono divisi secondo le nazionalit\u00e0 sottostanti:\nLingue e dialetti.\nLa variante del sardo parlata a Solarussa \u00e8 riconducibile alla Limba de mesania.\nTradizione e folclore.\nSolarussa fu un centro agricolo romano di indubbia importanza. Le monete trovate nelle campagne fanno risalire la presenza romana nel territorio al 108 a.c.. \nL'influenza e le tradizioni latine nell'agricoltura di Solarussa sono dimostrate dalle parole del dialetto, dalla forma degli attrezzi e dai sistemi di agricoltura che ancora vi sopravvivono.\nSotto questo aspetto \u00e8 particolarmente interessante l'attivit\u00e0 vitivinicola, dove Solarussa ha acquistato rinomanza nella produzione della Vernaccia; vitigno che ha tratto il nome dalla sua stessa sede \"vernacula\", ossia vite del posto, termine squisitamente latino.\nLa coltivazione della Vernaccia in questo paese acquisisce un processo di squisita latinit\u00e0, tanto\nda potersi affermare che, chi volesse conoscere la viticoltura di Columella pu\u00f2 viverla nella vigna e nella cantina solarussese, in quanto in essa tutto parla della Roma agricola virgiliana, catonense, columelliana. Anche le spalliere di canna che recingono le vigne sono identiche a quelle che consigliavano i georgici latini e con le canne a tripode solarussesi si alleva la vite come nei colli laziali.\nLa festa pi\u00f9 importante \u00e8 quella in onore di san Gregorio Magno organizzata ogni anno dalla classe dei \"cinquantenni\", festeggiata il marted\u00ec dopo la seconda domenica di ottobre. \u00c8 tradizione fare un grande fal\u00f2 il luned\u00ec prima della festa, in quanto questa pratica porter\u00e0 buon auspicio fino alla prossima edizione della festa.\nInfrastrutture e trasporti.\nStrade.\nIl collegamento del paese con il territorio circostante \u00e8 garantito principalmente dalle strade provinciali 9 e 15, oltre che da alcune ulteriori arterie viarie minori.\nFerrovie.\nSolarussa \u00e8 servita dal 1880 dalla stazione di Solarussa: situata nella periferia est del paese e lungo la Dorsale Sarda, \u00e8 gestita da RFI ed \u00e8 servita dai treni di Trenitalia."}
{"id": "1751066", "revid": "767487", "url": "https://it.wikipedia.org/wiki?curid=1751066", "title": "Tinlot", "text": "Tinlot \u00e8 un comune francofono del Belgio di 2.358 abitanti, situato nella Region Vallone nella Provincia di Liegi."}
{"id": "1751067", "revid": "1318658", "url": "https://it.wikipedia.org/wiki?curid=1751067", "title": "Palomar 5", "text": "Palomar 5 \u00e8 un ammasso globulare nella costellazione del Serpente.\nFu scoperto da Walter Baade nel 1950, e riscoperto 5 anni dopo indipendentemente da Albert George Wilson. Dopo l'iniziale appellativo di \"Serpente\", fu catalogato come Palomar 5.\nIn quest'ammasso \u00e8 in atto un processo di disgregazione, a causa dell'effetto della gravit\u00e0 della Via Lattea; infatti molte stelle sono state strappate all'oggetto e si trovano in una corrente stellare, che ha una massa di 5000 soli e una lunghezza di 30.000 anni luce.\nNel 2021 \u00e8 stato annunciato che un gruppo di ricercatori dell'Universit\u00e0 di Barcellona ha individuato una quantit\u00e0 di buchi neri inaspettata (oltre il 20% della massa complessiva) per un ammasso in disgregazione. I risultati sono stati ottenuti grazie al modello simulativo N-body Simulation, che parte dalla formazione dell'ammasso, avvenuta circa 11,5 miliardi di anni fa, e si proietta fino alla fine di Palomar 5. In questa simulazione si \u00e8 scoperto che nel corso del tempo le stelle sono riuscite a fuggire meglio dai buchi neri, facendo aumentare la percentuale di questi ultimi. Oltretutto le relazioni tra le stelle residue e i buchi neri ha causato effetti di fionda gravitazionale causando un'ulteriore fuga di stelle. Si prevede che alla fine della sua evoluzione l'ammasso sar\u00e0 composto al 100% da buchi neri."}
{"id": "1751069", "revid": "1573940", "url": "https://it.wikipedia.org/wiki?curid=1751069", "title": "Villa Caserotta", "text": "Villa Caserotta \u00e8 una villa signorile situata nel comune di San Casciano in Val di Pesa.\nStoria e descrizione.\nIl nucleo originario della villa \u00e8 facilmente intuibile dal piazzale antistante, ed \u00e8 quello intorno alla torre centrale mentre l'ala con la veranda \u00e8 stata aggiunta nel XVIII secolo. La villa \u00e8 rimasta di propriet\u00e0 della famiglia Strozzi fino al XVIII secolo quando fu acquistata dalla famiglia Ganucci Cancellieri che ne \u00e8 tuttora proprietaria\nL'interno, dotato di ampie sale che si affacciano, parte sul giardino, parte sul cortile interno, conserva ancora l'aspetto che le fu donato da Matteo Strozzi, proprietario della villa nel XVI secolo. Lo Strozzi per abbellire la sua residenza chiam\u00f2 alcuni tra i maggiori artisti del suo tempo quali Michele di Ridolfo del Ghirlandaio, Il Tribolo e il Bronzino.\nIl Tribolo fu impegnato nel giardino, che \u00e8 molto ridotto rispetto all'originale, ma della sua opera non rimane pi\u00f9 niente.\nIl Bronzino affresc\u00f2 il Tabernacolo degli Strozzi, mentre Michele di Ridolfo del Ghirlandaio affresc\u00f2 la cappella privata che si trova nella parte pi\u00f9 interna della villa.\nLa cappella di forma rettangolare ha la volta a botte. Sulla parete sinistra \u00e8 rappresentata la \"Sacra Famiglia con Adorazione dei Magi\". A destra dell'altare \u00e8 possibile vedere una raffigurazione della villa all'epoca di Matteo Strozzi. Sulla parete destra sono riprodotte \"le Nozze di Cana\" in cui, nel ruolo degli sposi, sono raffigurati Francesco I de' Medici e la sua sposa Bianca Cappello. In basso sono dipinti una serie di vasi in argento ed oro a modo di decorazione della parete dell'altare.\nLa volta \u00e8 affrescata completamente e vi \u00e8 dipinto il \"Padre Eterno\" contornato da 28 teste di cherubini che hanno tutti un'espressione diversa dall'altro. All'interno della cappella \u00e8 stata trasportata la tavola che si trovava nella chiesetta di Santa Margherita, antistante alla villa, raffigura la \"Deposizione della Croce\" ed \u00e8 anche questa di Michele di Ridolfo del Ghirlandaio. L'opera \u00e8 datata al 1540."}
{"id": "1751070", "revid": "599013", "url": "https://it.wikipedia.org/wiki?curid=1751070", "title": "Salvador Carmona", "text": ""}
{"id": "1751071", "revid": "110157", "url": "https://it.wikipedia.org/wiki?curid=1751071", "title": "Villers-le-Bouillet", "text": "Villers-le-Bouillet (in vallone \"Viy\u00e9-l'-Boulet\") \u00e8 un comune francofono del Belgio di 6.110 abitanti, situato nella la Regione Vallone, nella la Provincia di Liegi."}
{"id": "1751073", "revid": "287204", "url": "https://it.wikipedia.org/wiki?curid=1751073", "title": "Libro di Giarom", "text": "Il Libro di Giarom, di un solo capitolo, \u00e8 la quinta suddivisione principale, o libro, del Libro di Mormon fu scritto da Giarom, figlio di Enos. In inglese: \"The book of Jarom\", convenzionalmente abbreviato con \"Giarom\" e \"\"Giar.\".\nNarrazione.\nVi viene narrata della prospera vita dei Nefiti, e la difficolt\u00e0 incontrata dai profeti nell'insegnare loro l'osservanza dei comandamenti divini."}
{"id": "1751076", "revid": "585241", "url": "https://it.wikipedia.org/wiki?curid=1751076", "title": "Giovanna la Mirofora", "text": "Biografia.\nGiovanna era la moglie di Cuza, amministratore di Erode Antipa; \u00e8 menzionata due volte nel Vangelo secondo Luca (); secondo Richard J. Bauckham e Ben Witherington III, Giovanna la Mirofora \u00e8 la medesima persona di Giunia, citata da san Paolo nella sua Epistola ai Romani (). Insieme a Maria Maddalena, Susanna e altre, era tra le pi\u00f9 fedeli discepole di Ges\u00f9. Giovanna \u00e8 stata testimone privilegiata della passione del Cristo: \u00e8 colei che, il mattino di Pasqua, insieme a Maria Maddalena e Maria di Giacomo, si rec\u00f2 sulla tomba del Cristo, portando con s\u00e9 gli aromi preparati per il corpo di Ges\u00f9.\nSempre secondo il racconto dell'evangelista Luca, le donne impaurite trovarono la pietra scostata dal sepolcro: il corpo di Ges\u00f9 era scomparso.\nCulto.\nGiovanna \u00e8 venerata come santa da cattolici (24 maggio), protestanti (3 agosto), ortodossi (la seconda domenica dopo la Pasqua).\nLetteratura.\nGiovanna \u00e8 la protagonista del romanzo di Mary Rourke, \"Two Women of Galilee\", edito nel 2006 ed \u00e8 inoltre un personaggio secondario in quello di Margaret George, \"Mary, Called Magdalene\", edito nel 2002."}
{"id": "1751081", "revid": "230824", "url": "https://it.wikipedia.org/wiki?curid=1751081", "title": "Libro Giarom", "text": ""}
{"id": "1751082", "revid": "2179318", "url": "https://it.wikipedia.org/wiki?curid=1751082", "title": "Battaglia della Sacca di Fornovo", "text": "La battaglia della Sacca di Fornovo, identificata genericamente anche come sacca di Fornovo, fu un'operazione militare avvenuta durante la guerra di liberazione italiana.\nEssa fu il risultato congiunto di una serie di movimenti retrogradi del fianco destro della Wehrmacht e dell'ENR a seguito dello sfondamento della Linea Gotica nel settore Massa Carrara-La Spezia da parte della 92\u00aa Divisione americana e la contemporanea avanzata lungo la direttrice Sudest-Nordovest delle truppe alleate a ridosso della Via Emilia. Viene ricordata per essere stata l'ultima grande battaglia campale in Italia, nonch\u00e9 uno dei rari casi in cui i partigiani italiani, gi\u00e0 impegnati nella resistenza italiana e le forze degli alleati della seconda guerra mondiale, impiegate nella campagna d'Italia, si unirono nello scontro.\nStoria.\nTra il 24 e il 29 aprile, vi furono diversi tentativi di sfondamento della barriera del Po, in direzione Nord (Brennero-Austria-Germania), da parte dei resti di alcune divisioni tedesche, che portarono a cruenti scontri con le Brigate partigiane della Val di Taro che, giunti nei pressi di Fornovo di Taro, cercavano di rallentare il ripiegamento nazifascista per il sopraggiungere da nord della For\u00e7a Expedicion\u00e1ria Brasileira.\nI militari brasiliani giunti anch'essi all'altezza di Fornovo attaccarono le divisioni nazifasciste accerchiandole su due fronti opposti. La battaglia si concluse il 30 aprile, dopo due giorni di trattative, con la consegna nelle mani delle truppe alleate di oltre 15\u00a0000 ufficiali e soldati germanici e italiani a Pontescodogna."}
{"id": "1751083", "revid": "610351", "url": "https://it.wikipedia.org/wiki?curid=1751083", "title": "Coppa Libertadores 1980", "text": "L'edizione 1980 della Coppa Libertadores vide la vittoria del Nacional.\nQuarti di finale.\nGruppo 1 Argentina, Per\u00f9.\n16.02 Sporting Cristal Lima - Atl\u00e9tico Chalaco Callao 0:0\n27.02 River Plate Buenos Aires - V\u00e9lez Sarsfield Buenos Aires 0:0\n01.03 Atl\u00e9tico Chalaco Callao - V\u00e9lez Sarsfield Buenos Aires 0:2\n11.03 River Plate Buenos Aires - Sporting Cristal Lima 3:2\n14.03 V\u00e9lez Sarsfield Buenos Aires - Sporting Cristal Lima 2:0\n27.03 V\u00e9lez Sarsfield Buenos Aires - Atl\u00e9tico Chalaco Callao 5:2\n27.03 River Plate Buenos Aires - Atl\u00e9tico Chalaco Callao 3:0\n09.04 Sporting Cristal Lima - V\u00e9lez Sarsfield Buenos Aires 0:1\n15.04 Sporting Cristal Lima - River Plate Buenos Aires 1:2\n18.04 Atl\u00e9tico Chalaco Callao - River Plate Buenos Aires 0:2\n25.04 Atl\u00e9tico Chalaco Callao - Sporting Cristal Lima 0:2\n25.04 V\u00e9lez Sarsfield Buenos Aires - River Plate Buenos Aires 0:0\n08.05 V\u00e9lez Sarsfield Buenos Aires - River Plate Buenos Aires 1:1\nGruppo 2 Bolivia, Uruguay.\n09.04 Nacional Montevideo - Defensor Montevideo 1:0\n09.04 Oriente Petrolero Santa Cruz - The Strongest La Paz 1:0\n13.04 Oriente Petrolero Santa Cruz - Nacional Montevideo 1:3\n13.04 The Strongest La Paz - Defensor Montevideo 2:0\n16.04 Oriente Petrolero Santa Cruz - Defensor Montevideo 0:1\n17.04 The Strongest La Paz - Nacional Montevideo 3:0\n23.04 Defensor Montevideo - Nacional Montevideo 0:3\n23.04 The Strongest La Paz - Oriente Petrolero Santa Cruz 3:2\n27.04 Nacional Montevideo - Oriente Petrolero Santa Cruz 5:0\n27.04 Defensor Montevideo - The Strongest La Paz 1:1\n30.04 Nacional Montevideo - The Strongest La Paz 2:0\n30.04 Defensor Montevideo - Oriente Petrolero Santa Cruz 1:1\nGruppo 3 Brasile, Venezuela.\n23.03 Vasco da Gama Rio de Janeiro - Internacional Porto Alegre 0:0\n23.03 Galicia Caracas - T\u00e1chira San Crist\u00f3bal 1:0\n13.04 Galicia Caracas - Vasco da Gama Rio de Janeiro 0:0\n13.04 T\u00e1chira San Crist\u00f3bal - Internacional Porto Alegre 0:1\n17.04 Galicia Caracas - Internacional Porto Alegre 2:1\n17.04 T\u00e1chira San Crist\u00f3bal - Vasco da Gama Rio de Janeiro 0:1\n20.04 T\u00e1chira San Crist\u00f3bal - Galicia Caracas 0:1\n20.04 Internacional Porto Alegre - Vasco da Gama Rio de Janeiro 2:1\n27.04 Internacional Porto Alegre - T\u00e1chira San Crist\u00f3bal 4:0\n27.04 Vasco da Gama Rio de Janeiro - Galicia Caracas 4:0\n30.04 Internacional Porto Alegre - Galicia Caracas 2:0\n30.04 Vasco da Gama Rio de Janeiro - T\u00e1chira San Crist\u00f3bal 1:0\nGruppo 4 Colombia, Ecuador.\n09.03 Emelec Guayaquil - Universidad Cat\u00f3lica Quito 1:0\n12.03 America Cali - Independiente Santa Fe Bogot\u00e0 1:0\n16.03 Emelec Guayaquil - Independiente Santa Fe Bogot\u00e0 0:2\n16.03 Universidad Cat\u00f3lica Quito - America Cali 4:2\n19.03 Independiente Santa Fe Bogot\u00e0 - America Cali 1:1\n23.03 Universidad Cat\u00f3lica Quito - Emelec Guayaquil 5:0\n26.03 Universidad Cat\u00f3lica Quito - Independiente Santa Fe Bogot\u00e0 1:0\n26.03 Emelec Guayaquil - America Cali 1:2\n30.03 Independiente Santa Fe Bogot\u00e0 - Emelec Guayaquil 1:2\n30.03 America Cali - Universidad Cat\u00f3lica Quito 1:0\n02.04 Independiente Santa Fe Bogot\u00e0 - Universidad Cat\u00f3lica Quito 1:0\n02.04 America Cali - Emelec Guayaquil 4:1\nGruppo 5 Cile, Paraguay.\n19.03 Colo Colo Santiago - O'Higgins Rancagua 1:1\n21.03 Sol de Am\u00e9rica Asunci\u00f3n - Cerro Porte\u00f1o Asunci\u00f3n 2:1\n25.03 Sol de Am\u00e9rica Asunci\u00f3n - O'Higgins Rancagua 1:4\n28.03 Cerro Porte\u00f1o Asunci\u00f3n - O'Higgins Rancagua 1:0\n08.04 Cerro Porte\u00f1o Asunci\u00f3n - Colo Colo Santiago 5:3\n11.04 Sol de Am\u00e9rica Asunci\u00f3n - Colo Colo Santiago 2:1\n16.04 Cerro Porte\u00f1o Asunci\u00f3n - Sol de Am\u00e9rica Asunci\u00f3n 0:0\n16.04 O'Higgins Rancagua - Colo Colo Santiago 1:3\n22.04 O'Higgins Rancagua - Sol de Am\u00e9rica Asunci\u00f3n 2:0\n22.04 Colo Colo Santiago - Cerro Porte\u00f1o Asunci\u00f3n 2:1\n25.04 Colo Colo Santiago - Sol de Am\u00e9rica Asunci\u00f3n 1:1\n25.04 O'Higgins Rancagua - Cerro Porte\u00f1o Asunci\u00f3n 0:0\nSemifinali.\nGruppo 1.\n13.06 V\u00e9lez Sarsfield Buenos Aires - Internacional Porto Alegre 0:1\n18.06 America Cali - V\u00e9lez Sarsfield Buenos Aires 0:0\n25.06 Internacional Porto Alegre - V\u00e9lez Sarsfield Buenos Aires 3:1\n02.07 America Cali - Internacional Porto Alegre 0:0\n10.07 Internacional Porto Alegre - America Cali 0:0\n16.07 V\u00e9lez Sarsfield Buenos Aires - America Cali 0:0\nGruppo 2.\n21.05 O'Higgins Rancagua - Nacional Montevideo 0:1 (a Santiago)\n11.06 O'Higgins Rancagua - Olimpia Asunci\u00f3n 0:1 (a Santiago)\n18.06 Olimpia Asunci\u00f3n - Nacional Montevideo 0:1\n02.07 Nacional Montevideo - Olimpia Asunci\u00f3n 1:1\n09.07 Olimpia Asunci\u00f3n - O'Higgins Rancagua 2:0\n16.07 Nacional Montevideo - O'Higgins Rancagua 2:0\nFinale.\nInternacional Porto Alegre - Nacional Montevideo 0:0 e 0:1\n30 luglio 1980 Porto Alegre Estadio Beira Rio (70000)\nInternacional Porto Alegre - Nacional Montevideo 0:0\nArbitro: Romero (Argentina)\nSport Club Internacional: Gasperin, Toninho, Mauro Pastor, Mauro Galv\u00e3o, Andr\u00e9, Falc\u00e3o, Batista, Tonho, Jair, Chico Spina (Adav\u00edlson), Mario Sergio.\nClub Nacional de Football: R. Rodr\u00edguez, Blanco, De Le\u00f3n, Moreira, Esp\u00e1rrago, W. Gonz\u00e1lez, Bica, De La Pe\u00f1a, Victorino, Luzardo, D. P\u00e9rez.\n6 agosto 1980 Montevideo Estadio Centenario (65000)\nNacional Montevideo - Internacional Porto Alegre 1:0(1:0)\nArbitro: P\u00e9rez (Per\u00f9)\nMarcatori: 1:0 Victorino 35\nClub Nacional de Football: R. Rodr\u00edguez, Blanco, De Le\u00f3n, Moreira, Esp\u00e1rrago, W. Gonz\u00e1lez, Bica, De La Pe\u00f1a, Victorino, Luzardo, Morales.\nSport Club Internacional: Gasperin, Mauro Pastor, Mauro Galv\u00e3o, Toninho, Falc\u00e3o, Claudio Mineiro, Chico Spina, Batista, Ad\u00edlson, Jair (Berreta), Mario Sergio."}
{"id": "1751084", "revid": "110157", "url": "https://it.wikipedia.org/wiki?curid=1751084", "title": "Awans", "text": "Awans (in vallone \"Awan\") \u00e8 un comune belga di 8.717 abitanti, situato nella provincia vallona di Liegi."}
{"id": "1751085", "revid": "4252", "url": "https://it.wikipedia.org/wiki?curid=1751085", "title": "Inbreeding", "text": ""}
{"id": "1751086", "revid": "74801", "url": "https://it.wikipedia.org/wiki?curid=1751086", "title": "Aywaille", "text": "Aywaille (in vallone \"Aiw\u00eaye\") \u00e8 un comune belga di abitanti, situato nella provincia vallona di Liegi."}
{"id": "1751087", "revid": "585241", "url": "https://it.wikipedia.org/wiki?curid=1751087", "title": "Teorema di Altman", "text": "In matematica, il teorema di Altman \u00e8 un teorema di punto fisso che generalizza il teorema di Rothe, a sua volta un'estensione del risultato di Schauder.\nEnunciato.\nSia formula_1 un insieme limitato, aperto, convesso in uno spazio di Banach formula_2, con formula_3. Detto formula_4 la chiusura di formula_1, sia inoltre formula_6 una funzione completamente continua tale che:\ncon formula_8 la frontiera di formula_1. Allora formula_10 ha un punto fisso."}
{"id": "1751088", "revid": "726694", "url": "https://it.wikipedia.org/wiki?curid=1751088", "title": "Unione civile", "text": "Si definiscono unioni civili tutte quelle forme di convivenza di coppia, basata su vincoli affettivi ed economici, alla quale la legge riconosce attraverso uno specifico istituto giuridico uno status giuridico analogo, per molti aspetti, a quello conferito dal matrimonio. In Italia l'istituto giuridico dell'unione civile \u00e8 regolato dalla cosiddetta Legge Cirinn\u00e0.\nSi definiscono invece \"coppie di fatto\" quelle coppie che pur avendo una certa stabilit\u00e0 basata sulla convivenza non accedono \"volontariamente\" a nessun istituto giuridico (n\u00e9 matrimonio, n\u00e9 unione civile) per regolare la loro vita familiare. L'ordinamento pu\u00f2 tuttavia ricollegare al semplice fatto della convivenza dei limitati effetti giuridici relativi alla regolazione della convivenza. Laddove gli ordinamenti statali prevedono esclusivamente il matrimonio quale unico istituto per regolare la vita familiare, l'espressione \"coppie di fatto\" pu\u00f2 far riferimento anche a coppie che \"non possono\" accedere a nessun istituto giuridico familiare come nel caso delle coppie omosessuali o a coppie che non possono accedere a un istituto alternativo a quello matrimoniale come nel caso delle coppie eterosessuali che scelgono di non sposarsi, ma vorrebbero accedere a un'unione civile.\nLa classe delle unioni civili \u00e8 molto variegata nel mondo e comprende un'estrema variet\u00e0 di regole e modelli di disciplina: in particolare, le unioni civili possono riguardare coppie sia di sesso diverso sia dello stesso sesso (come nel caso dei PACS in Francia), oppure esclusivamente coppie di sesso diverso (come in Grecia fino alla riforma del 2015 che ha aperto l'accesso dell'istituto anche alle coppie omosessuali), oppure esclusivamente coppie di sesso uguale (come nel caso delle Lebenspartnerschaft in Germania e nel caso delle unioni civili previste in Italia).\nLaddove le unioni civili sono un istituto riservato alle sole coppie formate da persone dello stesso sesso l'espressione \"unione civile\" pu\u00f2 essere usata impropriamente per riferirsi alla coppia omosessuale.\nIl diritto non \u00e8 rimasto indifferente all'evoluzione dei costumi ed esiste un gran numero di provvedimenti legislativi che disciplinano le nuove unioni.\nLe unioni civili in Europa.\nLa rilevanza statistica delle unioni civili e l'ampio dibattito sulla parit\u00e0 dei diritti tra eterosessuali e omosessuali, promosso dagli attivisti LGBTQ, ha fatto s\u00ec che numerosi Paesi si siano dotati, negli ultimi anni, di una legislazione per riconoscere e garantire diritti per i componenti dell'unione. Nell'Unione europea il quadro relativo alla legislazione sulle convivenze \u00e8 molto variegato.\nCerti Paesi hanno adottato l'unione registrata, chiamata anche \"partnership\" o coabitazione registrata, che garantisce specifici diritti e doveri anche alle coppie dello stesso sesso oltre che alle convivenze formate da uomo e donna. I diritti e doveri possono essere identici, lievemente diversi o molto diversi da quelli delle coppie normalmente sposate. La registrazione \u00e8 a volte aperta anche alle coppie etero non sposate; \u00e8 il caso della Geregistreerd Partnerschap, unione registrata approvata nei Paesi Bassi, e del PACS (\"Patto civile di solidariet\u00e0\") approvato in Francia. In alcuni casi invece l'unione civile \u00e8 ammessa esclusivamente per coppie omosessuali (Germania, \u00a71 Abs.1 LPartG).\nAltri Paesi hanno scelto di regolarizzare le unioni civili con la coabitazione non registrata, con la quale alcuni diritti e doveri sono automaticamente acquisiti dopo uno specifico periodo di coabitazione.\nMolti Paesi europei, oltre ad aver approvato il riconoscimento giuridico delle coppie non coniugate di qualunque sesso, hanno aperto il matrimonio alle coppie dello stesso sesso per realizzare la parit\u00e0 perfetta tra etero e omosessuali.\nL'Ilga (\"International lesbian, gay, bisexual, trans and intersex association\") ogni anno pubblica una classifica relativa ai diritti delle persone Lgbt in Europa. Nel 2015 (quindi prima della legge sulle unioni civili) su 49 paesi l'Italia era al 34\u00ba posto e al 22% come rispetto dei diritti umani delle persone Lgbt. In Europa, al 2022, i Paesi che non riconoscono alcuna legislazione all'interno del proprio ordinamento per le coppie dello stesso sesso sono 19: Macedonia del Nord, Serbia, Lituania, Romania, Bulgaria, Albania, Polonia, Slovacchia, Lettonia, Armenia, Azerbaijian, Bosnia ed Erzegovina, Bielorussia, Georgia, Moldavia, Russia, Turchia, Citt\u00e0 del Vaticano e Ucraina. \nUnione europea.\nAl 2022 all'interno dell'Unione Europea, solo 6 paesi non riconoscono alcuna legislazione per le coppie omosessuali: Romania, Bulgaria, Lettonia, Lituania, Polonia e Slovacchia. Nell'Unione europea la questione delle unioni civili \u00e8 entrata spesso a far parte di direttive riguardanti uno dei principi cardine dell'UE: tutti i cittadini dell'Unione hanno gli stessi diritti, indipendentemente dalla loro origine, nazionalit\u00e0, condizione sociale, dal loro credo religioso o orientamento sessuale. Gi\u00e0 dal 1994 la Comunit\u00e0 Europea, infatti, ha emanato una risoluzione per la parit\u00e0 dei diritti dei gay e delle lesbiche.\nNonostante si tratti ancora di una declaratoria avente un valore eminentemente politico, il Parlamento ha ribadito in pi\u00f9 occasioni il suo convincimento. Cos\u00ec, nella Raccomandazione del 16 marzo 2000 sul rispetto dei diritti umani nell'Unione Europea, esso chiese agli Stati membri di \"garantire alle famiglie monoparentali, alle coppie non sposate e alle coppie dello stesso sesso parit\u00e0 di diritti rispetto alle coppie e alle famiglie tradizionali, in particolare in materia di legislazione fiscale, regime patrimoniale e diritti sociali\".\nIn epoca pi\u00f9 recente, la Risoluzione del 4 settembre 2003 sulla situazione dei diritti fondamentali nell'Unione Europea, il Parlamento ha rinsaldato le sue posizioni. Oltre alla richiesta, gi\u00e0 formulata, di favorire il riconoscimento delle coppie di fatto, eterosessuali od omosessuali esse siano (punto 81), ha sollecitato gli Stati membri ad attuare il diritto al matrimonio e all'adozione di minori da parte di persone omosessuali (punto77).\nLa problematica situazione del riconoscimento giuridico delle coppie \"de facto\" sussiste poi se considerata in rapporto agli Accordi di Schengen sulla libera circolazione delle persone. Cosa accade a una coppia di fatto legalmente riconosciuta in uno Stato ma residente in un altro? Soprattutto cosa accade in alcuni aspetti legali come l'eredit\u00e0 o l'adozione?\nAustria.\nLa Corte europea dei diritti dell'uomo \u00e8 intervenuta, nel 2003, sul caso di un cittadino austriaco, un omosessuale, Karner, che aveva designato quale erede il proprio partner. Il compagno per\u00f2, alla morte di Karner, si vide negare l'eredit\u00e0. La Corte ha stabilito che la coabitazione di partner dello stesso sesso ha il medesimo valore della coabitazione non registrata, riconosciuta in Austria per le coppie eterosessuali. Il 16 dicembre 2005 il ministro della Giustizia austriaco Karin Gastinger, esponente dell'Alleanza per il futuro dell'Austria (centrodestra), ha dichiarato all'Associated Press austriaca che le coppie gay e lesbiche avrebbero potuto firmare un accordo di unione alla presenza di un notaio.\nIl nuovo governo austriaco ha inizialmente presentato una legge sulle unioni civili che, di fatto, pareggiava le coppie gay a quelle eterosessuali, legge fortemente avversata dai partiti conservatori e dalla Chiesa; in seguito a tali contestazioni, si \u00e8 raggiunto un compromesso su un disegno di legge che istituisce per le coppie omosessuali la possibilit\u00e0 di contrarre un'unione civile, registrata presso l'anagrafe, lasciando esclusa la possibilit\u00e0 di contrarre matrimonio e quella di adozione. La legge sulle unioni civili \u00e8 entrata in vigore il 1\u00ba gennaio 2010. Nel gennaio 2015 \u00e8 stato revocato il divieto di adozione per le coppie omosessuali, che potranno accedere alle procedure per adottare figli come le coppie eterosessuali. Lo ha stabilito la corte costituzionale austriaca che ha rigettato come \u201cinadeguati\u201d gli argomenti a favore della \u201cdifesa del matrimonio e della famiglia tradizionale\u201d per limitare i diritti delle coppie gay. Nel dicembre 2017 la Corte costituzionale, contestualmente alla dichiarazione di incostituzionalit\u00e0 della norma del codice civile austriaco che limita il matrimonio alle coppie di sesso diverso, ha dichiarato incostituzionali le norme che riservano l'unione registrata alle coppie dello stesso sesso.\nBelgio, \"Cohabitation l\u00e9gale / wettelijke samenwoning\".\nIn Belgio il matrimonio \u00e8 aperto alle coppie dello stesso sesso dal 13 febbraio 2003.\nUn primo passo per la regolamentazione delle unioni civili \u00e8 stato fatto il 29 ottobre 1998 quando il parlamento belga ha approvato la \"Loi du 23 novembre 1998 instaurant la cohabitation l\u00e9gale\" sulla convivenza legale (\"cohabitation l\u00e9gale\"). Tale legge \u00e8 entrata in vigore il 1\u00ba gennaio 2000 (\"Statutory Cohabitation Contract\", 4 gennaio 2000).\nSono compresi nell'istituto tutte le coppie senza condizioni riferite al sesso. Per ottenere la convivenza legale le parti devono \"non\" essere legate da un matrimonio o da altra convivenza legale. La dichiarazione di convivenza \u00e8 fatta per mezzo di uno scritto consegnato dietro ricevuta all'ufficiale di stato civile del domicilio comune. Questi, dopo aver verificato che le due parti soddisfino le condizioni previste dalla legge, annota la dichiarazione nel registro della popolazione.\nAlla convivenza si applicano, per analogia, tre articoli del Codice civile riguardanti il matrimonio e cio\u00e8:\nTra i contenuti salienti della legge del 1998, inoltre:\nIl 20 aprile 2006 \u00e8 stata approvata definitivamente la legge che consente alle coppie omosessuali sposate o conviventi l'adozione di bambini.\nCipro.\nCon 39 voti e favore e 12 contrari, il parlamento cipriota ha approvato la proposta di legge sulle unioni civili, il quale permetter\u00e0 alle coppie formate da persone dello stesso sesso di poter godere di diritti equiparabili al matrimonio civile. Rimane il divieto all'adozione sia per le coppie omosessuali sia per quelle eterosessuali. A Cipro i single possono comunque adottare.\nStalo Lesta dal dipartimento di pianificazione familiare ha parlato di una \"giornata storica\" per la comunit\u00e0 LGBT: \"Il disegno di legge non \u00e8 perfetto ma \u00e8 un buon inizio, essere accettati legalmente come coppia e avendo i diritti di amare come ogni persona ha diritto \u00e8 un passo anche verso la lotta contro l'omofobia.\"\nIl Comitato affari legali ha deciso di promuovere anche la discussione di una norma che tuteli le persone dalle aggressioni di natura omofobica attraverso varie tipologie di sanzione. Si tratta di un testo simile a quello gi\u00e0 previsto a Cipro contro razzismo e xenofobia. Il periodo massimo di detenzione arriva fino a 3 anni, la sanzione pecuniaria pu\u00f2 invece toccare una somma di 5 000 euro.\nLa chiesa greco-ortodossa si \u00e8 dichiarata fortemente contraria alla legge sulle unioni civili da parte di coppie gay e ha spinto il parlamento cipriota a modificare pi\u00f9 volte il testo di legge affinch\u00e9 non prevedesse le adozioni.\nCroazia, \"Izvanbra\u010dna zajednica\"; \"\u017divotno partnerstvo\"; \"Neformalno \u017eivotno partnerstvo\".\nIn Croazia le coppie conviventi sono riconosciute dalle norme sulla \"izvanbra\u010dna zajednica\", ossia \"convivenza al di fuori del matrimonio\", che garantiscono alle coppie conviventi di sesso diverso molti dei diritti del matrimonio, dalle norme sullo \"\u017eivotno partnerstvo\", ossia \"partenariato di vita\", un'unione registrata con conseguenze legali simili a quelle del matrimonio accessibile soltanto a coppie conviventi dello stesso sesso (introdotto con la legge \"Zakon o \u017eivotnom partnerstvu osoba istog spola\", Gazzetta Ufficiale n. 92 del 2014), e dalle norme sul \"neformalno \u017eivotno partnerstvo\", ossia \"partenariato informale di vita\", che garantiscono alle coppie dello stesso sesso conviventi non registrate molti dei diritti di quelle registrate e delle coppie di sesso diverso in convivenza al di fuori del matrimonio. La legislazione croata attribuisce alla \"izvanbra\u010dna zajednica\", allo \"\u017eivotno partnerstvo\" e al \"neformalno \u017eivotno partnerstvo\" il riconoscimento di \"forma di vita familiare\", in lingua croata \"obiteljska zajednica\".\nLo \"\u017eivotno partnerstvo\", ossia \"partenariato di vita\" (unione civile tra due persone maggiorenni dello stesso sesso) avviene di fronte a un ufficiale di stato e alla presenza di due testimoni e viene registrato nell'archivio dello stato civile.\nIn passato erano in vigore norme sulla \"izvanbra\u010dna zajednica\" che garantivano alle coppie conviventi di sesso diverso svariati diritti in meno rispetto a quelli del matrimonio e le coppie conviventi dello stesso sesso erano riconosciute da norme piuttosto blande sulla \"istospolna zajednica\", ossia \"convivenza tra persone dello stesso sesso\", che davano loro vari diritti principalmente patrimoniali e nell'ambito dell'assistenza reciproca. Tali norme sono state abrogate, e quindi sostituite, a met\u00e0 2014.\nDanimarca.\nDal 1989 al 2012 \u00e8 stata in vigore una unione registrata per coppie dello stesso sesso chiamata \"registreret partnerskab\". La sua approvazione, il 7 giugno 1989, fece diventare la Danimarca il primo Paese al mondo a dare la possibilit\u00e0 agli omosessuali di ufficializzare il proprio rapporto di coppia. I contraenti della \"registreret partnerskab\" assumevano lo status di 'partner registrati' e a essi la legge accordava molte prerogative e possibilit\u00e0 prima riservate esclusivamente ai coniugi; tra queste, dal 1999, la possibilit\u00e0 di adottare i figli biologici del partner e, dal 2010, l'adozione congiunta di minori. I primi fidanzati dello stesso sesso a contrarre unione registrata furono Axel e Eigil Axgil. La \"registreret partnerskab\" \u00e8 stata ufficialmente abrogata dalla legge che nel 2012 ha aperto il matrimonio alle coppie dello stesso sesso.\nEstonia, \"Kooseluleping\".\nIn Estonia le coppie non sposate, indipendentemente dal sesso dei componenti, possono accedere al \"kooseluleping\", ossia \"contratto di convivenza\", a partire da gennaio 2016. Ai contraenti del \"kooseluleping\" sono garantiti svariati diritti in ambito patrimoniale, economico e sanitario nonch\u00e9 la possibilit\u00e0 di adottare i figli del partner.\nLa legge che ha istituito il \"kooseluleping\" \u00e8 stata approvata in via definitiva dal parlamento estone il 9 ottobre 2014, promulgata nel medesimo giorno dal presidente della repubblica Toomas Hendrik Ilves e pubblicata nella \"Riigi Teataja\", la gazzetta ufficiale dell'Estonia, il 16 dello stesso mese.\nFinlandia, \"Rekister\u00f6ity parisuhde / registrerat partnerskap\".\nIn Finlandia \u00e8 in vigore dal 1\u00ba marzo 2002 una legge per le unioni civili tra persone dello stesso sesso che garantisce molti dei diritti che acquisiscono le coppie eterosessuali che contraggono matrimonio civile a meno che le parti non dispongano diversamente. Tra questi, ad esempio, il diritto di immigrazione per il partner straniero. Sia la registrazione sia la dissoluzione dell'unione si ottengono allo stesso modo del matrimonio. La convivenza si stipula dinnanzi alle stesse autorit\u00e0 preposte alla celebrazione del matrimonio e lo scioglimento della convivenza fa capo alle disposizioni previste per il matrimonio. Le leggi sulla paternit\u00e0, l'adozione e la possibilit\u00e0 di usare un nome in comune non si applica alle convivenze registrate.\nFrancia, \"Concubinage\"; \"Pacte Civil de Solidarit\u00e9\".\nLa legge n. 99-944 del 15 novembre 1999 (\"Du pacte civil de solidarit\u00e9 et du concubinage\") definisce la nuova forma di unione, distinta dall'istituto matrimoniale, il \"Patto civile di solidariet\u00e0\", abbreviato in \"PACS\", come un contratto tra due persone maggiorenni dello stesso sesso o di sesso diverso, al fine di organizzare la loro vita in comune.\nIl PACS offre ampia tutela alla convivenza (diritti di rilevanza pubblicistica, regola il rapporto di locazione, contempla misure fiscali e altro). In particolare, il PACS \u00e8 un contratto, concluso con una dichiarazione congiunta scritta alla cancelleria del \"Tribunal d'instance\" nella giurisdizione di residenza. Il testo della convenzione \u00e8 iscritto in un registro tenuto presso la cancelleria.\nIl PACS comporta una serie di obblighi per i partner, quali:\nIl PACS, che non garantisce l'adozione, termina per la morte di uno dei partner, con il matrimonio di uno dei due, o su richiesta anche unilaterale tramite raccomandata inviata all'altro partner.\nLa legge francese prevede anche la convivenza (in francese: \"concubinage\", da non confondere con l'italiano concubinaggio) (capitolo II, art. 515-8), che offre diritti molto limitati (affitto, immigrazione, salute e assicurazione) ai partner che coabitano.\nI PACS non sono rivolti soltanto alle persone omosessuali, ma anche alle coppie di sesso diverso che non vogliono contrarre matrimonio e preferiscono utilizzare uno strumento giuridico diverso dal matrimonio civile o religioso, senza per\u00f2 essere prive delle tutele e delle prerogative di cui gode una coppia \"regolarmente\" unita (assistere il proprio partner in ospedale, partecipare alle decisioni che riguardano la sua salute e la sua vita, lasciare in eredit\u00e0 il proprio patrimonio alla persona con cui si \u00e8 condivisa l'esistenza, ottenere l'avvicinamento se un partner \u00e8 extracomunitario e cos\u00ec via).\nSecondo il ministero della Giustizia francese il numero delle coppie che scelgono di contrarre Patto Civile di Solidariet\u00e0 \u00e8 in tendenziale crescita sin dall'entrata in vigore della legge; nel 2013 hanno scelto di contrarre Patto Civile di Solidariet\u00e0 circa 168\u00a0000 coppie.\nGermania.\nDal 2001 al 2017 \u00e8 stata in vigore un'unione registrata per coppie dello stesso sesso chiamata \"Eingetragene Lebenspartnerschaft\". Tale unione \u00e8 stata introdotta dalla legge \"Gesetz \u00fcber die Eingetragene Lebenspartnerschaft\". I contraenti dell'unione registrata assumevano lo status di \"Lebenspartner\" e acquisivano riconoscimento dal punto di vista contributivo, assistenziale, in materia di cittadinanza, di diritti successori, di diritti pensionistici e in materia di adozione del figlio del partner. \nLa Corte Costituzionale tedesca, intervenuta pi\u00f9 volte nel corso degli anni ad ampliare gli effetti dell'unione registrata, nel 2009 sanc\u00ec che il concetto di tutela del matrimonio non costituiva di per s\u00e9 giustificazione per le disparit\u00e0 di trattamento legale tra coniugi e contraenti dell'unione registrata.\nCon l'apertura del matrimonio alle coppie dello stesso sesso, la \"Eingetragene Lebenspartnerschaft\" \u00e8 stata abrogata. A partire dal 1\u00ba ottobre 2017, data dell'entrata in vigore della legge che ha aperto il matrimonio alle coppie dello stesso sesso, non \u00e8 infatti pi\u00f9 possibile contrarre unione registrata.\nGibilterra, \"Civil Partnership\".\nA Gibilterra le coppie non sposate, indipendentemente dal sesso dei componenti, possono accedere a un'unione registrata con conseguenze legali simili a quelle del matrimonio chiamata \"Civil Partnership\". Ai contraenti dell'unione registrata sono garantiti molti dei diritti e delle facolt\u00e0 di chi contrae matrimonio, inclusa l'adozione congiunta di minori.\nGrecia, \"S\u00ecmfono el\u00e8ftheris symb\u00ecosis\".\nCon la legge 3719/2008 (pubblicata sulla Gazzetta Ufficiale della Repubblica in data 26.11.2008) la Grecia recepisce le normative europee in fatto di unioni civili riconoscendo altres\u00ec alle coppie non sposate e ai single il diritto di procreare mediante inseminazione artificiale. Le unioni civili in Grecia sono regolate quindi dal \"Patto di libera convivenza\", che tuttavia esclude persone dello stesso sesso. Ai contraenti il patto sono riconosciuti pieni diritti sui beni acquisiti dopo l'avvenuta stipula. Esso regola inoltre altre questioni riguardanti la prole acquisita eventualmente nel corso del patto, gli alimenti a quest'ultima in caso di interruzione del patto e altre questioni ereditarie.\nIl 30 ottobre 2015 \u00e8 stato firmato un protocollo d'intesa che hanno aderito tutti i partiti, il quale contiene leggi contro l'omofobia, bullismo e unioni civili con la possibilit\u00e0 di adozione.\nIl ministro della Giustizia Nikos Paraskevopoulos ha dichiarato: l'adozione del disegno di legge sulla civil partnership a lungo atteso, insieme con altri provvedimenti legislativi, sar\u00e0 il risultato di un processo che incomincer\u00e0 con una consultazione pubblica online che si concluder\u00e0 il 20 novembre 2015 ore 14.\nPapaioannou, in un'intervista, ha sottolineato che ha completato la consultazione pubblica e nei prossimi dieci giorni il progetto di legge sar\u00e0 presentato in Parlamento per promulgazione.\nLa votazione finale per l'approvazione dell'estensione delle unioni civili alle coppie omosessuali si \u00e8 tenuta durante la notte del 22 dicembre 2015. La legge \u00e8 stata approvata con 193 s\u00ec e 56 no. Le coppie gay possono gi\u00e0 contrarre l'unione civile dal gennaio 2016.\nIrlanda, \"Civil Partnership Bill\".\nNel 2005 \u00e8 incominciato il lungo iter parlamentare della legge \"Civil Partnership Bill\", tesa a regolamentare le unioni anche tra individui dello stesso sesso.\nNel luglio del 2010 la legge \u00e8 stata approvata dal Parlamento a larga maggioranza; il 19 luglio 2010 ha ricevuto la firma del Presidente della Repubblica, ed \u00e8 divenuto operativo a partire dal 2011.\nIl \"Civil Partnership Bill\" riconosce alle coppie conviventi, eterosessuali e omosessuali, diritti e doveri in tema di coabitazione, propriet\u00e0 della casa, agevolazioni fiscali, successione, eredit\u00e0, immigrazione, senza per\u00f2 introdurre la possibilit\u00e0 di adozione dei figli.\nNel 2015, tramite referendum, anche in Irlanda \u00e8 stato introdotto il matrimonio per coppie omosessuali.\nIl parlamento irlandese ha inoltre approvato un emendamento alla legge sulla parit\u00e0 di trattamento che prevedeva una deroga per gli istituti gestiti da una comunit\u00e0 religiosa. D'ora in poi anche le scuole e gli ospedali cattolici saranno tenuti al rispetto delle legge e non potranno pi\u00f9 licenziare arbitrariamente insegnanti e medici sulla base del loro orientamento sessuale.\nItalia, Unione civile; Convivenze.\nNell'ordinamento italiano l'unione civile \u00e8 un istituto giuridico di diritto pubblico, analogo al matrimonio, comportante il riconoscimento giuridico della coppia formata esclusivamente da persone dello stesso sesso e finalizzato a stabilirne diritti e doveri reciproci. Tale istituto estende alle coppie omosessuali la quasi totalit\u00e0 dei diritti e dei doveri previsti per il matrimonio (non riconosce espressamente l\u2019obbligo di fedelt\u00e0 e quello di collaborazione), incidendo sullo stato civile della persona. L\u2019unione civile tra due persone maggiorenni avviene di fronte a un ufficiale di stato civile e alla presenza di due testimoni e viene registrata nell'archivio dello stato civile. Gli atti dell'unione, indicanti i dati anagrafici, il regime patrimoniale e la residenza vengono registrati nell'archivio dello stato civile.\nParallelamente all'unione civile, una coppia formata da persone dello stesso sesso pu\u00f2 decidere di usufruire dell'istituto della convivenza, il quale garantisce una serie di diritti minimi. I diritti e gli obblighi in capo ai conviventi non sono subordinati in via esclusiva alla registrazione della convivenza all'anagrafe. La registrazione facilita la prova della convivenza ed \u00e8 necessaria solo qualora si voglia stipulare un 'contratto di convivenza' che serve a regolare i rapporti patrimoniali. L'istituto delle convivenze \u00e8 aperto anche alle coppie etero in alternativa al matrimonio.\nI due istituti, introdotti dalla legge denominata \"Regolamentazione delle unioni civili tra persone dello stesso sesso e disciplina delle convivenze\", pi\u00f9 nota come legge Cirinn\u00e0, sono stati approvati definitivamente dal Parlamento l'11 maggio 2016, con entrata in vigore il 5 giugno 2016 (Legge del 20 maggio 2016, n. 76, pubblicata in Gazzetta Ufficiale, Serie Generale n. 118, il 21 maggio 2016).\nLussemburgo, \"Partenariat l\u00e9gal\".\nIn Lussemburgo \u00e8 in vigore dal 2004 la partnership registrata. Si applica alle coppie dello stesso e di sesso diverso e garantisce diritti simili a quelli delle coppie sposate in relazione al welfare e al fisco.\nMalta, \"Civil Union\".\nA Malta le coppie non sposate, indipendentemente dal sesso dei componenti, possono accedere a un'unione registrata chiamata \"civil union,\" con conseguenze legali simili a quelle del matrimonio . Ai contraenti dell'unione registrata sono garantiti gli stessi diritti e le stesse facolt\u00e0 di chi contrae matrimonio, compresa l'adozione congiunta di minori. L'unione registrata \u00e8 stata istituita dal \"Civil Unions Act\", legge proposta a fine 2013 dal governo maltese poi approvata in via definitiva il 14 aprile 2014 dal parlamento nazionale con 37 voti favorevoli e 0 voti contrari e promulgata due giorni dopo dal capo dello Stato, la presidente Marie Louise Coleiro Preca. La prima unione registrata del Paese \u00e8 stata realizzata il 13 giugno 2014. Svariate unioni registrate di altri Paesi sono riconosciute come \"unioni di status equivalente alle civil union\"; il ministro dell'interno maltese, nel giugno del 2014, ha emanato un regolamento in cui sono elencate le unioni registrate estere riconosciute come tali.\nPaesi Bassi, \" Geregistreerd Partnerschap\".\nNei Paesi Bassi le coppie non sposate, indipendentemente dal sesso dei componenti, possono accedere a un'unione registrata con conseguenze legali simili a quelle del matrimonio chiamata \"geregistreerd partnerschap\". Ai contraenti dell'unione registrata sono garantiti molti dei diritti e delle facolt\u00e0 di chi contrae matrimonio, inclusa l'adozione congiunta di minori; il Codice Civile del Paese non elenca le prerogative e gli obblighi dei contraenti ma rimanda in modo quasi integrale alle prerogative e agli obblighi dei coniugi.\nL'unione registrata si scioglie per la morte di uno dei partner, per assenza o scomparsa di uno dei partner o per provvedimento di scioglimento del giudice.\nIn caso di separazione \u00e8 necessario prevedere l'eventuale corresponsione di alimenti al partner che non avesse risorse sufficienti.\nIl dibattito sulle unioni incomincia nei Paesi Bassi nel 1993 con la presentazione di un disegno di legge che non avrebbe consentito la registrazione alle coppie omosessuali sebbene un rapporto del 1991 prevedesse l'introduzione di un modello aperto a tutte le coppie.\nNel 1995 si decise di avvicinare l'istituto il pi\u00f9 possibile al matrimonio.\nNel 1996 gruppi di pressione del movimento gay argomentando che l'unione cos\u00ec come concepita non garantiva l'uguaglianza port\u00f2 una maggioranza esigua alla Seconda Camera a votare una mozione sul tema.\nIl Consiglio istitu\u00ec la seconda commissione Kortmann per esaminare le conseguenze sul diritto internazionale privato del matrimonio omosessuale. Nel 1997 la commissione sostenne la necessit\u00e0 di potenziare la disciplina giuridica della relazione tra i partner e i figli dell'altro partner.\nLa \"geregistreerd partnerschap\" \u00e8 stata approvata in via definitiva dal parlamento dei Paesi Bassi a met\u00e0 1997 ed \u00e8 entrata in vigore il 1\u00ba gennaio 1998.\nSvariati diritti e facolt\u00e0 sono riconosciuti anche alle coppie non sposate e non registrate; tra queste l'adozione congiunta di minori, garantita dalla fine degli anni novanta a tutte le coppie conviventi di sesso diverso e dall'inizio degli anni 2000 a tutte le coppie conviventi dello stesso sesso.\nPortogallo, \"Uni\u00e3o de facto\".\nIn Portogallo sono state approvate nel 2001 due leggi che hanno disciplinato, rispettivamente, le situazioni giuridiche della \"economia comum\" (\"economia comune\") e delle \"Uni\u00e3o de facto\" (\"unioni di fatto\"). Si tratta della \"Lei n. 1 6/2001, de 11 de maio, adopta medidas de protec\u00e7\u00e3o das pessoas que vivam em economia comum\" e della \"Lei n. 7/2001, de 11 maio, adopta medidas de protec\u00e7\u00e3o das uni\u00f5es de facto.\"\nLe due leggi non si escludono a vicenda.\nLa legge prevede diritti riguardo al godimento di ferie, permessi e congedi familiari, diritto di preferenza nei trasferimenti riguardanti i dipendenti delle pubbliche amministrazioni, applicazione del regime delle imposte sul reddito, protezione particolare per la residenza in comune e diritto, nella trasmissione ereditaria, alla casa.\nI diritti che garantisce la legge sono gli stessi di coloro che vivono in un'economia comune a cui si aggiunge in caso di morte del convivente benefici economici erogati dal sistema della sicurezza sociale e pensione al coniuge superstite.\nL'unione si scioglie per la morte di uno dei due membri, per il matrimonio di uno dei due membri o per volont\u00e0 di uno dei due membri.\nNell'ultimo caso deve essere avviata la separazione legale affinch\u00e9 possano essere riconosciuti diritti come nel caso della separazione matrimoniale.\nI diritti garantiti da entrambe le leggi sono limitati rispetto a quelli che offre il matrimonio.\nIl giorno 8 gennaio 2010 il parlamento portoghese ha approvato la proposta di legge per regolarizzare il matrimonio omosessuale, escludendo per\u00f2 la possibilit\u00e0 di adottare figli. Il primo ministro Jos\u00e9 S\u00f3crates ha definito la votazione \"un momento storico\"[4]. Il presidente della repubblica An\u00edbal Cavaco Silva (membro del partito conservatore) ha deciso di non esercitare il proprio diritto di veto, che avrebbe potuto essere reso nullo da una nuova votazione favorevole del parlamento sullo stesso testo, e ha firmato la legge il 17 maggio 2010 (vedi matrimonio fra persone dello stesso sesso alla voce Portogallo)\nIl 20 novembre 2015 il Parlamento del Portogallo ha approvato una legge che permette alle coppie gay di adottare bambini e permette alle coppie formate da due donne di beneficiare della procreazione medicalmente assistita, nota in Italia come PMA: quella che, in breve, permette di ricorrere a un donatore esterno di ovuli o spermatozoi.\nRegno Unito, \"Civil partnership\".\nIl \"Civil Partnership Act 2004\" riconosce alle coppie conviventi dello stesso sesso in tutto il Regno Unito la possibilit\u00e0 di vincolarsi in una unione registrata con conseguenze legali simili a quelle del matrimonio, chiamata \"civil partnership\"; i contraenti dell'unione registrata assumono lo status legale di \"civil partners\". In Inghilterra e Galles, per via di quanto stabilito dall'\"Equality Act 2010\", l'unione registrata pu\u00f2 essere contratta anche in luoghi di culto. Alla sua entrata in vigore, nel dicembre 2005, la legge ha avuto una forte eco anche in conseguenza alla decisione della popstar sir Elton John di essere fra i primi sudditi britannici a utilizzarla, per sancire la relazione col suo compagno.\nA seguito dell'apertura del matrimonio alle coppie dello stesso sesso in vasta parte del Regno Unito, sono in via di elaborazione da parte del Governo guidato da David Cameron e del Governo locale scozzese provvedimenti atti a garantire a chi abbia contratto \"civil partnership\" la possibilit\u00e0 di convertire la propria unione registrata in matrimonio e si sta procedendo a valutare l'abrogazione della \"civil partnership\" stessa o la sua apertura alle coppie conviventi di sesso diverso.\nSono riconosciute anche le coabitazioni non registrate di partner di sesso diverso o dello stesso sesso, a cui \u00e8 accordata una variet\u00e0 di diritti e facolt\u00e0, dalle assicurazioni all'immigrazione e altro.\nAlle coppie conviventi di tutto il Regno Unito, dello stesso sesso e di sesso diverso, registrate e non registrate, \u00e8 garantito l'accesso alla procreazione medicalmente assistita anche inclusiva di surrogazione di maternit\u00e0 e all'adozione congiunta di minori, per via di quanto stabilito dallo \"Human Fertilisation and Embryology Act 2008\", che regolamenta la procreazione medicalmente assistita nel Regno Unito, dall'\"Adoption and Children Act 2002\", che regolamenta l'adozione in Inghilterra e Galles, dall'\"Adoption and Children (Scotland) Act 2007\", che regolamenta l'adozione in Scozia, e dalla sentenza emessa nel giugno 2013 dalla Corte d'Appello dell'Irlanda del Nord riguardante l'adozione da parte di coppie conviventi.\nRepubblica Ceca, \"Registrovan\u00e9 Partnership\".\nLa Camera dei deputati della Repubblica Ceca, il 15 marzo 2006, ha approvato, con i 101 voti richiesti, su 177 deputati presenti (la maggioranza assoluta, sui 200 seggi della Camera), una legge sulle unioni registrate per le persone dello stesso sesso.\nL'approvazione ha annullato il veto posto dal presidente V\u00e1clav Klaus, il 16 febbraio 2006, per forti riserve sulla legge.\nLa legge regola l'inizio e la fine delle unioni registrate fra persone dello stesso sesso, concede a queste persone il diritto ad avere informazioni sullo stato di salute del partner, il diritto all'eredit\u00e0 nel caso della morte e obbliga i partner a sostenersi finanziariamente. La legge rende possibile l'educazione di bambini nati da precedenti vincoli eterosessuali, ma non permette l'adozione. Nel novembre 2015 il tribunale di Prost\u011bjov, nella Moravia meridionale, ha emesso una sentenza a favore dell'adozione di due gemelli di 10 anni di una coppia gay che vive negli Stati Uniti. La coppia di sposi gay, uno francese e uno ceco ma entrambi residenti negli Stati Uniti, aveva adottato i due neonati a San Francisco. Il tribunale ha quindi riconosciuto la cittadinanza ceca ai due neonati e, per l'appunto, l'adozione dei due gemelli.\nSlovenia, \"Registrirana istospolna partnerska skupnost\".\nUna legge del 22 giugno 2005 garantisce alle unioni civili diritti limitati nel campo delle relazioni di propriet\u00e0 e dell'eredit\u00e0.\nTale legge, contestata dal movimento di liberazione omosessuale, non garantisce alcun diritto di assicurazione, salute e pensionistico.\nNel settembre 2009 il governo sloveno ha presentato un disegno di legge che consente alle coppie omosessuali l'accesso al matrimonio, la legge approvata del Parlamento nel marzo 2015 \u00e8 stata fortemente osteggiata dai cattolici, che hanno raccolto 48\u00a0000 firme, necessarie per indire un referendum abrogativo. A dicembre 2015 i cittadini sloveni dovranno pronunciarsi dopo che la Corte Costituzionale slovena ha dato parere favorevole alla proposta di referendum abrogativo della legge che consente le nozze fra omosessuali nel Paese. La sentenza della Corte Costituzionale, inoltre, ha ribaltato la decisione del Parlamento, che invece, a suo tempo, aveva posto un divieto a qualsiasi modifica della disposizione approvata lo scorso marzo. Il difensore civico per i diritti umani della Slovenia, Vlasta Nussdorfer, per\u00f2, ha gi\u00e0 promesso battaglia sulla decisione dei conservatori. L'ombudsman ha infatti affermato \u201cche il suo ufficio richieder\u00e0 una revisione costituzionale di tutta la legislazione rilevante se la legge che riconosce i matrimoni tra le persone omosessuali venisse annullata\u201d dal prossimo referendum. Il 20 dicembre 2015, con un referendum popolare, e con una maggioranza che supera il 63%, gli sloveni aboliscono la legge che istituiva il matrimonio e l'adozione per coppie dello stesso sesso.\nSpagna.\nIn Spagna il matrimonio \u00e8 aperto alle coppie dello stesso sesso dal 2005.\nAlcune regioni (\"Comunidades aut\u00f3nomas\") del paese riconoscevano gi\u00e0 diritti alle coppie di fatto, di sesso uguale o diverso. \u00c8 il caso della Catalogna, che il 15 luglio 1998 aveva approvato la legge sulle coppie stabili (Legge 10/1998, \"De uniones estables de pareja\" (Legge sulle unioni stabili), entrata in vigore il 23 ottobre dello stesso anno.\nLa legge regola diversi aspetti privatistici della relazione di coppia: prevede la responsabilit\u00e0 solidale per le spese domestiche e per alcuni debiti, regola l'uso della casa comune e offre benefici nel caso in cui uno dei partner lavori per il governo catalano.\nLe coppie omosessuali hanno accesso a questa legge rendendo una dichiarazione con un atto notarile. Le coppie eterosessuali possono regolamentare il loro rapporto o con un atto notarile, o automaticamente dopo una convivenza di pi\u00f9 di due anni, o automaticamente per le coppie che convivono e hanno un figlio.\nDopo la Catalogna altre dieci regioni spagnole hanno approvato leggi sulle unioni di fatto, per un totale di 11 comunit\u00e0 su 17. In particolare si tratta dell'Aragona nel 1999, la Navarra nel 2000, la Comunit\u00e0 di Valencia, le Isole Baleari e la Comunit\u00e0 di Madrid nel 2001, le Asturie e l'Andalusia nel 2002, le Canarie, l'Estremadura e i Paesi Baschi nel 2003.\nSvezia.\nDal 1995 al 2009 \u00e8 stata in vigore una unione registrata per coppie dello stesso sesso chiamata \"registrerat partnerskap\". Ai contraenti dell'unione registrata la legge accordava molte prerogative e possibilit\u00e0 prima riservate esclusivamente ai coniugi; tra queste, dal 2002, anche l'adozione congiunta di minori. Il percorso politico della sua approvazione ha avuto inizio quando nei primi anni novanta il Governo svedese istitu\u00ec una Commissione per valutare l'opportunit\u00e0 di introdurre una legislazione sulle unioni. La Commissione si pronunci\u00f2 a favore, ma il governo conservatore era diviso. Il Parlamento allora ordin\u00f2 la preparazione di un disegno di legge alla Commissione parlamentare permanente sulle questioni di diritto civile e lo approv\u00f2 nel giugno del 1994. La \"registrerat partnerskap\" \u00e8 stata in seguito abrogata contestualmente all'apertura del matrimonio alle coppie dello stesso sesso.\nLe coppie di fatto sono riconosciute e tutelate dalla \"sambolag\", la legge sui conviventi. La legge, approvata nel 2003, regola vari aspetti della vita in comune tra fidanzati, dall'abitazione ai beni acquistati per uso comune nel corso della convivenza, prescindendo completamente dalla composizione sessuale delle coppie. La \"sambolag\" ha abrogato e quindi sostituito due leggi precedentemente in vigore, approvate nel 1987: l'una sulla casa in comune, riguardante le coppie conviventi di sesso diverso, e l'altra sulle coppie conviventi dello stesso sesso.\nNel Paese il dibattito sul riconoscimento e sulla tutela delle molteplici realt\u00e0 affettive esistenti nella societ\u00e0 si \u00e8 sviluppato a partire dagli anni settanta; la stessa possibilit\u00e0 di ammettere le coppie omosessuali nel matrimonio \u00e8 stata vagliata in Svezia gi\u00e0 nel 1978 da una commissione incaricata di sviluppare proposte di legge tese a fronteggiare la discriminazione di omosessuali. La commissione all'epoca ritenne prematuro il passo, divenuto poi realt\u00e0 nel 2009.\nUngheria. \"Bejegyzett \u00e9lett\u00e1rsi kapcsolat\".\nUna legge del 1996 (Codice civile, art. 578/G) in seguito di una modifica incide sul diritto di propriet\u00e0 delle coppie conviventi di omosessuali.\nIn particolare, ogni bene acquistato nel corso della convivenza \u00e8 di propriet\u00e0 dei componenti della coppia in proporzione al contributo dato all'acquisto. Nel caso il contributo non possa essere determinato, sono ritenuti uguali. Il lavoro casalingo, inoltre, \u00e8 considerato come un contributo all'acquisto della propriet\u00e0.\nNel dicembre 2007 sono state approvate dal parlamento ungherese le convivenze registrate, ovvero la possibilit\u00e0 per una coppia, sia eterosessuale sia tra persone dello stesso sesso, di essere registrata in quanto tale, ottenendo cos\u00ec riconoscimenti in campo patrimoniale ed ereditario; la registrazione avviene con iscrizione al registro dello stato civile, per scioglierla \u00e8 necessaria una dichiarazione congiunta davanti al notaio.\nNell'aprile 2009 \u00e8 stata approvata dal parlamento ungherese una nuova legge sull'unione civile oppure convivenza registrata. Il termine ungherese e \"bejegyzett \u00e9lett\u00e1rsi kapcsolat\", esatto equivalente del termine tedesco \"eingetragene Lebenspartnerschaft\".\nLa legge anteriore (approvata dal parlamento nel dicembre 2007) fu bocciata dalla Corte Costituzionale ungherese nel dicembre 2008, alcuni giorni prima della sua entrata in vigore. La legge del 2007 avrebbe riconosciuto anche alle coppie dello sesso diverso la possibilit\u00e0 di vincolarsi in una unione civile (convivenza registrata). \u00c8 per questo che la Corte Costituzionale ha dichiarato questa legge incostituzionale. Secondo la Corte, l'apertura dell'istituto giuridico dell'unione civile anche per le coppie eterosessuali sarebbe contrario alla tutela costituzionale del matrimonio.\nLa nuova legge \u00e8 entrata in vigore dal 1\u00ba luglio 2009. La legge non equipara a tutti gli effetti la convivenza al matrimonio pur applicando ai conviventi disposizioni analoghe a quelle contenute nella legge sulla famiglia e in altre leggi per la disciplina del matrimonio.\nLe principali differenze tra matrimonio e unione civile (convivenza registrata) sono:\nAltri paesi europei.\nAndorra, \"Uni\u00f3 estable de parella\".\nDal 2005 la legge prevede una registrazione civile che garantisce molti dei diritti del matrimonio civile, inclusa, per le coppie etero, l'adozione di bambini.\nIslanda.\nDal 1996 al 2010 in Islanda \u00e8 stato in vigore un istituto noto come \"Sta\u00f0festa samvist\", o \"unione omologata\", che riconosceva la registrazione di unioni omosessuali offrendo molti dei diritti delle coppie eterosessuali unite in matrimonio. La legge islandese, dal 2000, ha permesso ai fidanzati in \"unione omologata\" l'adozione dei figli del partner; dal 2006 ha permesso loro anche l'adozione congiunta di minori e la procreazione medicalmente assistita. L\"'unione omologata\" \u00e8 stata ufficialmente abrogata dalla legge che nel 2010 ha aperto il matrimonio alle coppie dello stesso sesso.\nLiechtenstein.\nIn Liechtenstein, il 5 novembre 2007 \u00e8 stata approvata una mozione, presentata dall'opposizione socialdemocratica e accolta dalla maggioranza, che prevede il riconoscimento delle coppie di fatto.\nIl testo \u00e8 vincolante per il parlamento che deve a questo punto emanare una legge che riconosca le coppie omosessuali.\nNorvegia.\nDal 1993 al 2009 in Norvegia \u00e8 stata in vigore un'unione registrata per coppie dello stesso sesso chiamata \"registrert partnerskap\". Le coppie omosessuali avevano il diritto di registrare legalmente la propria convivenza garantendosi diritti e doveri legali pari a quelli derivanti dal matrimonio, con l'eccezione del diritto di solennizzare la convivenza in un'istituzione religiosa e il diritto di adottare bambini congiuntamente. Uno dei partner registrati, dal 1\u00ba gennaio 2002, poteva comunque adottare i figli dell'altro (sia biologici sia adottati, a meno che si trattasse di figli adottati provenienti da un Paese che non permetteva a gay e lesbiche di adottare bambini) con gli stessi criteri di adozione del matrimonio. Il 18 dicembre 2003 sono entrate in vigore nuove normative relative all'affidamento di minori a gay e lesbiche. Nel corso del 2006 sono state riviste e velocizzate le procedure per l'adozione dei figli del partner e il congedo di maternit\u00e0 nelle coppie registrate. Per poter contrarre unione registrata almeno uno dei componenti della coppia doveva essere cittadino norvegese, e uno o entrambi dovevano risiedere in Norvegia. La \"registrert partnerskap\" \u00e8 stata ufficialmente abrogata dalla legge che nel 2009 ha aperto il matrimonio, e con esso l'adozione congiunta di minori, alle coppie dello stesso sesso.\nSan Marino, \"Coabitazione riconosciuta\".\nIl 30 luglio 2015 \u00e8 stato promulgato il decreto legge che ha modificato diverse norme sulla concessione della residenza e dei permessi di soggiorno, affrontando in ben tre articoli, gli aspetti riguardanti le unioni civili. La legge ora consente di autorizzare la presenza in territorio anche se stranieri, del compagno o della compagna del cittadino o del residente con cui vi \u00e8 un rapporto affettivo. Tale diritto alla presenza e coabitazione, viene concesso ai fini \u201csolidaristici e di mutuo aiuto\u201d. L'articolo 22 concede la possibilit\u00e0 allo straniero che ottiene il permesso di soggiorno per convivenza di lavorare sul Titano. Nello specifico la norma consente allo straniero convivente di ottenere lo stesso tipo di permesso concesso ai lavoratori transfrontalieri, rispettando le norme in vigore per i frontalieri e riguardanti i vari aspetti, compreso quello della presentazione del certificato penale e carichi pendenti. Lo straniero convivente ha comunque un vantaggio rispetto al lavoratore frontaliero, e cio\u00e8 quello di accedere alle liste dell'ufficio del lavoro \u201ccon priorit\u00e0 rispetto ai transfrontalieri stessi\u201d. In caso di stabile unione, sia etero sia omo, si pu\u00f2 comunque ricorrere a formule per aumentare le tutele di entrambi i partner, stipulando ad esempio i \u201ccontratti di convivenza\u201d. Si tratta di un contratto stipulato tra persone non coniugate e che \u00e8 efficace solo tra loro, finalizzato a regolarne gli aspetti pratici, gli apporti patrimoniali, finanziari e lavorativi dati da ciascun convivente nella coabitazione per la propriet\u00e0 di beni acquistati insieme per l'uso dell'abitazione, per la regolamentazione dei rapporti in caso di cessazione della convivenza, sia tra ex sia nei riguardi di eventuali figli, nonch\u00e9 per la regolamentazione degli aspetti successori.\nIn aggiunta al contratto di convivenza si possono stipulare anche \u201cconvenzioni patrimoniali\u201d, accordi che regolano l'impegno a contribuire alle necessit\u00e0 della vita in comune, con la previsione della corresponsione periodica o una tantum, di somme di denaro, la messa a disposizione di beni o attivit\u00e0 lavorativa e altro.\n, \"Unione domestica registrata\".\nIn Svizzera il primo cantone a votare l'estensione dei diritti matrimoniali alle coppie gay \u00e8 stato quello di Zurigo il 22 settembre 2002. In base a questa decisione la coppia doveva vivere nel cantone e convivere da sei mesi prima di procedere all'unione riconosciuta. L'unione civile \u00e8 stata estesa anche ai cantoni di Ginevra, Neuch\u00e2tel e Vallese: in quest'ultimo cantone, per\u00f2, l'unione registrata \u00e8 valida solo per le coppie dello stesso sesso, mentre \u00e8 vietata alle coppie eterosessuali perch\u00e9 considerata come \"un matrimonio di seconda classe\" e \"un pericolo per l'istituzione del matrimonio e della famiglia\". Tali riconoscimenti hanno spinto il parlamento elvetico ad accettare, in seguito alla \"Legge federale sull'unione domestica registrata di coppie omosessuali\", l'unione domestica registrata che riguarda per\u00f2 solo coppie dello stesso sesso. Un referendum contro questa legge ha fallito e la legge \u00e8 stata approvata dal popolo svizzero, il primo a esprimersi. La legge \u00e8 dunque entrata in vigore il 1\u00ba gennaio 2007. Le prime unioni sono state celebrate gi\u00e0 il 2 gennaio 2007, all'apertura delle amministrazioni comunali.\nChi \u00e8 vincolato da un'unione domestica registrata non pu\u00f2 adottare n\u00e9 valersi di tecniche di procreazione medicalmente assistita (art. 28 della legge).\nIl Vaticano non prevede alcuna legislazione per la regolamentazione delle unioni civili. Le autorit\u00e0 considerano esplicitamente il matrimonio eterosessuale come la unica forma di matrimonio accettabile, e il matrimonio religioso cattolico come la forma di matrimonio preferibile. Le autorit\u00e0 hanno preso esplicitamente posizione sia contro il matrimonio gay, sia contro le unioni civili fra persone omosessuali. Il matrimonio contratto nello Stato del Vaticano (in chiesa) \u00e8 legalmente riconosciuto dallo Stato italiano, mentre il matrimonio contratto civilmente all'estero tra persone di cui almeno una sia battezzata (e non abbia formalmente abbandonato la fede) non \u00e8 riconosciuto dallo Stato vaticano.\nLo Stato della Citt\u00e0 del Vaticano non fa parte dell'Unione europea.\nLe unioni civili in America.\nArgentina, \"Uni\u00f3n Convivencial\"; \"Pacto de Convivencia\".\nIn Argentina le coppie non sposate, indipendentemente dal sesso dei componenti, possono costituire \"uni\u00f3n convivencial\", ossia \"unione di fatto\", e contrarre \"pacto de convivencia\", ossia \"patto di convivenza\", a partire da gennaio 2016 a seguito dell'entrata in vigore del nuovo Codice Civile argentino.\nIl Codice Civile definisce l'\"uni\u00f3n convivencial\" come la relazione affettiva tra due persone in convivenza stabile. Ai conviventi sono garantiti svariati diritti e facolt\u00e0 in ambito patrimoniale ed economico, nonch\u00e9 l'accesso alla procreazione assistita e all'adozione congiunta di minori. Il Codice Civile prevede che i conviventi possano accedere al \"pacto de convivencia\", un patto che consente di definire i particolari della vita in comune e vari aspetti relativi a un'eventuale cessazione della convivenza, come la divisione dei beni acquistati insieme e l'attribuzione della casa in cui si \u00e8 convissuto. L'\"uni\u00f3n convivencial\" e il \"pacto de convivencia\" possono essere ufficialmente registrati presso gli enti locali.\nPer quanto riguarda le singole citt\u00e0, Buenos Aires ha emanato, nel 2002, la \"Ley n 1.004 Uni\u00f3n Civil\" che istituisce un registro delle unioni civili indipendentemente dal sesso e dall'orientamento sessuale purch\u00e9 la coppia conviva da pi\u00f9 di due anni. La capitale Argentina \u00e8 la prima istituzione dell'America latina ad aver legalizzato le unioni civili.\nBrasile, \"Concubinato\"; \"Uni\u00e3o Est\u00e1vel\".\nIn Brasile le coppie di fatto sono riconosciute dalle norme nazionali sul \"concubinato\" e sulla \"uni\u00e3o est\u00e1vel\".\nLa legge brasiliana considera \"concubinato\" la relazione continuativa tra persone impossibilitate a sposarsi e \"uni\u00e3o est\u00e1vel\", ossia \"unione stabile\", la relazione continuativa tra persone che pur potendosi sposare convivono; l'\"unione stabile\" \u00e8 riconosciuta come \"entidade familiar\", ossia \"nucleo familiare\".\nAlle coppie in \"unione stabile\" sono garantiti svariati diritti, tra cui la comunione dei beni e l'adozione congiunta di minori, nonch\u00e9 la possibilit\u00e0 di registrare ufficialmente la propria unione e di convertirla eventualmente in matrimonio. Sebbene le norme approvate dal legislatore facciano riferimento soltanto alle coppie di sesso diverso, la Corte Suprema Federale, massimo organo giudiziario del Brasile per le questioni di carattere costituzionale, e il Consiglio Nazionale di Giustizia, organo di controllo dell'autonomia e dell'efficacia del potere giudiziario brasiliano, ne hanno sancito la piena applicazione anche alle coppie dello stesso sesso: la Corte Suprema Federale, nel 2011, ha sentenziato a unanimit\u00e0 che l'interpretazione del Codice Civile, per essere conforme alla Costituzione e quindi giuridicamente valida, non pu\u00f2 prevedere l'esclusione delle coppie dello stesso sesso dalla possibilit\u00e0 di costituire \"unione stabile\" e \"nucleo familiare\", inteso come sinonimo perfetto di \"famiglia\", ricevendo lo stesso trattamento legale delle altre coppie; il Consiglio Nazionale di Giustizia, nel 2013, basandosi sul pronunciamento della Corte Suprema Federale, ha emesso una risoluzione vincolante in materia di matrimonio contenente un esplicito divieto per le autorit\u00e0 locali di rifiutare la conversione in matrimonio delle \"unioni stabili\" di persone dello stesso sesso e, nel 2014, ha approvato un provvedimento riguardante le procedure per la registrazione delle \"unioni stabili\" nel quale fa presente che queste possono essere costituite da persone di sesso diverso e dello stesso sesso.\nNumerosi stati inoltre vietano la discriminazione basata sull'orientamento sessuale e lo Stato del Rio Grande do Sul ha un registro delle unioni civili.\nIn Brasile, inoltre, gi\u00e0 prima della sentenza della Corte Suprema i cittadini apertamente omosessuali avevano il diritto costituzionale di adottare i bambini e, nel 2005 \u00e8 successo per la prima volta che una bambina \u00e8 stata data in adozione a una coppia gay nello Stato di San Paolo. Questa decisione inedita port\u00f2 diversi giudici a riconsiderare l'adozione dalla parte delle coppie gay e port\u00f2 inoltre a un boom di adozioni da parte dei gay.\nCanada.\nA livello parlamentare la Nuova Scozia \u00e8 stato il primo Stato canadese a operare in questo senso a partire dal 4 giugno 2001 con la \"domestic partnership\" per persone dello stesso sesso. Tuttavia le coppie di fatto godevano di quasi tutti i diritti/doveri del matrimonio in quanto registravano la loro unione di fronte alla stessa autorit\u00e0 e accedevano alle pi\u00f9 importanti leggi matrimoniali.\nCile, \"Acuerdo de uni\u00f3n civil\".\nL'Acuerdo de union civil \u00e8 entrato ufficialmente in vigore in Cile dal 22 ottobre 2015. La legge d\u00e0 a tutte le coppie\u00a0\u2013 etero e no\u00a0\u2013 gli stessi diritti e le stesse garanzie di quelle sposate, per esempio la reversibilit\u00e0 della pensione, l'assistenza sanitaria e la possibilit\u00e0 di ereditare i beni. Le prime coppie a usufruire della nuova legge sono state Virginia e Roxana (a Santiago) e Vicente ed Esteban (a Concepci\u00f3n).\n\u00c8 stato inoltre promossa una campagna pubblicitaria per promuovere la visibilit\u00e0 di tutte le famiglie, comprese quelle omoparentali.\nColombia, \"Uni\u00f3n marital de hecho\".\nIn Colombia l'omosessualit\u00e0 \u00e8 stata depenalizzata nel 1980. Nell'ottobre 2006 il Senato della Colombia, ha approvato, in prima lettura con 49 voti favorevoli e 40 contrari una legge sui Pacs. Nel 2007 una sentenza ha riconosciuto le coppie di fatto, ribadendo l'eguaglianza dei cittadini di fronte alla Costituzione. Nel 2009 la Corte Costituzionale ha equiparato le coppie omosessuali a quelle eterosessuali, cancellando alcune limitazioni (relative ad es. alle assicurazioni). Tra gli altri benefici: la possibilit\u00e0 di accedere a differenti tipi di sussidi, di avere diritti in materia di nazionalit\u00e0, di non essere obbligato a testimoniare contro il o la propria convivente. Se uno dei due \u00e8 membro delle forze armate, potr\u00e0 dare al partner i benefici ai quali hanno diritto tutte le coppie eterosessuali che convivono da pi\u00f9 di due anni, anche se non sono sposate.\n\u201cL'orientamento sessuale di una persona non \u00e8 segno di una mancanza di idoneit\u00e0 morale, fisica o mentale per adottare\u201d, con questa frase la Corte Costituzionale colombiana il 5 novembre 2015 ha riconosciuto a tutte le coppie omosessuali il diritto all'adozione.\nEcuador.\nIl 28 settembre 2008 in Ecuador \u00e8 stata votata tramite referendum una nuova costituzione, la quale tra i suoi articoli legalizza le unioni di fatto sia eterosessuali sia omosessuali e definisce il matrimonio solo tra uomo e donna. Nell'aprile 2015 \u00e8 stata votata una nuova riforma del codice civile con una maggioranza di 89 favorevoli, 23 astenuti e 1 solo voto contrario. Questa riforma prevede tra l'altro che sul proprio documento di identit\u00e0 possa esser scritto il proprio stato civile \"unito con\", oltre ai soliti sposato/a, celibe/nubile, vedovo/a, divorziato/a. Stipulando una unione civile sar\u00e0 possibile accedere a tutti i diritti del matrimonio tranne a quelli genitoriali e adottivi ma in caso di scioglimento un giudice interverr\u00e0 per stabilire la custodia di eventuali figli.\nStati Uniti.\nNegli Stati Uniti l'unione civile \u00e8 o \u00e8 stata in vigore in alcune giurisdizioni.\nCalifornia, \"Domestic Partnership\".\nLe coppie di sesso diverso in cui almeno un componente ha pi\u00f9 di 62 anni e le coppie dello stesso sesso di qualsiasi et\u00e0, sposate e non sposate, possono accedere alla \"Domestic Partnership\", un'unione registrata con conseguenze legali simili a quelle del matrimonio.\nColorado, \"Designated Beneficiary Agreement\"; \"Civil Union\".\nLe coppie non sposate, indipendentemente dal sesso dei componenti, possono optare per il \"Designated Beneficiary Agreement\", un accordo legale che consente di regolamentare determinati aspetti del proprio rapporto, e per la \"Civil Union\", un'unione registrata con conseguenze legali simili a quelle del matrimonio.\nConnecticut, abrogata.\nDal 2005 al 2010 \u00e8 stata in vigore una unione registrata con conseguenze legali simili a quelle del matrimonio, chiamata \"Civil Union\"; tale unione registrata, a differenza di altre unioni registrate in territorio statunitense, era accessibile soltanto da coppie dello stesso sesso. La \"Civil Union\" \u00e8 stata ufficialmente abrogata a seguito dell'apertura del matrimonio alle coppie dello stesso sesso.\nDelaware, abrogata.\nDal 2012 al 2013 \u00e8 stata in vigore una unione registrata con conseguenze legali simili a quelle del matrimonio, chiamata \"Civil Union\"; tale unione registrata, a differenza di altre unioni registrate in territorio statunitense, era accessibile soltanto da coppie dello stesso sesso. La \"Civil Union\" \u00e8 stata ufficialmente abrogata dalla legge che nel 2013 ha aperto il matrimonio alle coppie dello stesso sesso.\nDistrict of Columbia, \"Domestic Partnership\".\nLe coppie non sposate, indipendentemente dal sesso dei componenti, possono accedere alla \"Domestic Partnership\", un'unione registrata con conseguenze legali simili a quelle del matrimonio. La \"Domestic Partnership\" \u00e8 stata istituita da una riforma approvata nel 1992 ma attuata dieci anni pi\u00f9 tardi a causa dell'iniziale opposizione del Congresso statunitense, che dal 1992 al 2002 ha vietato ogni anno alle autorit\u00e0 di Washington di impiegare risorse federali o locali per la messa in atto della riforma o di eventuali riforme similari. Inizialmente tale unione registrata aveva limitate conseguenze legali, principalmente in ambito sanitario, ma col tempo \u00e8 stata di gran lunga ampliata nei suoi effetti; i provvedimenti pi\u00f9 noti che hanno ampliato gli effetti della \"Domestic Partnership\" sono stati approvati nel 2006, nel 2008 e nel 2009.\nHawaii, \"Reciprocal Beneficiary Relationship\"; \"Civil Union\".\nLe coppie non sposate, indipendentemente dal sesso dei componenti, possono ufficializzarsi in quanto \"Reciprocal Beneficiary Relationship\", ricevendo limitate tutele legali, e accedere alla \"Civil Union\", un'unione registrata con conseguenze legali simili a quelle del matrimonio. La possibilit\u00e0 di costituire \"Reciprocal Beneficiary Relationship\" \u00e8 tuttavia ristretta a chi \u00e8 privo dei requisiti per poter contrarre matrimonio.\nIllinois, \"Civil Union\".\nLe coppie non sposate, indipendentemente dal sesso dei componenti, possono accedere alla \"Civil Union\", un'unione registrata con conseguenze legali simili a quelle del matrimonio.\nMaine, \"Domestic Partnership\".\nLe coppie non sposate, indipendentemente dal sesso, possono ufficializzarsi tramite affidavit in quanto \"Domestic Partnership\", ricevendo limitate tutele legali, e iscriversi al registro statale delle \"Domestic Partnership\", ottenendo vantaggi ulteriori.\nMaryland, \"Domestic Partnership\".\nLe coppie non sposate, indipendentemente dal sesso, possono ufficializzarsi tramite affidavit come \"Domestic Partnership\", ottenendo tutele in ambito sanitario e fiscale. Dal 2009, fino al 1\u00ba gennaio 2015, i partner dello stesso sesso degli impiegati statali possono essere considerati \"domestic partner\" ai fini di ulteriori tutele in ambito sanitario.\nNevada, \"Domestic Partnership\".\nLe coppie non sposate, indipendentemente dal sesso dei componenti, possono accedere alla \"Domestic Partnership\", un'unione registrata con conseguenze legali simili a quelle del matrimonio.\nNew Hampshire, abrogata.\nDal 2008 al 2010 \u00e8 stata in vigore una unione registrata con conseguenze legali simili a quelle del matrimonio, chiamata \"Civil Union\"; tale unione registrata, a differenza di altre unioni registrate in territorio statunitense, era accessibile soltanto da coppie dello stesso sesso. La \"Civil Union\" \u00e8 stata ufficialmente abrogata a seguito dell'apertura del matrimonio alle coppie dello stesso sesso.\nNew Jersey, \"Domestic Partnership\"; \"Civil Union\".\nLe coppie non sposate formate da persone con pi\u00f9 di 62 anni, indipendentemente dal sesso dei componenti, possono accedere alla \"Domestic Partnership\", ricevendo limitate tutele legali. Inoltre, le coppie non sposate dello stesso sesso possono accedere alla \"Civil Union\", un'unione registrata con conseguenze legali simili a quelle del matrimonio approvata a fine 2006 con 56 voti favorevoli e 19 contrari alla Camera bassa e 23 voti favorevoli e 12 contrari al Senato.\nOregon, \"Domestic Partnership\".\nLe coppie dello stesso sesso, sposate e non sposate, possono accedere alla \"Domestic Partnership\", un'unione registrata con conseguenze legali simili a quelle del matrimonio.\nRhode Island, \"Domestic partner\".\nI conviventi, indipendentemente dal loro sesso, possono qualificarsi come \"domestic partner\" tramite affidavit, ricevendo varie tutele legali. A tal fine hanno la facolt\u00e0 di allegare all'affidavit un \"Domestic Partnership agreement\". Dal 2011 al 2013 \u00e8 stata in vigore una unione registrata con conseguenze legali simili a quelle del matrimonio, chiamata \"Civil Union\"; tale unione registrata, a differenza di altre unioni registrate in territorio statunitense, era accessibile soltanto da coppie dello stesso sesso. La \"Civil Union\" \u00e8 stata ufficialmente abrogata dalle leggi che nel 2013 hanno aperto il matrimonio alle coppie dello stesso sesso.\nVermont, \"Reciprocal Beneficiaries Relationship\".\nLe coppie non sposate formate da persone legate da parentela o adozione e prive dei requisiti per poter contrarre matrimonio, indipendentemente dal sesso dei componenti, possono ufficializzarsi in quanto \"Reciprocal Beneficiaries Relationship\", ricevendo limitate tutele legali. Dal 2000 al 2009 \u00e8 stata in vigore una unione registrata con conseguenze legali simili a quelle del matrimonio, chiamata \"Civil Union\"; tale unione registrata, a differenza di altre unioni registrate in territorio statunitense, era accessibile soltanto da coppie dello stesso sesso. La \"Civil Union\" \u00e8 stata ufficialmente abrogata dalla legge che nel 2009 ha aperto il matrimonio alle coppie dello stesso sesso.\nWashington, \"Domestic Partnership\".\nLe coppie in cui almeno un componente ha compiuto 62 anni, indipendentemente dal sesso dei componenti, sposate e non sposate, possono accedere alla \"Domestic Partnership\", un'unione registrata con conseguenze legali simili a quelle del matrimonio. Prima del 30 giugno 2014 la \"Domestic Partnership\" era accessibile anche da coppie dello stesso sesso in cui nessuno dei componenti aveva compiuto 62 anni; in quella data, il vincolo contratto da tali coppie \u00e8 stato automaticamente convertito in matrimonio.\nWisconsin, \"Domestic Partnership\".\nLe coppie non sposate, indipendentemente dal sesso dei componenti, possono ufficializzarsi in quanto \"Domestic Partnership\" ricevendo vari benefici assicurativi e pensionistici nell'ambito del pubblico impiego. Le coppie non sposate dello stesso sesso possono accedere anche a un'altra forma di \"Domestic Partnership\", che conferisce tutele principalmente in materia di assistenza sanitaria e eredit\u00e0.\nUruguay.\nIl 17 aprile 2008 \u00e8 stata celebrata la prima unione gay in Uruguay nell'aula di un tribunale di Montevideo.\nIl Paese si \u00e8 dotato, all'inizio del 2008, di una legge che consente alle coppie omosessuali o eterosessuali di contrarre un patto civile, dopo almeno cinque anni di convivenza, e offre ai conviventi diritti simili a quelli del matrimonio per la successione, la pensione e per la sicurezza sociale. L'Uruguay \u00e8 stato il primo Paese del Sudamerica ad adottare un simile provvedimento legislativo.\nLa Camera dei Senatori del parlamento uruguaiano ha approvato la legge che legalizza concubinato, convivenza, unione libera o di fatto, includendo le persone dello stesso sesso. Trattandosi di un sistema bicamerale, l'iniziativa era stata anche approvata dai Deputati. Nel Senato l'iniziativa fu approvata in generale per 25 voti a favore, di un totale di 27. I voti contrari furono dei senatori dell'oppositore Partito Nazionale, o Bianco. Si tratta di un traguardo storico, visto che l'Uruguay \u00e8 un paese tradizionalmente governato dalla destra, ma \u00e8 l'attuale governo di sinistra che si sta occupando di tutelare i diritti delle coppie di fatto.\nL'articolo 2\u00ba, quello che legittima le unioni tra persone dello stesso sesso, fu approvato per 16 voti su 28. Fu votato da tutti i senatori del Frente Amplio, filogovernativo, e dal senatore dell'oppositore Partito Colorado, l'ex presidente Julio Mar\u00eda Sanguinetti.\nI restanti deputati del Partito Colorado e del Partito Nazionale votarono contro. Il concubinato sar\u00e0 riconosciuto dopo almeno cinque anni di convivenza. Le coppie che lo desiderino, potranno registrare la loro unione nel registro pubblico, bench\u00e9 ci\u00f2 non sia obbligatorio. La legge prevede norme su sussistenza, previdenza sociale, beni del compagno/a e assistenza reciproca.\nNell'Uruguay, secondo dati esposti nella discussione parlamentare, il 64 percento delle coppie tra 20 e 24 anni convive; tale percentuale sale al 50% nel caso di coppie tra 25 e 29 anni.\nMessico.\nNel novembre 2006, con 43 voti favorevoli, 17 contrari e 5 astenuti, l'Assemblea del distretto federale di Citt\u00e0 del Messico ha approvato la \"Ley de sociedades de convivencia\" (Legge di societ\u00e0 di convivenza) che estende e riconosce diritti e doveri alle unioni tra componenti di diverso genere e del medesimo sesso che si ispira ai Pacs francesi.\nLe unioni civili in Africa.\nSudafrica.\nIl 30 novembre 2004 la Corte Suprema d'Appello ha dato il via libera al matrimonio della coppia lesbica formata da Marie Fourie e Cecilia Bonthuys. Tale organo ha definito il matrimonio come \"unione di due persone\" e non per forza di sesso diverso. In seguito all'appello presentato dal governo - che rivendicava la priorit\u00e0 del Parlamento in questo tipo di decisioni - il 1\u00ba dicembre 2005 la Corte costituzionale del Sudafrica ha bocciato, con una sentenza, giudicandola incostituzionale la legislazione vigente sul matrimonio, appunto perch\u00e9 esclude le coppie dello stesso sesso. La Costituzione sudafricana, infatti, vieta espressamente la discriminazione fondata sull'orientamento sessuale. La Corte ha stabilito che la legge deve essere emendata sostituendo la parola \"coniuge\" dove si legge adesso \"marito\" o \"moglie\"; ma ha concesso una sospensiva di un anno.\nIl 14 novembre 2006, infine, il Parlamento ha approvato (con 230 voti a favore, 41 contrari e tre astensioni) la legge sul matrimonio omosessuale rendendo il Sudafrica il primo Paese africano a legalizzare l'unione tra due persone dello stesso sesso. La legge \u00e8 stata fortemente avversata da conservatori, tradizionalisti, dalla Chiesa cattolica e da altre organizzazioni religiose e afferma che il matrimonio \u00e8 una \"unione volontaria tra due persone, solennizzata e registrata o da un matrimonio, ovvero da un'unione civile\". Con la firma della vicepresidente della repubblica sudafricana Phumzile Mlambo-Ngcuka del 30 novembre 2006 la legge \u00e8 entrata in vigore.\nLe unioni civili in Asia.\nIsraele.\nLa magistratura ha riconosciuto come matrimoni di fatto anche le coppie conviventi omosessuali, sposate all'estero, con varie conseguenze in tasse e diritto ereditario. Va per\u00f2 ricordato che in Israele esistono solo i matrimoni religiosi e non esiste quindi la possibilit\u00e0 di scegliere tra matrimonio civile (per esempio fra persone di religione diversa) e religioso. La citt\u00e0 di Tel Aviv, tuttavia, godendo di una particolare autonomia in materia legislativa, il 5 agosto 2003 ha riconosciuto le unioni civili mediante la semplice esibizione del certificato di residenza e di una dichiarazione notarile. La Corte Suprema di Israele prender\u00e0 in considerazione la legalizzazione del matrimonio gay, dopo che una associazione LGBTI aveva presentato il 1\u00ba novembre 2015 una richiesta in tal senso. La Task Force nazionale LGBT di Israele si \u00e8 subito rallegrata della decisione: secondo la legge israeliana il giudice della Corte Suprema poteva infatti rigettare subito la richiesta e ci\u00f2, sottolineano, \u00e8 un elemento incoraggiante.\nTaiwan.\nAl momento Taiwan non ha alcuna forma di unione civile. Una legge che riconoscesse il matrimonio anche alle coppie omosessuali \u00e8 stata proposta dal governo di Taiwan, ma ha incontrato l'opposizione di alcuni componenti del governo ed \u00e8 . Nonostante ci\u00f2, il 24 maggio 2017 la Corte Costituzionale taiwanese ha pubblicato una sentenza che dichiara illegale il passo della costituzione in cui si dichiara che \u00e8 matrimonio l'unione tra uomo e donna. Pertanto, il governo taiwanese dovr\u00e0, entro due anni, modificare la costituzione e de facto validare il matrimonio tra persone dello stesso sesso, in modo che la legge bloccata non sia pi\u00f9 di impedimento alcuno.\nLe unioni civili in Oceania.\nAustralia.\nL'Australia Occidentale riconosce alle coppie di fatto anche omosessuali svariati diritti e l'accesso a adozione di bambini e procreazione medicalmente assistita; la Tasmania permette alle coppie di fatto anche omosessuali di registrarsi e ottenere alcuni diritti e la possibilit\u00e0 di adottare il figlio del partner; l'Australian Capital Territory, territorio della capitale Canberra, permette alle coppie di fatto anche omosessuali di adottare bambini e sta dibattendo il riconoscimento delle registrazioni civili; nel Nuovo Galles del Sud la Citt\u00e0 di Sydney offre la possibilit\u00e0 alle coppie di fatto anche omosessuali di registrarsi, con cerimonia se le parti lo desiderano, e ottenere alcuni diritti. A livello federale, le coppie di fatto anche omosessuali sono riconosciute nelle forze armate e nei fondi pensionistici; il matrimonio \u00e8 esplicitamente limitato alle coppie eterosessuali dal 2004.\nNuova Zelanda.\nLe coppie di fatto sono state riconosciute il 9 dicembre 2004 con l'emanazione del \"Civil Union Bill\" valido sia per coppie omosessuali sia eterosessuali. In tale occasione \u00e8 stata anche respinta la richiesta dei conservatori di indire un referendum popolare."}
{"id": "1751089", "revid": "110157", "url": "https://it.wikipedia.org/wiki?curid=1751089", "title": "Bassenge", "text": "Bassenge (in olandese \"Bitsingen\", in vallone \"Bassindje\") \u00e8 un comune belga di 8.396 abitanti, situato nella provincia vallona di Liegi."}
{"id": "1751090", "revid": "15832852", "url": "https://it.wikipedia.org/wiki?curid=1751090", "title": "Bitsingen", "text": ""}
{"id": "1751095", "revid": "110157", "url": "https://it.wikipedia.org/wiki?curid=1751095", "title": "Birra e patatine", "text": "Birra e patatine (\"Two Pints of Lager and a Packet of Crisps\") \u00e8 una sitcom inglese di discreto successo in patria prodotta dalla BBC e scritta da Susan Nickson. La serie, composta da 8 stagioni, \u00e8 in onda dal 2001 (in Italia dal 2007 sul canale SKY Show). Ambientata nella cittadina di Runcorn, nel Cheshire, ruota intorno alle vite di cinque amici poco pi\u00f9 che ventenni: Janet, Jonny, Gaz, Donna e Louise.\nTrama.\nDa alcuni la serie \u00e8 considerata la versione britannica di Friends, non solo perch\u00e9 entrambe le sitcom parlano delle vicende di un gruppo di amici e dei loro rapporti reciproci, ma anche perch\u00e9 Janet, Jonny, Gaz, Donna e Louise si ritrovano spesso in un pub, l'Archer, dove tra una birra e un sacchetto di patatine, si confrontano e discutono delle loro bizzarre vicende."}
{"id": "1751096", "revid": "599013", "url": "https://it.wikipedia.org/wiki?curid=1751096", "title": "Arnaldo Salvi", "text": "Caratteristiche tecniche.\nEra un attaccante spesso utilizzato come ala sinistra.\nCarriera.\nCresce tra le file dell'Ardens Bergamo, societ\u00e0 dilettantistica con cui disputa due stagioni.\nL'Atalanta lo acquista nell'estate del 1934 e lo fa esordire in Serie B a 19 anni. Resta in maglia nerazzurra per sei stagioni, contribuendo alla prima promozione dell'Atalanta in Serie A e, dopo tre anni, anche alla seconda.\nPrima della sospensione dei campionati per le vicende belliche della seconda guerra mondiale passa all'Ambrosiana-Inter prima ed alla dopo.\nNell'ultimo anno di guerra, nella primavera 1945 disputa con la maglia del Lecco il Torneo Benefico Lombardo.\nDopo la stagione 1945-1946, in cui veste la maglia del Brescia, torna all'Atalanta, con cui disputa altre due stagioni nel massimo campionato, prima di concludere la propria carriera al Palazzolo in Serie C."}
{"id": "1751097", "revid": "72396", "url": "https://it.wikipedia.org/wiki?curid=1751097", "title": "Luxology modo", "text": ""}
{"id": "1751099", "revid": "254401", "url": "https://it.wikipedia.org/wiki?curid=1751099", "title": "Coronata (Genova)", "text": "Coronata (\"C\u00f4n\u00e2\" in ligure) \u00e8 un quartiere di Genova, compreso nell'unit\u00e0 urbanistica di Cornigliano del Municipio VI Medio Ponente.\nDescrizione.\nToponimo.\nIl toponimo deriva probabilmente dal latino colonatus, istituto che regolava nel tardo impero lo stato dei coltivatori agricoli alle dipendenze dei proprietari terrieri, vincolandoli alla terra per tentare di arginare l'abbandono delle campagne.\nTerritorio.\nLa collina di Coronata, ultima propaggine verso il mare della dorsale che divide le valli dei torrenti Polcevera e Chiaravagna, si estende alle spalle dell'abitato di Cornigliano e domina la piana di Campi e il tratto finale del Polcevera. Il paese antico non presenta un nucleo compatto di case ma trattandosi di un insediamento di origine contadina \u00e8 composto di case e ville sparse tra i campi. Nonostante parte dei versanti collinari sia stata pesantemente edificata nel secondo dopoguerra, l'area di Coronata costituisce un polmone verde nel cuore del ponente genovese, nel corso del Novecento pesantemente penalizzato dalle industrie.\nPoco al di sotto del culmine del colle, a 137 m slm, sorge il Santuario di N.S. Incoronata; dal piazzale sottostante al santuario, dove si trova il secentesco oratorio di N.S. Assunta, si pu\u00f2 godere di un'ampia vista sul tratto finale della val Polcevera, in particolare sulla localit\u00e0 di Campi, sui quartieri di Rivarolo e Sampierdarena e sulla collina di Belvedere, sul versante opposto della valle.\nStoria.\nIl villaggio di Coronata, formato da case sparse sulla collina, lungo le vie che dal mare di Cornigliano conducevano verso l'interno, esisteva gi\u00e0 in epoca romana. Anticamente era chiamato Columnata, nome attestato su un documento del XII secolo. Alla fine di quello stesso secolo, con la trasformazione dell'antica chiesa di San Michele nel santuario mariano, prese il nome di Santa Maria Incoronata, ed in seguito divenne semplicemente Coronata.\nSulla collina e lungo le vie di accesso da Cornigliano sono numerose le ville patrizie, sorte dal XVI al XVIII secolo come residenze estive delle pi\u00f9 note famiglie dell'aristocrazia genovese, tra le quali De Ferrari, Pallavicini e Brignole Sale.\nNel complesso formato da due di queste, le ville Pittaluga-Font e Pittaluga-Piuma, nel 1945 il cappuccino padre Umile (al secolo Giovanni Bonzi, 1898-1969) fond\u00f2 il \"Sorriso Francescano\", un centro per l\u2019accoglienza di minori abbandonati o in difficolt\u00e0, tuttora attivo.\nLa collina di Coronata, fino alla fine dell'Ottocento zona prevalentemente agricola famosa per i suoi vigneti, negli anni cinquanta e sessanta del Novecento ha visto una notevole espansione edilizia su tutto il versante sud della collina, affacciato su Cornigliano. Per contro, il versante ad ovest, che digrada verso Borzoli, presenta un paesaggio agricolo ancora ben riconoscibile.\nCoronata d\u00e0 il nome al pregiato vino bianco DOC Val Polcevera Coronata, citato anche dal Giustiniani nel 1535, ma gi\u00e0 prodotto nei secoli precedenti. Questo vino, definito dal Casalis \"de' pi\u00f9 squisiti del genovesato\" viene prodotto ancora oggi anche se in quantit\u00e0 limitata.\nMonumenti e luoghi di interesse.\nSantuario di Nostra Signora Incoronata.\nIl santuario di N. S. Incoronata, uno dei pi\u00f9 antichi santuari mariani della Liguria venne costruito nel XII secolo su una preesistente cappella dedicata a S. Michele.\nAppartenne dapprima ai cistercensi e poi ai Canonici Regolari di Sant'Agostino, confluiti nel 1825 nella congregazione dei Canonici Lateranensi, che ancora oggi reggono la parrocchia.\nLa chiesa fu completamente ricostruita alla fine del Quattrocento in stile romanico-rinascimentale, con il patrocinio degli Spinola e del cardinale Giuliano Della Rovere (il futuro papa Giulio II). Trasformata in stile barocco nel XVIII secolo, nella prima met\u00e0 del Novecento venne ripristinato l'originario stile romanico-rinascimentale.\nLa chiesa appena restaurata e l'annesso convento furono quasi completamente distrutti dai bombardamenti della seconda guerra mondiale; la nuova ricostruzione fu completata nel 1955, ma la chiesa rimase nuovamente chiusa dal 1963 al 1971 per i danni provocati dalla costruzione della sottostante galleria dell'Autostrada A10.\nLa chiesa si presenta esternamente in stile rinascimentale, frutto della fedele ricostruzione dell'edificio cinquecentesco distrutto dai bombardamenti. L'interno ha tre navate e cinque cappelle laterali. L'opera d'arte di maggior pregio conservata nella chiesa \u00e8 il trittico cinquecentesco raffigurante la \"Sacra Famiglia e santi\". La tavola centrale, in passato ritenuta di Perin del Vaga, \u00e8 stata recentemente attribuita a Girolamo Siciolante da Sermoneta, mentre i pannelli laterali con le figure degli apostoli Pietro e Paolo sono opera del cosiddetto Pancalino, nome collettivo con cui viene indicata una bottega in cui operarono vari pittori, tutti appartenenti alla stessa famiglia.\nNella galleria degli ex voto sono esposte due statue lignee, chiamate popolarmente \"Pacci\u00fbgo e Pacci\u00fbga\", raffiguranti una coppia di sposi nei tipici costumi genovesi del Settecento. Ai due personaggi \u00e8 legata una leggenda popolare ambientata nell'XI secolo.\nOratorio di N.S. Assunta.\nNel piazzale sottostante al santuario si trova l'oratorio dell'Assunta, costruito nel 1640 dalla \"Confraternita del Gonfalone\" su un precedente oratorio quattrocentesco. Ad una modesta struttura architettonica esterna si contrappone la sontuosit\u00e0 dell'interno, pregevole esempio di barocchetto genovese, ornato con una ricca decorazione a stucco dorata, con affreschi di Giuseppe Palmieri e dipinti di Giovanni Raffaele Badaracco, considerati tra i capolavori di questo pittore. Completano l\u2019interno il coro ligneo e tre altari in marmo policromo. Bench\u00e9 gravemente danneggiato dai bombardamenti della seconda guerra mondiale, nel dopoguerra, durante i restauri della chiesa, fu sede delle attivit\u00e0 parrocchiali fino al 1955, ed ancora dal 1963 al 1971. Venne a sua volta ristrutturato tra il 1978 e il 1987.\nIstituto San Raffaele.\nLungo la via che sale da Cornigliano, poco prima del piazzale del santuario, sorge l'imponente struttura dell'istituto San Raffaele, costruito nel 1887 da Cesare Parodi su incarico della Duchessa di Galliera come ricovero per anziani e ammalati cronici nelle vicinanze della propria villa di famiglia (Villa De Ferrari-Galliera). La duchessa volle intitolare il complesso a San Raffaele, in memoria del marito, il duca di Galliera Luigi Raffaele De Ferrari, da poco scomparso.\nIl grande edificio a padiglioni, con una superficie complessiva di 12.000 metri quadrati ed al quale \u00e8 annesso un grande parco, appartiene dal 1923 al comune di Genova. Dal 2015 ospita i richiedenti asilo in carico alla prefettura di Genova e dal 2017 \u00e8 stato concesso in comodato gratuito all'ufficio Migrantes della curia genovese. Il centro \u00e8 in grado di ospitare 250 migranti.\nChiesa e convento dei cappuccini di Campi.\nPoco sotto il piazzale del santuario, sul versante della collina verso Campi, lungo la salita \"Cappuccini di Campi\", l'antica cr\u00eauza che collega Campi a Coronata, si trova il convento dei frati cappuccini, fondato nel 1621 e consacrato il 4 ottobre 1655. Il complesso rimase chiuso tra il 1810 e il 1815 per le leggi di soppressione napoleoniche degli ordini religiosi. Ingrandito ed abbellito nel 1828 dal marchese Alessandro Pallavicini, venne nuovamente chiuso nel 1855 per le nuove leggi di soppressione del governo sabaudo, ma torn\u00f2 ai cappuccini grazie alla marchesa Francesca Balbi Brignole che lo acquist\u00f2 dallo Stato.\nUn tempo era circondato da orti che si estendevano su tutto il versante collinare. Oggi \u00e8 utilizzato come sede per ritiri spirituali e convitto per studenti.\nBadia del Boschetto.\nAl limite del territorio di Coronata, al confine con il quartiere di Rivarolo, ma compresa nella giurisdizione parrocchiale del santuario di Santa Maria e San Michele Arcangelo, sorge la badia benedettina di S. Nicol\u00f2 del Boschetto. \nFondata nel XIV secolo come abbazia della famiglia Grimaldi, nel 1410 vi si insediarono i benedettini, che grazie al finanziamento delle maggiori famiglie patrizie genovesi del tempo vi costruirono il monastero e fra alterne vicende vi sarebbero rimasti fino alla met\u00e0 del XX secolo.\nIl complesso comprendeva anche un ospitale per viandanti, trovandosi in corrispondenza di un importante guado sul Polcevera. Nel 1507 vi sost\u00f2 il re di Francia Luigi XII, venuto alla riconquista di Genova, come ricorda il Guicciardini nella Storia d'Italia.\nDal 1960 il complesso \u00e8 affidato alla Piccola opera della Divina Provvidenza, che oltre ad officiare la chiesa, attraverso associazioni di volontariato promuove attivit\u00e0 sociali e culturali.\nLe ville.\nTra le numerose ville tuttora presenti sulla collina di Coronata, spesso al centro di vaste tenute agricole, si possono citare in particolare la villa Asplanati e la villa De Ferrari Galliera.\nInfrastrutture e trasporti.\nStrade.\nLa localit\u00e0 \u00e8 raggiungibile da Cornigliano con una tortuosa e stretta strada che dalla piazza Massena porta al piazzale del santuario di N.S. Incoronata. Lungo la via si alternano antiche ville e moderni caseggiati. Un'altra strada, ancora pi\u00f9 stretta e transitabile con difficolt\u00e0, perci\u00f2 frequentata solo dal traffico locale, conduce a Borzoli, ricalcando in parte il percorso di antiche vie.\nViabilit\u00e0 antica.\nAnticamente la collina di Coronata era al centro di diverse vie di internamento che dal mare di Cornigliano conducevano nell\u2019entroterra. La principale iniziava dalla chiesa di San Giacomo Apostolo di Cornigliano, di cui porta il nome, e raggiunge via al Forte di Monte Guano, da dove si poteva scendere a Borzoli e Fegino, dove incrociava le piste provenienti da Sestri Ponente, Rivarolo e dall\u2019alta val Polcevera. Lungo la cr\u00eauza sorgevano diverse ville, alcune delle quali oggi ridotte a ruderi, circondate da orti e vigne, che in passato producevano il rinomato vino bianco di Coronata.\nLa discesa verso il crocevia di Borzoli, che oggi avviene lungo la carrozzabile denominata via al forte di Monte Guano, seguiva un tempo la pista detta del \"Purgatorio\", ripida e ombrosa, una cui diramazione, oggi non pi\u00f9 percorribile, il sentiero del Fringuello, raggiungeva direttamente il mare di Sestri Ponente.\nAl piazzale del santuario salivano altre due strade, una in corrispondenza dell'abbazia del Boschetto e un'altra nell'area di Campi, passando presso il convento dei cappuccini. Queste strade risalivano la collina in corrispondenza dei guadi esistenti nella parte bassa del Polcevera, tra i pochi che consentivano, almeno nella stagione asciutta, il collegamento fra le due sponde del torrente con relativa facilit\u00e0. L'alveo del torrente, formato da un infido terreno acquitrinoso, un tempo rendeva difficoltosi i collegamenti tra le due sponde, che non erano collegate da ponti e il guado era possibile solo in pochi punti.\nFile:Ponte Morandi Genova Campi 001.jpg\nAutostrade.\nL'Autostrada A10, Genova - Ventimiglia sottopassa la collina di Coronata con una lunga galleria proprio in corrispondenza del santuario. Il casello autostradale pi\u00f9 vicino \u00e8 quello di \"Genova-Aeroporto\". La galleria Coronata, al momento (dicembre 2018) chiusa al transito, immetteva sul viadotto Polcevera, crollato il 14 agosto 2018, che era ben visibile dal piazzale del santuario."}
{"id": "1751102", "revid": "767487", "url": "https://it.wikipedia.org/wiki?curid=1751102", "title": "Battitore", "text": "Il battitore (\"batter\" in lingua inglese), nel baseball, \u00e8 il giocatore della squadra in attacco che prende posto nel box di battuta.\nLa sequenza con cui i giocatori della squadra in attacco si presentano al box di battuta \u00e8 stabilita dall'ordine di battuta, che deve essere seguito per tutta la partita, salvo sostituzioni. Quando arriva il proprio turno alla battuta, il giocatore deve posizionarsi nel box apposito con entrambi i piedi ed affrontare i lanci del lanciatore avversario.\nIl turno di battuta si pu\u00f2 concludere in due modi: o il battitore viene eliminato, o diventa corridore."}
{"id": "1751103", "revid": "483097", "url": "https://it.wikipedia.org/wiki?curid=1751103", "title": "Occhini", "text": "Occhini \u00e8 un cognome italiano. \nL'origine del cognome, deriva probabilmente da un soprannome, in questo caso relativo a una caratteristica fisica del capostipite o della famiglia. "}
{"id": "1751106", "revid": "117101914", "url": "https://it.wikipedia.org/wiki?curid=1751106", "title": "Mayall II", "text": "Mayall II \u00e8 un ammasso globulare visibile in direzione della Galassia di Andromeda, nella omonima costellazione.\nSi trova ad una distanza di 170.000 anni luce dal centro galattico della Galassia di Andromeda, intorno al quale orbita, ed \u00e8 l'ammasso globulare pi\u00f9 luminoso del Gruppo Locale tra quelli noti, con una massa equivalente pari al doppio di quella di Omega Centauri, l'ammasso globulare pi\u00f9 grande della Via Lattea.\nA causa dell'assai diffusa distribuzione di metallicit\u00e0, indice di varie generazioni di stelle e un lungo periodo di formazione stellare, molti studiosi sono portati a credere che si tratti, pi\u00f9 che di un ammasso globulare vero e proprio, del nucleo di un'antica galassia nana fagocitata dalla Galassia di Andromeda.\nDenominazione.\nIl nome dell'ammasso Mayall II \u00e8 stato assegnato in onore dell'astronomo americano Nicholas Mayall, che lo scopr\u00ec nel 1953 assieme a Olin J. Eggen."}
{"id": "1751109", "revid": "126257", "url": "https://it.wikipedia.org/wiki?curid=1751109", "title": "Cucina napoletana", "text": "La cucina napoletana ha antichissime radici storiche che risalgono al periodo greco-romano e si \u00e8 arricchita nei secoli con l'influsso delle differenti culture che si sono susseguite durante le varie dominazioni della citt\u00e0 e del territorio circostante.\nA seguito delle varie dominazioni, principalmente quella francese e quella spagnola, si \u00e8 delineata la separazione tra una cucina aristocratica ed una popolare. La prima, caratterizzata da piatti elaborati e di ispirazione internazionale, mentre la seconda legata ad ingredienti della terra. A seguito delle rielaborazioni avvenute durante i secoli, e della contaminazione con la cultura culinaria pi\u00f9 nobile, la cucina napoletana possiede ora una gamma vastissima di pietanze.\nStoria della cucina napoletana.\nLa cucina in Epoca greco-romana.\nNon \u00e8 sempre banale ritrovare riferimenti diretti alla tradizione culinaria del periodo greco-romano. Tra le tracce dei gusti culinari classici, diversi piatti di fattura greca raffigurano pesci e molluschi, segno del consumo di piatti di mare in quell'epoca. In diversi affreschi pompeiani sono rappresentati cesti di frutta (fichi, melograni), mentre nella villa di Poppea ad Oplontis \u00e8 dipinto un dolce, di cui non \u00e8 dato conoscere gli ingredienti.\nIl prodotto ancora in uso pi\u00f9 vicino al garum romano \u00e8 la colatura d'alici tipica di Cetara, ed \u00e8 forse una reminiscenza del gusto agrodolce tipico della cucina di Apicio e degli antichi romani l'uso di condire diversi piatti salati con l'uva passa, come nella pizza di scarole, o le braciole al rag\u00f9. Dal latino \"ex Apicio\" potrebbe provenire il termine \"scapece\", un modo tipico di preparare le zucchine con aceto e menta.\nAnche l'impiego del grano nella pastiera, dolce tipico di Pasqua, potrebbe avere un valore simbolico legato ai culti di Cerere ed ai riti pagani di fertilit\u00e0 celebrati nel periodo dell'equinozio di primavera. Il vocabolo greco \u03c3\u03c4\u03c1\u03cc\u03b3\u03b3\u03c5\u03bb\u03bf\u03c2, \"str\u00f3ngylos\", che significa \"di forma tondeggiante\" potrebbe aver dato l'origine al nome degli struffoli natalizi.\nEd il nome della pizza, infine, deriva probabilmente da \"pinsa\", participio passato del verbo latino \"pinsere\", che vuol dire schiacciare.\nLucullo aveva una splendida villa a Napoli, tra il monte Echia, oggi Pizzofalcone, e l'isolotto di Megaride, dove oggi si trova il castel dell'Ovo. La villa era circondata dal mare, e nelle sue adiacenze Lucullo vi aveva fatto costruire vasche per l'allevamento di pesci, in particolare murene, che erano ingredienti per i sontuosi banchetti organizzati dal padrone di casa che resero la villa celebre. Da questi banchetti ebbe origine l'aggettivo \"luculliano\", per indicare una cena molto abbondante e deliziosa.\nIl Medioevo.\nA Napoli all'inizio del Trecento, fu scritto in latino da un cortigiano del re Carlo II d'Angi\u00f2 il pi\u00f9 antico ricettario di cucina conosciuto, il \"Liber de coquina\". Il libro riporta ricette provenienti diverse corti, principalmente di influenza francese e napoletana, ma comprendente influssi arabi, spagnoli e di altre regioni italiane. Nel testo una sezione \u00e8 dedicata ai legumi:\nIl Cinquecento.\nTra i primi autori che riportano ricette napoletane, troviamo Cristoforo di Messisbugo, attivo presso gli Estensi, e fatto Conte Palatino da Carlo V nel 1533, che riporta:\nPi\u00f9 avanti, sempre nel Cinquecento, Bartolomeo Scappi, cuoco pontificio, fa altri riferimenti alla cucina napoletana. Tra questi la ricetta \u00ab\"Per fare torta reale di piccioni, da' Napoletani detta pizza di bocca di dama\"\u00bb oppure \"\u00abPer fare torta con diverse materie, da' napoletani detta pizza\u00bb\". A quei tempi, il termine \"pizza\" non si riferiva necessariamente alla pietanza alla quale siamo abituati oggi. Scrive infatti lo Scappi:\nLa cucina napoletana di fine Cinquecento \u00e8 documentata dal \"Ritratto di Napoli\" di Giovan Battista del Tufo, del 1588.\nTra gli ingredienti principali abbondano frutta e verdura, particolarmente i broccoli, che sono conditi con sarde, soffritto d'aglio, e succo di limone.\nAnche il pesce era molto diffuso, e la carne era preparata prevalentemente con ingredienti agrodolci, quali prugne, aglio, uva passa e pinoli, mandorle e cannella.\nErano diffusi i latticini, paste di varia fattura e molti dei vini ancora oggi prodotti, quali l'aglianico, il fiano, l'asprinio.\nIl Seicento.\nNel Seicento la fame affligge la plebe, e l'albero della \"cuccagna\", con premi in pane, formaggio, salumi e carne diventa l'evento pi\u00f9 importante delle feste che la nobilt\u00e0 concede al popolo pi\u00f9 povero: \"festa farina e forca\" erano gli elementi principali su cui si fondava il governo dell'epoca.\nTra il Cinquecento ed il Seicento i gusti culinari cambiano con il diffondersi dei prodotti importati dall'America: pomodoro, patate, peperoni,\ncacao, il tacchino e si va via via perdendo il gusto per i piatti agrodolci.\nL'espansione demografica della citt\u00e0 rende pi\u00f9 pratico l'approvvigionamento di ingredienti che possono essere conservarti a lungo, come la pasta, rispetto al tradizionale consumo di verdure in foglia. In questo periodo i napoletani, precedentemente detti \"mangiafoglie\", divengono \"mangiamaccheroni\".\nLa pasta viene lavorata in diverse trafilature che danno origine ai formati pi\u00f9 popolari, come i vermicelli, i perciatelli, i p\u00e0ccari, gli ziti.\nAl termine del secolo, Antonio Latini presenta esempi di cucina napoletana, come la \"minestra di foglia alla napoletana\":\nIl Settecento.\nNel Settecento diviene sempre pi\u00f9 importante l'influsso della cultura francese in tutt'Europa, anche nelle tendenze culinarie.\nAlla corte dei Borbone arrivano i \"monz\u00f9\" (napoletanizzazione di \"monsieurs\").\nPrendono nomi francesi molti piatti napoletani tipici, quali il rag\u00f9 (da \"ragout\"), il gatt\u00f2 (da \"gateau\"), i crocch\u00e8 (da \"croquettes\").\nSicuramente uno dei pi\u00f9 grandi cuochi che si distinsero tra il Settecento e l'Ottocento nelle corti nobiliari di Napoli fu Vincenzo Corrado, al quale si deve la preparazione di timballi e di altre ricette elaborate, preparazioni di carne di cacciagione e descrizioni di sontuosi banchetti.\nVincenzo Corrado scrive \"Il cuoco galante\" nel 1773 nel quale \u00e8 ben presente l'influenza del gusto francese nella cucina partenopea. La presentazione estetica, oltre al gusto, acquista la sua importanza in cucina, ed il Corrado dedica grande spazio alle decorazioni e al modo di imbandire le tavole dei banchetti.\nNell'opera del Corrado sono anche presentati i sorbetti, in vari gusti, ed il caff\u00e8, che, a differenza dall'attuale espresso, veniva bollito in apposite caffettiere.\nL'Ottocento.\nLa borghesia accresce la sua importanza nell'800 e contribuisce a coniugare la tradizione culinaria popolare con la maggiore raffinatezza della cucina nobiliare.\nDivengono celebri i personaggi tipici dell'iconografia napoletana, quali \"il maccaronaro\", \"il sorbettaro\", \"il franfelliccaro\", \"l'acquaiolo\", \"il mellonaro\", \"l'ostricaro\".\nIl primo pastificio industriale viene inaugurato da Ferdinando II di Borbone nel 1833, e la produzione della pasta diventa importante a Portici, Torre del Greco, Torre Annunziata e Gragnano, zone dove il clima favorisce l'essiccazione naturale della pasta.\nLe migliori ricette della cucina napoletana dell'800 sono riportate da Ippolito Cavalcanti, duca di Buonvicino, che pubblica nel 1837 la prima edizione della \"Cucina teorico-pratica\", alla quale viene aggiunta, nella seconda edizione del 1839, l'appendice \"Cusina casarinola co la lengua napolitana\".\nNella \"Cucina\" compare la ricetta del tradizionale rag\u00f9 napoletano.\nMatilde Serao ci fornisce le prime informazioni sulle ricette della classe napoletana pi\u00f9 povera. Nel suo \"Il ventre di Napoli\" descrive alcune ricette popolari, tra le quali la \"zuppa di meruzze\" e la \"zuppa di freselle con il brodo di polpo\".\nIl Novecento.\nIl secolo delle due guerre mondiali produce profondi cambiamenti nella vita napoletana, con inevitabili ripercussioni anche nella tradizione culinaria. La fame del periodo della guerra rende necessario, ai pi\u00f9 poveri, l'uso di ingredienti di scarto, quali baccelli vuoti di fave e piselli.\nDopo il boom economico e lo sviluppo delle comunicazioni, comincia un periodo di contaminazione con altre cucine italiane ed internazionali. Ma, mentre sbarca anche a Napoli McDonald's, e i cibi precotti abbondano nei supermercati, viene rivalutata dai nutrizionisti, su basi scientifiche, l'importanza della dieta mediterranea, di cui la cucina napoletana tradizionale, con abbondanza di carboidrati, verdure, pesce ed olio d'oliva, pu\u00f2 essere considerata uno dei migliori esempi.\nIl Novecento \u00e8 anche il secolo della diffusione su scala mondiale dei pi\u00f9 famosi piatti della cucina napoletana, come gli spaghetti e la pizza, anche con alcune varianti, che si ripercuotono di riflesso anche a Napoli, dove alcune pizzerie cominciano a servire anche pizze con l'ananas.\nL'identit\u00e0 della cucina napoletana resta comunque ben solida, e la creativit\u00e0 campana continua anche alla fine di questo secolo, che vede l'invenzione, ad esempio, della delizia al limone (1978).\nIl Duemila.\nNel nuovo millennio, continua la contaminazione della cucina napoletana, come l'uso del crudo di pesce, versione locale del sushi giapponese, insieme alla riscoperta e rivalutazione di piatti e ingredienti tipici. Diverse catene di ristorazione propongono esclusivamente cucina napoletana con diffusione nazionale ed internazionale.\nIngredienti principali.\nLa pasta.\nEsiste una grande variet\u00e0 di pasta napoletana (campana). Nella cucina napoletana \u00e8 molto pi\u00f9 diffusa la pasta di semola di grano duro, di produzione industriale, rispetto alle paste fatte in casa, che sono molto pi\u00f9 diffuse nell'entroterra campano ed in altre regioni d'Italia. La produzione su larga scala della pasta nel napoletano risale almeno al XVI secolo, quando a Gragnano si trovavano le condizioni ideali per essiccarla e conservarla. A Napoli sono considerati molto importanti anche i tempi di cottura della pasta, che deve essere ben \"al dente\", in particolare se deve essere successivamente mantecata in padella.\nTra le variet\u00e0 pi\u00f9 diffuse vi sono, oltre a quelle pi\u00f9 classiche, come spaghetti, linguine e bucatini, anche i formati tipici locali, come i paccheri e gli ziti, che tradizionalmente vengono spezzati a mano, prima di essere cotti e conditi con il rag\u00f9. Per la preparazione di pasta con i legumi viene usata anche la \"pasta mista\" (\"pasta ammescata\"), una volta venduta a prezzo pi\u00f9 basso perch\u00e9 risultante dai rimasugli spezzati degli altri formati, ma oggi venduta come un formato a s\u00e9 stante.\nDa non trascurare sono gli gnocchi, preparati con farina e patate. Vi sono anche formati meno tradizionali, ma oggi molto diffusi, tra i quali gli \"scialatielli\".\nIl pomodoro.\nIl pomodoro, originario dell'America, fu importato in Europa dagli spagnoli nel XVI secolo, ma venne ignorato dal punto di vista alimentare per circa due secoli. Solo tra la fine del XVIII secolo e l'inizio del XIX secolo la salsa di pomodoro divenne comune a molte ricette e la sua coltivazione si diffuse fino a diventare una delle pi\u00f9 importanti della Campania. Tra le variet\u00e0 pi\u00f9 famose a Napoli vi \u00e8 il pomodoro Sammarzano, quasi estinto alla fine del XX secolo e recentemente recuperato alle coltivazioni, ed il pomodorino vesuviano che si conserva a lungo raccolto a grappolo da appendere fuori dal balcone (\"'o piennolo\").\nA Napoli \u00e8 sorta l'industria conserviera che ha portato in tutto il mondo i celebri \"pelati\" e il \"concentrato\" di pomodoro. Molti sono poi i metodi casalinghi di conservarlo, dai pomodori in bottiglia, fatti a pezzi oppure passati per essere sempre pronti agli usi pi\u00f9 vari, alla famosa \"conserva\" in cui il pomodoro viene stracotto e concentrato fino a diventare una crema scura e vellutata.\nVerdure e ortaggi.\nI piatti a base degli ortaggi dell'agro campano, come la parmigiana di melanzane o i peperoni ripieni, possono diventare veri e propri protagonisti della tavola. Tra i prodotti pi\u00f9 tipici vanno ricordati i friarielli, la scarola liscia o riccia, diverse variet\u00e0 di broccoli, la verza, le verdure da minestra, e le \"puntarelle\". Diffusissimi sono tutti i tipi di legumi.\nLe zucchine sono ampiamente utilizzate; le pi\u00f9 grandi vanno preparate \"a scapece\", fritte e condite con l'aceto e la menta. I fiori maschili delle zucchine si possono preparare fritti in pastella: sono ottimi succedanei dei \"sciurilli\", che sono i fiori di zucca. I germogli raccolti dalle piante di zucchine in tarda estate, dopo la fase di produzione, vengono chiamati \"talli\", e sono ingredienti di ottime zuppe oppure vanno soffritti in padella. Tra le cucurbitacee ha diffusione locale la \"zucchetta di pergola\" o \"zucchetta del prete\", dal gusto delicato, ottima con la pasta o a zuppa con pomodorini.\nOltre ai normali peperoni di grosse dimensioni, rossi e gialli, tipici sono i peperoncini verdi dolci, che si preparano fritti. I carciofi pi\u00f9 pregiati sono le cosiddette \"mammarelle\", grandi, tondeggianti e con le estremit\u00e0 delle foglie violacee. Sono ideali per essere gustate semplicemente lesse con un pinzimonio di olio extravergine di oliva e sale.\nL'insalata accompagna molti piatti, specialmente quelli a base di pesce. Pi\u00f9 spesso della lattuga viene impiegata l\"'incappucciata\" (simile a quella che oggi viene chiamata \"iceberg\"), pi\u00f9 croccante, che viene mescolata anche a carote, finocchio, rucola, che una volta veniva raccolta spontanea nelle campagne e venduta dagli ambulanti insieme alla meno nobile \"pucchiacchella\", e ravanelli, tradizionalmente quelli lunghi e pi\u00f9 piccanti, oggi sempre pi\u00f9 rari e quasi completamente sostituiti da quelli tondi e pi\u00f9 dolci. L'insalata di pomodori primeggia nel periodo estivo. Un accorgimento particolare per quest'insalata, che viene condita con cipolla, basilico e/o origano ed olio d'oliva, \u00e8 di aggiungere un filo d'acqua, che aiuta la macerazione e la formazione di un sugo nel quale intingere il pane.\nLe olive nere usate nella cucina napoletana sono quelle di Gaeta, citt\u00e0 a Nord di Napoli, una volta parte del Regno delle due Sicilie.\nFormaggi e latticini.\nPresenza importante nella cucina napoletana e campana sono i latticini, la cui storia \u00e8 documentata da tempi antichissimi. Tra questi sono molto importanti le produzioni di latticini in pasta filata, come fiordilatte, provola e mozzarella. La mozzarella di bufala, in particolare, viene citata per la prima volta con il nome \"mozzarella\" nel 1570 da Bartolomeo Scappi ma ha origini sicuramente pi\u00f9 antiche, e nel 1481 appare con il nome di \"mozza\", dal verbo \"mozzare\", gesto col quale, a mano, si suddivide la pasta filata in singole mozzarelle. Analogamente, dalla \"prova\", di analogo significato, prende il nome la \"provola\".\nIn ordine di stagionatura, sono riportati sotto alcuni tra i pi\u00f9 famosi formaggi e latticini usati nella cucina napoletana e campana:\nPesce e frutti di mare.\nTutto il pesce del Tirreno \u00e8 abbondantemente presente nella cucina napoletana. Molto apprezzati sono anche i pesci meno pregiati e pi\u00f9 economici, tra i quali soprattutto le alici ed il pesce azzurro in generale. Ottimo \u00e8 il pesce per la zuppa: scorfani, tracine, \"cuocci\", cos\u00ec come pesci di media e grande taglia, tra i quali spigole e orate, ormai venduti prevalentemente da itticoltura, o come dentici, saraghi e \"pezzogne\". Anche pesci di piccolissimo taglio sono usati:\nA seguito del progressivo depauperamento delle riserve ittiche del mediterraneo,\ne delle conseguenti limitazioni sulla pesca del novellame, questi ultimi non sono\npi\u00f9 commercializzabili, mentre sono ancora venduti, nei limiti delle limitazioni\nimposte alla pesca, i \"cicenielli\".\nIl baccal\u00e0, importato dai mari del nord Europa, \u00e8 anche un ingrediente che fa parte della tradizione, e viene preparato fritto o anche con le patate e pomodoro.\nMolti cefalopodi sono utilizzati (polpi, seppie, calamari), cos\u00ec come i crostacei. I frutti di mare: cozze, cannolicchi, \"taratufi\", fasolari, telline, \"sconcigli\" e \"maruzzielli\", sono ancora oggi talvolta consumati anche crudi, sebbene sempre pi\u00f9 raramente rispetto a qualche decennio fa.\nUna nota particolare la merita la definizione di vongola verace, da non confondere con la vongola filippina, spesso chiamata \"verace\" nei mercati del nord Italia, ed il \"lupino\".\nDa deprecare \u00e8 il consumo di datteri di mare, per fortuna vietato per legge dal 1998, in quanto per la loro pesca vengono seriamente danneggiate le costiere calcaree, prevalentemente della penisola sorrentina.\nLe carni.\nLa carne non \u00e8 troppo usata nella cucina napoletana, anche perch\u00e9 era un ingrediente che scarseggiava presso le mense dei poveri. Non troviamo quindi nella tradizione filetti, costate o tagliate di carne, ed anche il taglio della carne pu\u00f2 risultare deludente per gli standard del nord e centro Italia.\nI tagli di maiale preferiti sono le \"tracchie\", ossia le costine, molto grasse, che sono cotte soprattutto nel rag\u00f9. Le salsicce a Napoli sono preparate con la carne tagliata grossolanamente (\"a ponta 'e curtiello\"). Una interessante variante \u00e8 costituita dalle cervellatine, pi\u00f9 sottili delle regolari salsicce.\nSono diffusi anche interiora e frattaglie varie: i fegatini di maiale, avvolti dalla tipica rete di grasso ed una foglia d'alloro, la trippa, i tipici \"'O pere e 'o musso\", e la piccante zuppa di soffritto, utilizzata per condire la pasta o come sugo sulle \"freselle\".\nTra i derivati del maiale non vanno dimenticati i cicoli, prodotti dalla pressatura dei tessuti pi\u00f9 grassi, dai quali viene estratta la sugna, ingrediente molto usato in passato come alternativa all'olio di oliva, un tempo molto pi\u00f9 costoso, e che veniva acquistato, addirittura, in misurini da un decilitro.\nSalumi.\nLa cucina napoletana offre una variet\u00e0 limitata di salumi. Oltre al famoso salame napoletano, in cui la carne ed il grasso sono tagliati a pezzi piuttosto grandi, \u00e8 diffuso il capocollo, di uso tipicamente pasquale, ed i cicoli, sia nella versione secca, che in quella morbida, questi ultimi utilizzati come companatico. \u00c8 tipico il panino con l'abbinamento di cicoli, ricotta e pepe.\nIl pane.\nScomparso oramai il pane \"marsigliese\", un pane delicato fatto con lievito di birra e di forma particolare (due panetti attaccati), il pane pi\u00f9 utilizzato \u00e8 il \"pane cafone\", cresciuto a lievitazione naturale, cotto in forno a legna in diverse forme. Sono anche diffusi gli \"sfilatini\", rimembranze delle baguette francesi, ma pi\u00f9 corti e dalla sezione un po' pi\u00f9 larga, le rosette, piccoli panini tondi, e infine la \"fresella\", ovvero un biscotto di pane tondo e sottile da condire con olio, olive, pomodori e altro.\nPrimi piatti.\nLa variet\u00e0 dei primi piatti nella cucina napoletana \u00e8 molto vasta, e comprende sia piatti molto semplici, come pasta al pomodoro e basilico o il semplicissimo \"aglio e uoglio\" (aglio e olio) fino a preparazioni elaborate, tra le quali il rag\u00f9 che pu\u00f2 richiedere, nella versione pi\u00f9 tradizionale, cinque o sei ore di preparazione.\nI primi piatti si rifanno a pi\u00f9 tradizioni complementari che spesso si mescolano e influenzano a vicenda: quella di una cucina poverissima, basata principalmente su ingredienti della terra, una cucina popolare tradizionale, ricca di frutti di mare e pesce, alimenti dal costo contenuto, vista la pescosit\u00e0 del mare di Napoli, e, infine, una cucina legata alla parte pi\u00f9 agiata della citt\u00e0, costituita da carne di ogni genere, uova e latticini, in preparazioni talvolta elaborate.\nPasti poveri.\nTra gli alimenti pi\u00f9 poveri ci sono le \"freselle\", ciambelle biscottate di pane duro, dalla facile conservazione, che, bagnate, sono la base della \"caponata\", condite con pomodoro fresco, aglio, olio, origano e basilico, e, quando disponibili, anche acciughe, olive ed altri ingredienti. Altro piatto tipico sono gli spaghetti \"aglio e uoglio\" (aglio e olio) spesso conditi con peperoncino.\nLa cucina pi\u00f9 povera abbina spesso la pasta con i legumi. Popolarissime sono: \"pasta e fagioli\" (\"pasta e fasule\"), conditi con le \"cotiche\", \"pasta e ceci\", \"pasta e lenticchie\", e \"pasta e piselli\". Ormai \u00e8 rarissimo l'uso delle cicerchie. In maniera analoga ai legumi sono preparate \"pasta e patate\" (\"pasta e patane\"), \"pasta e cavolfiore\", \"pasta e zucca\". Il metodo di cottura della cucina pi\u00f9 popolare consiste nel far cuocere prima i condimenti (ad esempio, soffriggere l'aglio nell'olio, quindi aggiungere i fagioli lessati, oppure soffriggere la cipolla ed il sedano ed aggiungere le patate tagliate a cubetti), quindi allungare con l'acqua, portare ad ebollizione, salare, ed aggiungere la pasta cruda. La pasta, cuocendo insieme ai condimenti, conserver\u00e0 l'amido, che invece viene perso se la pasta viene cotta a parte e poi scolata. Questo procedimento rende il sugo della pasta pi\u00f9 cremoso (\"azzeccato\"), ed \u00e8 contrapposto ad una tradizione pi\u00f9 \"nobile\" che preferisce preparare questi piatti in maniera pi\u00f9 brodosa, aggiungendo alla fine la pasta cotta a parte.\nPer un primo piatto povero ma pi\u00f9 nutriente, la pasta pu\u00f2 essere semplicemente condita con uovo alla stracciatella e formaggio, la cosiddetta \"pasta caso e ova\".\nGli spaghetti, conditi con sugo di pomodoro, olive di Gaeta e capperi prendono il nome di spaghetti alla puttanesca. Fantasiosa \u00e8 anche la ricetta ideata per le tavole pi\u00f9 povere, in assenza di costosi frutti di mare: gli spaghetti conditi con un sugo di pomodorini, o anche in bianco, con aglio, olio e prezzemolo vengono definiti \"spaghetti alle vongole fujute\", dove le vongole sono presenti solo nella fantasia dei commensali.\nLo \"scarpariello\" \u00e8 un altro sugo semplice con cui si condiscono i maccheroni la sua base \u00e8 di pomodoro e formaggio.\nLa frittata di maccheroni.\nLa frittata di maccheroni (\"frittata e maccarun\") si pu\u00f2 preparare anche con avanzi di pasta, sia in bianco che conditi col sugo di pomodoro. Si mescola la pasta cotta al dente con uovo battuto e formaggio. Pu\u00f2 essere arricchita con svariati ingredienti. Alcune moderne riedizioni la vogliono farcita con ingredienti quali prosciutto cotto, mozzarella o provola fresca. Tradizionalmente cotta in padella, c'\u00e8 chi usa oggi cuocerla al forno per renderla meno grassa. Se ben preparata risulta compatta, e pu\u00f2 essere anche tagliata a fette per essere consumata durante gite fuori porta o in spiaggia.\nDella frittata di maccheroni esiste anche una versione pi\u00f9 piccola, chiamata appunto \"frittatina\", prodotto tipico da rosticceria, preparata con besciamella, carne macinata, piselli e mozzarella e poi fritta in pastella.\nPrimi piatti pi\u00f9 ricchi.\nLa cucina aristocratica usa la pasta per preparazioni elaborate, come timballi, poco utilizzati ormai nella cucina di ogni giorno. Il sart\u00f9 di riso \u00e8 un timballo a base di riso ripieno di fegatini di pollo, salsicce, polpettine di carne, fiordilatte o provola, piselli, funghi, e condito con rag\u00f9, o, nella versione \"in bianco\" con besciamella. Altro retaggio della cucina di corte propinata dai monz\u00f9 \u00e8 la pasta al gratin, consistente in un timballo di maccheroni ricoperto di pan grattato e condito con besciamella, prosciutto, mozzarella ed altri ingredienti.\nTra i piatti \"ricchi\", ma pi\u00f9 diffusi nel quotidiano, vi \u00e8 la pasta condita con diversi sughi, come:\nCon il rag\u00f9 sono tradizionalmente conditi gli ziti, lunghi maccheroni cavi, che vengono spezzati a mano prima della cottura. Il rag\u00f9 viene anche usato, insieme al fiordilatte, per condire gli gnocchi alla sorrentina, che sono poi tradizionalmente ripassati a forno in un \"pignatiello\", tipico pentolino monoporzione di terracotta.\nPrimi piatti di pesce.\nSpaghetti, linguine e paccheri sono abbinati benissimo a frutti di mare e pesce. Di qui i piatti tipici da pranzi importanti (matrimoni, in particolare). I pi\u00f9 tipici sono:\nMa esistono moltissime altre varianti, ad esempio gli spaghetti con il sugo in bianco del merluzzo.\nLa cucina povera a base di legumi si pu\u00f2 abbinare ai frutti di mare, cos\u00ec da avere, ad esempio, \"pasta e fagioli con le cozze\", o varianti pi\u00f9 moderne come zucchine e vongole o cozze, che per\u00f2 finiscono per perdere ogni connotazione tradizionale.\nPiatti di riso.\nOltre al gi\u00e0 citato sart\u00f9 di riso, nella cucina pi\u00f9 povera, viene preparato tipicamente il \"riso con la verza\", che pu\u00f2 essere insaporito da scorzette di formaggio parmigiano, che fondono durante la cottura, o con cotiche di maiale o salsiccia.\nA base di pesce, invece \u00e8 il \"risotto alla pescatora\" che si prepara con molluschi di vario tipo (vongole, lupini, polpi, seppie, calamari), gamberi, e con un brodo ottenuto da gusci e dalle scorze dei gamberi.\nSono diffusi anche a Napoli gli arancini, detti in napoletano \"palle 'e riso\", pi\u00f9 tipici della tradizione siciliana.\nLa pizza napoletana.\nLa pizza \u00e8 tra i prodotti della cucina italiana pi\u00f9 celebri nel mondo; le sue radici sono antichissime, risalenti almeno all'epoca romana, quando erano diffuse diverse focacce di grano, citate in alcune opere di Virgilio. Il nome, infatti, probabilmente deriva dal latino \"pinsa\", participio passato del verbo \"pinsere\", che significa schiacciare. La pizza vera e propria, ricoperta di salsa di pomodoro, risale a poco pi\u00f9 di due secoli or sono, e fu presto popolarissima sia presso i napoletani pi\u00f9 poveri e che presso i nobili, compreso i re Borbone. Il successo della pizza conquist\u00f2 anche i sovrani piemontesi, tanto \u00e8 vero che proprio alla regina Margherita di Savoia nel 1889 il pizzaiolo Raffaele Esposito dedic\u00f2 la \"pizza Margherita\" che rappresentava il nuovo vessillo tricolore con il bianco della mozzarella, il rosso del pomodoro ed il verde del basilico; tuttavia, quella che oggi \u00e8 chiamata pizza Margherita in realt\u00e0 era gi\u00e0 preparata prima della dedica alla regina Savoia, pertanto si tratta nient'altro che di un falso storico la leggenda secondo cui questa ricetta sia stata inventata proprio in onore della stessa. Francesco De Bouchard gi\u00e0 nel 1866 ci riporta la descrizione dei principali tipi di pizza, ossia quelli che oggi prendono nome di \"marinara\", \"margherita\" e \"calzone\":\nLa cottura della vera pizza necessita il forno a legna che riesce a raggiungere alte temperature tra i 430 e i 485 \u00b0C.\nUn modo tradizionale di consumare la pizza \u00e8 di acquistarla e mangiarla per strada. Nel centro storico alcune pizzerie vendono ancora la \"pizza\" \"a portafoglio\" o \"libretto\", pi\u00f9 piccola della pizza che si mangia a tavola, piegata in quattro insieme ad un foglio di carta per alimenti, ed ancora dal costo molto contenuto. Questa pizza \u00e8 stata resa celebre da Bill Clinton che, a Napoli per il meeting del G7, del 1994 gust\u00f2 la pizza in questo modo presso una nota pizzeria in via dei Tribunali.\nCon un impasto simile a quello della pizza ma pi\u00f9 leggero si producono anche pastacresciute, tipiche delle friggitorie. Nelle pizzerie-friggitorie spesso si vendono anche le pizze fritte, ossia calzoni ripieni ma fritti in olio invece che cotti al forno.\nSecondi piatti di mare.\nFra le ricette di pesce, primeggiano i \"polpi alla luc\u00ecana\", cosiddetti dal popolare borgo di Santa Lucia nel quale nacquero, cotti con peperoncino piccante e l'immancabile pomodoro. Il polpo si prepara anche semplicemente lesso, all'insalata, condito con olio, limone, prezzemolo, ed olive verdi. In una maniera\npi\u00f9 ricca, viene preparata l\"'insalata di mare\" dove oltre al polpo si usano seppie, calamari e gamberi.\nIl pesce di media taglia viene spesso cucinato \"all'acqua pazza\", ossia con pomodorino e prezzemolo; quelli di taglia pi\u00f9 grande anche semplicemente grigliati, accompagnati, nelle occasioni pi\u00f9 importanti, da gamberoni e mazzancolle.\nCome in altri luoghi d'Italia anche il baccal\u00e0 figura con pi\u00f9 preparazioni. La pi\u00f9 tradizionale \u00e8 quella \"in cassuola\" (detta alla napoletana), con il baccal\u00e0 cotto lentamente nel sugo di pomodoro e condito con pinoli, capperi e uvetta. Pi\u00f9 rara e di matrice aristocratica \u00e8 quella \"alla cannaruta\", dove il baccal\u00e0, infarinato e fritto, viene ripassato in padella con cipolla, noci, pinoli e uvetta ed infine sfumato col vino bianco.\nLe cozze sono preparate in vari modi tra cui semplicemente \"all'impepata\", rapidamente lessate e pepate, e condite con qualche goccia di succo di limone, che ogni commensale spremer\u00e0 sui singoli mitili. Vongole ed altri frutti di mare sono gustati spesso \"saut\u00e9\", saltati in padella con aglio ed olio e con prezzemolo tritato a crudo, spesso serviti su crostini, oppure sono preparati al \"gratin\", gratinati a forno con pangrattato.\nAnche il pesce pi\u00f9 economico, principalmente le alici, viene spesso usato per gustose ricette. Tra queste:\nI \"cicenielli\", piccolissimi pesci, sono preparati lessi o fritti in una leggera pastella, cos\u00ec come \u00e8 d'uso fare con le alghe di mare.\nLa frittura di paranza \u00e8 di solito fatta con merluzzetti, triglie, \"fricassuari\" (piccole sogliolette), ma possono esserci anche altre variet\u00e0 di pesce di piccolo taglio, come alici o \"mazzoni\". La frittura va mangiata caldissima (\"frijenno magnanno\", si suole dire in napoletano). I piccoli gamberetti di nassa, i pi\u00f9 freschi venduti ancora vivi e saltellanti, sono fritti rapidamente, e senza essere prima infarinati, come invece avviene per la paranza.\nSecondi piatti di carne.\nI secondi di carne non sono troppo vari nella cucina napoletana.\nCapretto e agnello si gustano cucinati con patate e piselli al forno, specialmente in occasione di Pasqua; il coniglio ha la sua migliore preparazione \"all'ischitana\" e il pollo viene rosolato \"alla cacciatora\" col pomodoro; le salsicce o le cervellatine sono tradizionalmente soffritte in padella e accompagnate da contorni a base di verdure, specialmente i friarielli, oppure patatine fritte. Le \"tracchie\" (spuntature) di maiale sono tipicamente consumate come secondo piatto dopo che sono state cotte al rag\u00f9, che \u00e8 stato usato per condire la pasta. Le \"tracchie\" si accompagnano o sono alternative alle \"braciole\", nome napoletano degli involtini, che sono fatte con fettine sottili di vitello avvolte con un ripieno di aglio, prezzemolo, uvetta, pinoli ed altri aromi, e richiuse tradizionalmente con il filo da cucito, e oggi con gli stuzzicadenti. Un modo tipico di cucinare le fettine di carne di vitello \u00e8 \"alla pizzaiola\" (sovente \u00e8 cucinata \"alla pizzaiola\" anche la provola), ossia con pomodoro, aglio ed origano. Altri piatti di carne sono stati gi\u00e0 citati nella sezione sugli ingredienti.\nPiatti di verdure.\nSono tradizionali minestre di verdure e legumi, come la \"minestra di scarola e fagioli\", preparata con i fagioli \"cannellini\" o \"spollichini\", i \"fagioli alla maruzzara\", con pomodoro, aglio, sedano, origano e peperoncino, o la natalizia \"minestra maritata\". Ma talvolta i piatti a base di verdure trasformano ingredienti semplici in piatti molto ricchi ed elaborati. Tra questi vanno citati:\nFritture.\nOltre alla gi\u00e0 citata \"frittura di pesce\", molte verdure si cucinano \"dorate e fritte\" (carciofi, zucchine, cavolfiore). Nelle fritture pi\u00f9 ricche, si aggiunge anche fegato, ricotta e, una volta, si aggiungevano anche le cervella. La mozzarella si pu\u00f2 preparare dorata e fritta (con farina e uovo) o \"in carrozza\", come la prima, ma fritta tra due fette di pane ammorbidite nel latte.\nTra le fritture napoletane vi sono anche i \"crocch\u00e8 di patate\" ed i \"sciurilli\", acquistabili anche per strada nelle tipiche friggitorie, insieme a scagliozzi, pastacresciute, frittelle di alghe e melanzane fritte.\nLe frittate, non solo di maccheroni, fanno parte della tradizione napoletana. La pi\u00f9 celebre \u00e8 la famosa \"frittata di cipolle\" che ha per base le cipolle, ben dorate.\nContorni.\nI contorni non sono piatti secondari nella cucina napoletana, e sono per lo pi\u00f9 a base di verdure. Tra questi:\nRustici.\nTra i piatti rustici pi\u00f9 diffusi, vi \u00e8 la \"pizza di scarole\", preparata con scarole soffritte e condite con aglio, pinoli, uvetta, olive di Gaeta e capperi, e ricoperta di una pasta semplice di farina, acqua e lievito. Il \"casatiello\", o \"t\u00f2rtano\" \u00e8 il rustico tipico del periodo di Pasqua, consumato anche il giorno di pasquetta durante le gite fuori porta. Oggi i due nomi si usano spesso come sinonimi, ed indicano un rustico ricco di un'imbottitura di formaggi ed insaccati. Nelle versioni originali t\u00f2rtano e casatiello erano pi\u00f9 semplici, quest'ultimo si distingueva dal primo perch\u00e9 caratterizzato dalla presenza di uova nell'impasto, mentre il primo era ripieno di cicoli:\nAnche il bab\u00e0 ha la sua versione rustica. La pasta del bab\u00e0 \u00e8 infatti neutra, e nella versione da pasticceria acquista il gusto dolce dal bagno di acqua, zucchero e rum. Nella versione rustica, invece, all'impasto vengono aggiunti formaggio e salumi.\nIn rosticceria sono oggi molto diffusi e apprezzati la parigina - una sorta di pizza rustica farcita con pomodoro, formaggio, prosciutto cotto e poi coperta con uno strato di pasta sfoglia croccante - e i \"panini napoletani\", che in realt\u00e0 non sono panini veri e propri, bens\u00ec rustici imbottiti di salumi e formaggio.\nLa combinazione tra dolce e salato caratterizza il \"rustico napoletano\", un piccolo guscio di pasta frolla dolce farcito internamente con ricotta e salame.\nRisale agli anni Venti l'ideazione del danubio, nato come dolce derivato dai boemo Buchteln, ma poi affermatosi come rustico con la sostituzione del ripieno di marmellata con provola e salame.\nDolci.\nLa tradizione culinaria napoletana annovera una grande variet\u00e0 di dolci. Tra i dolci principali, sono da ricordare i seguenti:\nFamosi sono anche gelati, tra cui le \"coviglie\" e gli \"spumoni\" di preparazione pi\u00f9 tradizionale.\nI piatti delle feste.\nI piatti legati a periodi festivi meritano un capitolo a parte per variet\u00e0 e ricchezza.\nPiatti natalizi.\nLa cena della vigilia si fa tipicamente con spaghetti alle vongole, seguiti dal capitone fritto e dal baccal\u00e0 fritto, accompagnati dall'insalata di rinforzo che \u00e8 preparata con cavolfiore lesso, sottaceti, peperoni tondi sottaceto dolci o piccanti (le \"pupaccelle\"), ulive e acciughe sotto sale.\nI dolci natalizi sono:\nLa cena della vigilia si completa con le \"ciociole\", ossia frutta secca (noci, nocciole e mandorle), fichi secchi e le \"castagne del prete\", cotte a forno.\nTipici del pranzo di Natale sono la minestra maritata oppure i tagliolini in brodo di gallina.\nPiatti pasquali.\nIl piatto principale di Pasqua \u00e8 il casatiello, anche consumato il giorno di pasquetta durante le gite fuori porta, accompagnato dalla \"fellata\", banchetto di affettati misti (principalmente salame e capocollo), ricotta salata e uova sode, oppure da agnello o capretto al forno con patate e piselli. Il dolce tipico di Pasqua \u00e8 la pastiera, dolce realizzato tradizionalmente in casa, del quale esistono molte varianti, con leggere differenze in ciascuna famiglia.\nUna descrizione del pranzo pasquale dell'800 non si discosta molto dall'usanza odierna:\nAltre feste.\nPer il carnevale la versione napoletana della lasagna non prevede besciamella.\nTra i dolci di carnevale vi sono le \"chiacchiere\", diffuse con altri nomi in tutt'Italia, ed il sanguinaccio, che nella versione originale viene preparato con sangue di maiale e cioccolato, al quale sono spesso abbinati i savoiardi, biscotti leggeri da pasticceria.\nUn altro dolce tipico di carnevale \u00e8 il migliaccio, di origine beneventana, a base di semolino, in qualche modo simile al ripieno della sfogliatella.\nTipico del 2 novembre \u00e8 il \"torrone dei morti\" che, a differenza del torrone classico, non \u00e8 a base di miele, ma di cacao, ed \u00e8 preparato in vari gusti, con nocciole o frutta secca e candita, ma anche al caff\u00e8, o altri gusti ancora.\nFrutta.\nLa frutta \u00e8 spesso presente al termine del pasto, specialmente d'estate. Abbondante e molto varia \u00e8 in tutte le stagioni la produzione locale, tra cui spicca la mela annurca. Dall'area vesuviana provengono \"crisommole\", variet\u00e0 di albicocche nota gi\u00e0 nel Cinquecento e la variet\u00e0 di ciliegie detta \"cerase d' 'o monte\". Tra le altre specialit\u00e0 di frutta locali, le nespole, le sorbe, che si raccolgono a grappoli ancora acerbe, diverse variet\u00e0 di fichi ed i gelsi, bianchi (\"'e cevese annevate\") e rossi, ormai molto rari. La saporita pesca gialla \"col pizzo\" (\"percuoco\", o \"percoca\" in napoletano) viene anche usata, a pezzi, per insaporire il vino rosso del Monte di Procida, freddo, secondo la tradizione spagnola, similmente alla sangria.\nLe fette di anguria (\"'o mellone\") erano una volta vendute fresche d'estate sulle bancarelle dei \"mellunari\", ormai scomparsi, fino alla fine del secolo scorso. L'acquisto di un \"mellone\" intero era spesso preceduta dalla \"prova\", ossia il taglio con un lungo coltello di un tassello piramidale che dava l'opportunit\u00e0 al (potenziale) acquirente di assaggiare la dolcezza dell'anguria prima dell'acquisto. Il tassello, dopo l'assaggio, veniva rimesso in sede al momento dell'acquisto. Questa pratica \u00e8 stata abbandonata da diversi anni principalmente per motivi igienici.\nLa frutta secca \u00e8 consumata tipicamente durante le feste di Natale, con il nome di \"ciociole\". Le castagne sono usate per diverse ricette, tra le quali i \"cauzuncielli\", fagottini sfogliati a forma di mezzaluna con ripieno fatto di castagne lesse e passate, cioccolato caff\u00e8 zucchero e un po' di anice o rum, oppure semplicemente \"allesse\", ossia sbucciate e lessate con foglie di alloro, e consumate prevalentemente per la prima colazione.\nVini.\nLa tradizione vinicola italiana annovera molti vini campani di qualit\u00e0 che si abbinano bene alla cucina locale. Tra i bianchi vi sono il Greco di Tufo, la Falanghina, il Fiano di Avellino, l'Asprinio di Aversa, mentre tra i rossi il Taurasi in primo luogo, nonch\u00e9 l'Aglianico, il Piedirosso o \"pere 'e palummo\", il Solopaca, il Lacryma Christi del Vesuvio. Quest'ultimo si produce sia bianco che rosso.\nTre vini campani hanno la denominazione DOCG, tutti prodotti nella provincia di Avellino:\nCaff\u00e8.\nAl termine di un pranzo o di una cena non pu\u00f2 mancare una \"tazzulella 'e caf\u00e8\", che talvolta viene servito al tavolo del ristorante, ma pi\u00f9 spesso si va a prendere al bar. Tra i caff\u00e8 pi\u00f9 celebri di Napoli vi \u00e8 sicuramente lo storico caff\u00e8 Gambrinus, in piazza Trieste e Trento.\nGran parte dei Napoletani ritiene che il caff\u00e8 partenopeo sia unico per aroma e densit\u00e0. Molte leggende metropolitane cercano di avvalorare quest'affermazione in base a vari motivi, che vanno dall'acqua del Serino, al tipo di miscela, alla calibrazione della macchina, o, pi\u00f9 semplicemente, all'abilit\u00e0 dei baristi napoletani. Nessuna di queste ipotesi ha in realt\u00e0 mai ricevuto una verifica scientifica.\nNelle case la caffettiera napoletana, detta anche cuccumella, pur ancora in vendita, \u00e8 ormai stata largamente rimpiazzata dalla moka.\nLiquori.\nI pranzi e le cene pi\u00f9 abbondanti terminano con caff\u00e8 e liquore.\nAll'ormai diffusissimo limoncello era una volta preferito il \"liquore ai quattro frutti\", ossia limone, arancia, mandarino e \"limo\", un agrume locale simile al bergamotto, ormai molto difficile da reperire in commercio. Il \"nocillo\", diffuso in molte regioni d'Italia, \u00e8 tra gli amari tradizionalmente pi\u00f9 apprezzati. Molto apprezzato e consumato \u00e8 anche il \"rucolino\" (originario di Ischia).\nGastronomia da asporto napoletana.\nA Napoli da tempo immemore \u00e8 diffuso l'uso di acquistare e consumare cibi tipici per strada. Questa funzione era anticamente assolta dai \"thermopolia\" di epoca romana, rinvenuti negli scavi archeologici di Pompei ed Ercolano e in numerosi altri siti archeologici della zona. Tipici sono alcuni prodotti da friggitoria che si possono ancora oggi acquistare, soprattutto nelle vie del centro storico di Napoli, tra i quali vanno citate le pastacresciute, gli scagliozzi, i sciurilli, le frittatine di maccheroni alla besciamella ed i panini fritti, oltre alle melanzane e zucchine fritte e ai crocch\u00e8 di patate imbottiti di mozzarella dei quali esiste una versione pi\u00f9 piccola e priva di mozzarella detti \"panzarotti\". La missione del pasto veloce, antesignano dei moderni \"fast food\", \u00e8 presente nel nome \"vaco 'e pressa\" (vado di fretta), nome di una storica rosticceria sita in piazza Dante.\nLa \"pizza a portafoglio\" e la \"pizza fritta\" si trovano ancora presso le pizzerie di via dei Tribunali, port'Alba e piazza Cavour. Alla Pignasecca sono ancora attive alcune botteghe di \"carnacuttari\" che vendono vari tipi di trippa, O pere e 'o musso\" o la storica \"zuppa 'e carnacotta\". Da Mergellina a via Caracciolo sono ancora numerosi i venditori di taralli nzogna e pepe\" (sugna e pepe), mentre rarissima \u00e8 ormai la presenza de \" 'o broro 'e purpo\" (il brodo di polpo), una volta declamato dai venditori ambulanti.\nFino a non molti anni fa erano diffuse bancarelle che vendevano \"'o spassatiempo\" (il \"passatempo\"), ossia noccioline, semi di zucca e ceci tostati, lupini in salamoia, il cui nome deriva dal tempo necessario per sgusciare questi tipi di semi, frutta secca e legumi.\nFino agli ultimi decenni del Novecento un venditore di panini farciti con la ricotta offriva una colazione al sacco a chi si imbarcava per le isole al porto di Pozzuoli.\nD'estate venditori ambulanti offrono ancora oggi refrigerio con una semplice granita, definita \"'a rattata\" (la grattata), ossia, del semplice ghiaccio grattugiato a partire da un singolo grosso blocco con un apposito strumento simile ad una pialla, che viene condito con dello sciroppo dolce. I gusti pi\u00f9 tipici sono latte di mandorla, amarena, menta.\nBibliografia.\nLa cucina napoletana pi\u00f9 antica \u00e8 descritta nei testi del Corrado e del Cavalcanti.\nMolte ricette, sia classiche che rivisitate in chiave pi\u00f9 contemporanea, sono riportate in testi pi\u00f9 recenti. Molti libri di cucina napoletana, oltre alle ricette pi\u00f9 tipiche, contengono anche rivisitazioni in chiave partenopea di altre ricette. Non \u00e8 raro, ad esempio, trovare ricette come cotoletta alla milanese, carne alla genovese, sugo alla bolognese, o altro."}
{"id": "1751110", "revid": "770813", "url": "https://it.wikipedia.org/wiki?curid=1751110", "title": "Marynarka Wojenna", "text": "Marynarka Wojenna (in italiano: \"Marina Militare della Polonia\") \u00e8 una delle quattro componenti delle Si\u0142y Zbrojne Rzeczypospolitej Polskiej.\nStoria.\nLa Marina Polacca viene costituita nel 1918 con la conquista dell'indipendenza della Polonia al termine della prima guerra mondiale. \nOrigini.\nLe origini risalgono per\u00f2 al 1463 quando una improvvisata forza navale vinse le forze navali dell'Ordine Teutonico nella laguna della Vistola. Un secolo dopo Re Sigismondo II cre\u00f2 una forza navale corsara denominata \"difensori del mare\".\nSeconda guerra mondiale.\nRicostituita con la formazione dello stato polacco nel 1918, la marina polacca allo scoppio della seconda guerra mondiale non \u00e8 stata in grado di affrontare le forze preponderanti della Kriegsmarine supportate a sua volta dalla Luftwaffe, ma alcune navi polacche, seguendo il piano Peking riuscirono a lasciare il porto di Gdynia e riparare nel Regno Unito da dove proseguirono a fianco degli alleati la lotta contro la Germania nazista e le potenze dell'Asse. Al termine del conflitto le navi superstiti rientrarono in patria.\nGuerra fredda.\nDopo la seconda guerra mondiale il nuovo governo comunista imposto dai sovietici rianim\u00f2 la marina polacca con sede a Gdynia. Durante la guerra fredda con la Polonia entrata a far parte del blocco sovietico, la Marina Polacca ebbe un notevole sviluppo, compreso quello di una forza anfibia separata di fanteria di marina.\nDurante il regime comunista la Marina Polacca ha acquisito un certo numero di navi di fabbricazione sovietica, tra cui due cacciatorpediniere, due cacciatorpediniere lanciamissili, tredici sottomarini e diciassette motomissilistiche. Tra loro c'era un sottomarino classe Kilo, ORP Orze\u0142 e un cacciatorpediniere missilistico di classe Kashin modificato, (ORP Warszawa). I cantieri navali polacchi producevano principalmente mezzi da sbarco, dragamine e navi ausiliarie. Il ruolo principale della Marina polacca del Patto di Varsavia doveva essere il controllo del Mar Baltico, cos\u00ec come le operazioni anfibie lungo l'intera costa baltica contro le forze della NATO in Danimarca e Germania occidentale.\nLa Marina oper\u00f2 nell'ambito del Patto di Varsavia fino alla caduta del regime comunista del 1989.\nDal 1989 ad oggi.\nDopo la caduta del muro di Berlino ed il conseguente ingresso nell'UE la Marynarka Wojenna ha dovuto abbandonare la dottrina sovietica e ricercare un nuovo ruolo operativo.\nIl 12 marzo 1999 la Polonia \u00e8 entrata a far parte della NATO. L'ingresso della Polonia nella NATO ha notevolmente cambiato la struttura e il ruolo della Marina polacca. Mentre in precedenza si occupava della difesa costiera e delle operazioni del Mar Baltico, l'attuale dottrina \u00e8 orientata all'integrazione con le operazioni navali internazionali. L'attenzione si concentra sull'espansione delle capacit\u00e0 navali di superficie e subacquee e sulla creazione di una grande forza subacquea. Per facilitare questi cambiamenti, la Polonia ha intrapreso una serie di programmi di modernizzazione anche attraverso una serie di acquisizioni all'estero, compresa l'acquisizione di quattro sottomarini classe Kobben dalla Norvegia e due fregate classe Oliver Hazard Perry dagli Stati Uniti. L'aviazione navale ha anche acquisito una serie di elicotteri SH-2G Super Seasprite.\nLa Marina Militare Polacca ha preso parte a numerose operazioni di forze congiunte. Nel 1999 la base navale di Gdynia \u00e8 diventata la base di tutte le forze sottomarine della NATO nel Baltico, nome in codice \"Cooperative Poseidon\" e nello stesso anno ha preso parte a manovre congiunte di addestramento sottomarino con la US Navy, con nome in codice \"Baltic Porpoise\", utilizzarono per la prima volta il porto in un'esercitazione militare multinazionale.\nNei primi anni del nuovo secolo ha giocato un suo ruolo nello scenario internazionale partecipando all'operazione Enduring Freedom con ruolo di supporto logistico per la US Navy.\nNel 2013 la marina militare polacca era composta da circa 14000 uomini ed era classificata tra le forze navali medio-piccole.\nAttualmente la marina polacca sta subendo una completa modernizzazione.\nMezzi aerei.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\nGradi.\nIl grado pi\u00f9 alto della Marina Polacca \u00e8 ammiraglio che ha codice di equivalenza NATO OF-9; Il grado denominato Ammiraglio della flotta, (polacco: admira\u0142 floty) \u00e8 stato istituito ai sensi della legge del 21 dicembre 2001 e introdotto il 1\u00ba gennaio 2002 ed \u00e8 corrispondente al grado di Ammiraglio di squadra con incarichi speciali della Marina Militare Italiana ed \u00e8 riservato al Comandante in capo della Marina Polacca. Fino al 2002 i gradi di ammiraglio erano articolati su tre livelli: contrammiraglio (polacco: Kontradmira\u0142), viceammiraglio (polacco: Wiceadmira\u0142) e ammiraglio (polacco: Admira\u0142); il distintivo di grado di Ammiraglio della flotta \u00e8 uguale al precedente distintivo di grado di Ammiraglio che, ai sensi della legge del 21 dicembre 2001, \u00e8 equiparato al generale a quattro stelle, grado creato nel 2002, in seguito all'entrata della Polonia nella NATO e riservato al capo di stato maggiore delle forze armate polacche quando a ricoprire tale carica \u00e8 un ufficiale della Marina.\nLa categoria degli ufficiali (polacco: Korpus oficer\u00f3w) \u00e8 suddivisa a sua volta in tre categorie:\nSottufficiali e comuni sono divisi in quattro categorie:"}
{"id": "1751118", "revid": "287204", "url": "https://it.wikipedia.org/wiki?curid=1751118", "title": "Libro di Omni", "text": "Il libro di Omni, (in inglese: \"The Book of Omni\", convenzionalmente abbreviato con \"Omni\"), di un solo capitolo, \u00e8 la quinta suddivisione principale, o libro, del Libro di Mormon. Riporta brevi annotazioni di Omni, figlio di Enos, dei suoi figli Amaron e Chemish, che le trasmise a sua volta a suo figlio Abinadom e questi a suo figlio Amalechi.\nNarrazione.\nVengono citati gli avvenimenti tra circa il 361 a.C. e il 130 a.C.\nMosia, per ordine del Signore si sposta nella \"terra di Zarahemla\", dove scopre che tale popolo, disceso da Mulec figlio del Re Sedecia, emigr\u00f2 a sua volta da Israele ai tempi della cattivit\u00e0 babilonese, pochi anni dopo il viaggio di Lei, ma aveva perso il credo in JHWH, e anche la loro lingua era ormai incomprensibile per Mosia. Questi comunque fu proclamato loro re. Il popolo di Zarahemla present\u00f2 poi a Mosia una stele che raccontava della distruzione dei Giarediti, scritto dal loro ultimo re, Coriantumr."}
{"id": "1751119", "revid": "585241", "url": "https://it.wikipedia.org/wiki?curid=1751119", "title": "Teorema di Browder-G\u00f6hde-Kirk", "text": "In matematica, il teorema di Browder-G\u00f6hde-Kirk \u00e8 un teorema di punto fisso, dimostrato nel 1966. Stabilisce che un'applicazione non espansiva di un sottoinsieme limitato, chiuso, convesso di uno spazio di Banach uniformemente convesso in s\u00e9 ha un punto fisso."}
{"id": "1751128", "revid": "729019", "url": "https://it.wikipedia.org/wiki?curid=1751128", "title": "Dainippon Ink &amp; Chemicals", "text": "Dainippon Ink and Chemicals, Incorporated (in Giapponese \u5927\u65e5\u672c\u30a4\u30f3\u30ad\u5316\u5b66\u5de5\u696d Dainippon Inki Kagaku K\u014dgy\u014d) (TYO: 4631), nota anche come DIC, \u00e8 una societ\u00e0 con sede a Nihonbashi, Ch\u016b\u014d in Giappone che produce inchiostri, lacche, pigmenti, nastri industriali, resine, prodotti fluorochimici. Essa \u00e8 stata fondata il 15 febbraio 1908.\nLa societ\u00e0 commercia sui mercati pubblici, ha pi\u00f9 di 25.000 impiegati e il suo profitto supera $8.5 miliardi l'anno. Opera su base mondiale e include la Sun Chemical corporation.\nIl 15 febbraio 2008 la societ\u00e0 aveva 100 anni e ha ufficialmente cambiato il suo nome in DIC Corporation."}
{"id": "1751131", "revid": "713168", "url": "https://it.wikipedia.org/wiki?curid=1751131", "title": "Chitarra portoghese", "text": "La chitarra portoghese \u00e8 uno strumento musicale a corda pizzicata.\nHa la cassa di risonanza a forma di pera, sei paia di corde, che vengono chiamati \"ordini\" e la paletta a forma di ventaglio.\nPer la sua accordatura si usano chiavi e per suonarla si utilizzano spesso penne dette \"unhas\". Oggi, nella sua forma moderna, nata intorno al XIX secolo, si suona prevalentemente per accompagnare il fado. L'accordatura dello strumento \u00e8 \"aperta\" ed \u00e8, dalla nota pi\u00f9 alta a quella pi\u00f9 bassa, si, la, mi, si, la, re.\nEsistono due varianti dello strumento: la \"lisboeta\" e la \"coimbrinha\". Quest'ultima porta un'accordatura di un tono pi\u00f9 basso.\nEsistono tre stili di esecuzione per la guitarra portugu\u00e9sa: quello \"lisboeta\", il pi\u00f9 tipico del fado, quello \"coimbrinho\" influenzato dalla musica corale e quello \"porto\" pi\u00f9 rivolto verso le armonie; ma \u00e8 comune ai tre stili la tecnica della \"corda solta\" sia nelle melodie sia nelle armonie e ci\u00f2 \u00e8 possibile anche sfruttando il fatto che la musica portoghese, ed il fado in particolare, sono musiche tonali; ci\u00f2 comporta frequenti aperture di accordi e di note per none e per seste.\nStoria.\n\u00c8 uno strumento la cui origine \u00e8 molto remota; deriva dalla cetra rinascimentale italiana. Le prime modifiche furono fatte dal liutaio inglese Simpson a fine '700. L'attuale forma fu definitivamente elaborata dal liutaio di corte Pereira che fu anche l'inventore della meccanica \"a pettine\" che \u00e8 tipica di questo strumento. L'accordatura \u00e8 rimasta la medesima della cetra ed offre il vantaggio di obbligare l'esecutore a sfruttare la lunghezza del manico, ottenendo le tipiche note \"scivolate\".\nUna leggenda di Lisbona vuole che la \"guitarra portugu\u00e9sa\" sia stata inventata da una prostituta, Maria Severa Onofriana, spesso richiamata nei brani popolari, che esercitava il mestiere di prostituta nel bordello della Mouraria (un quartiere di Lisbona). \nPrincipali interpreti.\nIl classico ruolo della chitarra portoghese nel fado fu definitivamente stabilito da alcuni grandi strumentisti: Armandinho (Salgado Armando Freire), Domingos Camarinha, Jaime Santos, Raul Nery, Jos\u00e9 Fontes Rocha, poi Carlos Gon\u00e7alves (per 35 anni guitarrista di Am\u00e1lia Rodrigues), Ant\u00f3nio Chainho fino ai pi\u00f9 recenti Alcino Frazao, Ricardo Rocha, Jos\u00e9 Manuel Neto, Angelo Freire, Bernard Couto, Lu\u00ecs Petisca, Fernando Silva, ecc.\nNella musica classica.\nAlcuni interpreti come Ant\u00f3nio Brojo, Ant\u00f3nio Portugal e soprattutto Gon\u00e7alo Paredes e suo figlio Artur e suo nipote Carlos, la portarono nella musica classica portoghese.\nNel rock.\nVeniva spesso usata dal chitarrista degli Yes, Steve Howe, nella versione live della prima parte (intitolata \"Your move\") della canzone \"I've Seen All Good People\" dall'album \"The Yes Album\"."}
{"id": "1751135", "revid": "287204", "url": "https://it.wikipedia.org/wiki?curid=1751135", "title": "Ratto di Ganimede (Correggio)", "text": "Il Ratto di Ganimede \u00e8 un dipinto a olio su tela (163,5x70,5\u00a0cm) di Correggio, databile al 1531-1532 circa e conservato nel Kunsthistorisches Museum di Vienna.\nFa parte di una serie realizzata per il duca di Mantova Federico II Gonzaga avente per tema gli amori di Giove.\nStoria.\nLa serie degli \"Amori di Giove\" venne concepita dopo il successo riscosso dalla tela di \"Venere e Amore spiati da un satiro\". L'artista fece in tempo ad eseguire quattro tele, accoppiabili a due a due per le dimensioni, e forse altre ne erano state programmate. La cronologia delle quattro tele \u00e8 argomento alquanto controverso. Ci\u00f2 che importa per\u00f2 \u00e8 soprattutto il fondamentale contributo che esse diedero allo sviluppo della pittura a soggetto mitologico e profano, grazie al nuovo e straordinario equilibrio tra resa naturalistica e trasfigurazione poetica.\nNella prima edizione delle \"Vite\" (1550), Giorgio Vasari cit\u00f2 solo due delle opere del Correggio dedicate agli amori di Giove: la \"Leda\" (oggi alla Gem\u00e4ldegalerie di Berlino) e la \"Venere\" (verosimilmente la \"Danae\" della Galleria Borghese di Roma), delle quali fece una descrizione piuttosto imprecisa. D'altronde, lo scrittore non conosceva tali opere se non attraverso le parole di Giulio Romano.\nL'aretino rifer\u00ec che tali dipinti vennero commissionati all'artista emiliano dal duca di Mantova Federico II Gonzaga, che intendeva farne dono al Carlo V: malgrado egli non faccia menzione del \"Ratto di Ganimede\" e di \"Giove e Io\", dal fatto che queste due tele si trovassero in Spagna a met\u00e0 del XVI secolo insieme all'altra coppia di dipinti, \u00e8 possibile dedurre che facessero tutte parte di un unico ciclo.\nCecil Gould ipotizz\u00f2 che il Gonzaga abbia commissionato le tele con \"Io\" e \"Ganimede\" per s\u00e9 e che le abbia cedute all'imperatore solo quando questi, verosimilmente durante la visita del 1532, ebbe modo di vederle e apprezzarle, promettendogli di ottenergliene altri due (Danae e Leda); per Verheyen i quattro dipinti sarebbero stati realizzati dal Correggio per la sala di Ovidio in palazzo Te a Mantova e sarebbero passati a Carlo solo dopo la morte del duca Federico (1540), forse in occasione delle nozze di suo figlio, l'infante Filippo, con Maria Emanuela d'Aviz.\nTra il 1603 e il 1604 il dipinto venne fatto acquistare in Spagna da un intermediario di Rodolfo II d'Asburgo con il \"Cupido che fabbrica l'arco\" del Parmigianino, e portato a Praga. La tela \u00e8 conservata a Vienna almeno dagli anni '10 del Seicento, quando, insieme alla \"Io\", \u00e8 menzionata in un inventario delle collezioni imperiali.\nDescrizione e stile.\nSecondo il mito greco, Ganimede era un bellissimo fanciullo troiano. Giove, innamoratosi di lui, prese le sembianze di un'aquila, lo rap\u00ec mentre era intento al pascolo sul monte Ida e lo condusse con s\u00e9 sull'Olimpo, facendone il coppiere degli dei: mentre Senofonte leggeva nell'episodio l'allegoria morale della superiorit\u00e0 della mente sul corpo (il nome di Ganimede \u00e8 formato dalle parole greche \"\u03b3\u03ac\u03bd\u03c5\u03c3\u03b8\u03b1\u03b9\", \"gioire\", e \"\u03bc\u03ae\u03b4\u03b5\u03b1\", \"intelligenza\"), per Platone il mito era stato inventato dai cretesi per giustificare le relazioni tra uomini adulti e ragazzi adolescenti, ma nel Rinascimento il ratto di Ganimede era arrivato a simboleggiare l'estasi dell'amore platonico, che \"libera l'anima dai suoi legami fisici e la solleva a una sfera di beatitudine olimpica\".\nQuella di Correggio \u00e8 la prima grande rappresentazione del mito dell'et\u00e0 moderna (contemporaneamente Michelangelo stava pensando allo stesso tema per la decorazione della cupola della Sagrestia Nuova della basilica fiorentina di San Lorenzo, ma non port\u00f2 a compimento l'opera). Difficile dire quale interpretazione l'artista desse del mito: la sua versione del tema, pur estremamente sensuale, \u00e8 piuttosto diretta; il cane serve a ricordare l'attivit\u00e0 terrena e il fatto che la sua figura sia ritagliata sull'orlo inferiore della composizione crea un effetto di maggiore immediatezza. L'estremo realismo con cui \u00e8 resa l'aquila, animale araldico presente nello stemma di casa Gonzaga e, al contempo, emblema dell'autorit\u00e0 imperiale, potrebbe essere interpretato come un omaggio del duca Federico a Carlo V.\nL'iconografia rappresent\u00f2 quindi per il Correggio una sfida per esibire la propria bravura. Se l\u00e0 si trattava di rappresentare la consistenza impalpabile di una nuvola, qui la difficolt\u00e0 maggiore stava nel rappresentare convincentemente una figura in volo. Forse non c'era artista a questa data in Italia e all'estero che fosse pi\u00f9 abile del Correggio per un compito siffatto. L'esperienza della decorazione della cupola di San Giovanni Evangelista e di quella del Duomo di Parma avevano fatto dell'artista un esperto in materia. Proprio dagli affreschi del Duomo \u00e8 stato notato che deriva la figura del Ganimede, particolarmente da uno degli angeli efebici in volo sulle nuvole.\nRimane la delicatissima e solare invenzione figurativa del Correggio, giocata sulle tenere fattezze del Ganimede in volo, sulla sua fanciullesca ingenuit\u00e0, sul mirabile giro \u2013 continuamente spostato \u2013 del punto di vista lungo la verticale della visione, e sui colori eccezionalmente preziosi. La tecnica infatti di sottili, calibratissime pellicole di colore conferma la datazione della scena agli stessi anni della \"Io\"."}
{"id": "1751143", "revid": "110157", "url": "https://it.wikipedia.org/wiki?curid=1751143", "title": "Lajes Pintadas", "text": "Lajes Pintadas \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751146", "revid": "287204", "url": "https://it.wikipedia.org/wiki?curid=1751146", "title": "Monte das Gameleiras", "text": "Monte das Gameleiras \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751147", "revid": "287204", "url": "https://it.wikipedia.org/wiki?curid=1751147", "title": "S\u00e3o Bento do Trairi", "text": "S\u00e3o Bento do Trairi \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751150", "revid": "287204", "url": "https://it.wikipedia.org/wiki?curid=1751150", "title": "S\u00e3o Jos\u00e9 do Campestre", "text": "S\u00e3o Jos\u00e9 do Campestre \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751152", "revid": "287204", "url": "https://it.wikipedia.org/wiki?curid=1751152", "title": "Serra de S\u00e3o Bento", "text": "Serra de S\u00e3o Bento \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751154", "revid": "729019", "url": "https://it.wikipedia.org/wiki?curid=1751154", "title": "Z.Vex Effects", "text": "La Z.Vex Effects \u00e8 un'azienda statunitense con sede a Minneapolis che produce amplificatori ed effetti per chitarra.\nIl nome dell'azienda deriva da quello del fondatore, Zachary Vex.\nTutti i pedali sono assemblati e verniciati a mano nella fabbrica Z.Vex nel Minnesota.\nDa alcuni anni \u00e8 stata introdotta la serie meno costosa Vexter, parzialmente assemblata in Taiwan e non verniciata a mano.\nIl pedale pi\u00f9 famoso prodotto dall'azienda \u00e8 il Fuzz Factory, utilizzato in ambito professionale da musicisti del calibro di Matthew Bellamy, Buckethead, John Frusciante, J Mascis ecc.\nAlcuni effetti a pedale della Z.Vex Effects hanno la peculiarit\u00e0 di utilizzare un theremin per il controllo dei suoni."}
{"id": "1751155", "revid": "110925271", "url": "https://it.wikipedia.org/wiki?curid=1751155", "title": "Governatorato di Nabatiye", "text": "Il governatorato di Nabatiye, o Nabatieh , () \u00e8 un governatorato del Libano che si trova nel sud-est del paese. \nGeografia.\nLa superficie \u00e8 di 1 098 km\u00b2 ed ha una popolazione di circa 316.541 abitanti (stima 2008). Il capoluogo \u00e8 Nabatieh.\nDistretti.\nIl governatorato \u00e8 organizzato in 4 distretti, da nord a sud:"}
{"id": "1751158", "revid": "287204", "url": "https://it.wikipedia.org/wiki?curid=1751158", "title": "Tangar\u00e1", "text": "Tangar\u00e1 \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751162", "revid": "287204", "url": "https://it.wikipedia.org/wiki?curid=1751162", "title": "Paolo Todeschini", "text": "Carriera.\nGiocatore.\nCresce tra le file del Milan, con cui esordisce in Serie A a 19 anni. Con la maglia rossonera disputa cinque campionati, al termine dei quali passa per una stagione al Bologna.\nSuccessivamente si trasferisce all'Atalanta dove disputa due stagioni, e poi alla Lazio, sempre in Serie A, dove rimane per una sola stagione senza poter giocare con grande continuit\u00e0 per malanni fisici che sarebbero stati risolti solo a Napoli dal medico sociale ed ex calciatore Athos Zontini.\nScende in Serie B con il trasferimento al Napoli, contribuendo al ritorno nella massima serie dei partenopei: ceduto per problemi di tachicardia accentuata derivanti da un problema di tonsille che ne acceleravano il battito cardiaco e lo spossavano fu operato e nella sua prima stagione s'impose segnando 9 reti, tra cui due decisive per battere in entrambi i casi in casa e per 1-0 il Legnano, diretto avversario nella lotta per la promozione, il 2 aprile 1950 ed il Vicenza il 18 giugno 1950. Disput\u00f2 quindi altre due stagioni nel massimo campionato, segnando nella sua ultima stagione in Campania la rete della momentaneo pareggio dei partenopei nella sconfitta casalinga del 2 dicembre 1951 per 2-1 contro il Palermo a cui fu ceduto a fine stagione. Dopo un anno in Sicilia passa al (Serie B), per poi concludere la carriera al , in IV Serie, dove svolge la duplice mansione di allenatore e giocatore.\nAllenatore.\nUna volta appesi gli scarpini al chiodo, continu\u00f2 la carriera di allenatore con il e successivamente con la Salernitana nella stagione 1956-1957.\nQualche anno pi\u00f9 tardi, dopo aver allenato la Nazionale olimpica con Nereo Rocco, approda alla societ\u00e0 che lo lanci\u00f2 nel calcio, ossia il Milan, condotto nella stagione 1960-1961 ad un secondo posto in campionato in coppia con Giuseppe Viani (anche con gli \"azzurrini\").\nNella stagione successiva viene chiamato sulla panchina della , in Serie B, per poi essere esonerato.\nIn seguito trascorse annate sulle panchine di e e negli anni settanta con altrettante retrocessioni.\nTra il 1967 e il 1968 fu di nuovo alla guida dell'olimpica con cui vinse il torneo calcistico dei V Giochi del Mediterraneo, anche se non centr\u00f2 la qualificazione a quello delle olimpiadi di Citt\u00e0 del Messico 1968.\nAllen\u00f2 anche il Messina nella stagione 1968-1969, in Serie C, il e per due anni, tra il 1981 ed il 1983, si sedette sulla panchina della Nazionale femminile.\nScultore.\n\u00c8 da segnalare, tra le attivit\u00e0 extra-calcistiche, la passione per la scultura, come testimoniano alcune sue opere raffiguranti sportivi; diplomatosi in Belle Arti a Milano a 40 anni fu autore infatti, tra le altre opere, della statua raffigurante la testa di Fausto Coppi posta poi sul Ghisallo."}
{"id": "1751165", "revid": "640277", "url": "https://it.wikipedia.org/wiki?curid=1751165", "title": "PSR B1620-26", "text": "PSR B1620\u221226 \u00e8 una stella binaria distante circa 12.400 anni luce, nell'ammasso globulare M4, formato da una stella di neutroni e una nana bianca. Questo sistema di stelle degeneri \u00e8 noto per ospitare il pianeta extrasolare pi\u00f9 antico, Matusalemme, la cui et\u00e0 \u00e8 di 13 miliardi di anni, meno di un miliardo di anni pi\u00f9 giovane dell'intero Universo.\nSi \u00e8 ipotizzato che in origine PSR B1620\u221226 A avesse un'altra compagna, una nana bianca di massa inferiore, che \u00e8 stata espulsa quando PSR B1620\u221226 B interag\u00ec con il sistema binario originale. A quel tempo, PSR B1620\u221226 B era ancora nella sequenza principale, coi suoi pianeti (PSR B1620-26 (AB)b). In seguito, i pianeti adattarono la loro orbita attorno ad entrambe le stelle.\nIl sistema triplo \u00e8 poco fuori dal centro dell'ammasso globulare al quale appartiene; l'et\u00e0 dell'ammasso \u00e8 stato stimato sui 12,7 miliardi di anni. La stessa et\u00e0 \u00e8 stimata per la formazione sia del pianeta che delle due stelle.\nC'\u00e8 una disputa minore sulle regole di nomenclatura propria da usare per questo insolito sistema stellare. Da una parte c'\u00e8 chi afferma che la regola tradizionale dell'assegnazione delle lettere A e B alle componenti dei sistemi doppi abbia la precedenza, cos\u00ec che la pulsar debba essere \"PSR B1620-26 A\", la nana bianca \"PSR B1620-26 B\" ed il pianeta \"PSR B1620-26 c\". L'altra parte considera invece la sigla PSR applicabile solo per la stella che realmente \u00e8 una pulsar, la nana bianca \"WD J1623-266\" e il pianeta \"PSR B1620-26 b\". I primi articoli e pubblicazioni usarono la prima convenzione, mentre i cataloghi stellari tendono adesso ad utilizzare la seconda.\nSistema planetario.\nPSR B1620\u221226c fu originariamente trovato tramite l'effetto Doppler della stella primaria, che ne ha permesso di scoprirne l'orbita.\nNei primi anni novanta, un gruppo di astronomi guidati da Donald Backer che studiava le pulsar binarie determin\u00f2 che la presenza di un terzo oggetto fosse necessaria per spiegare l'effetto Doppler osservato. In pochi anni gli effetti gravitazionali del pianeta sull'orbita della pulsar e della nana bianca furono misurati, dando una stima di massa dell'oggetto troppo bassa perch\u00e9 si trattasse di una stella. La conclusione che il terzo oggetto fosse un pianeta fu annunciata da Stephen Thorsett e dai suoi collaboratori nel 1993."}
{"id": "1751166", "revid": "287204", "url": "https://it.wikipedia.org/wiki?curid=1751166", "title": "Ja\u00e7an\u00e3", "text": "Ja\u00e7an\u00e3 \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751171", "revid": "110157", "url": "https://it.wikipedia.org/wiki?curid=1751171", "title": "Japi", "text": "Japi \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751172", "revid": "125894503", "url": "https://it.wikipedia.org/wiki?curid=1751172", "title": "Rai Cinema", "text": "Rai Cinema S.p.A. \u00e8 una societ\u00e0 nata il 1\u00ba gennaio 1998 in base all'esigenza del gruppo Rai di costituire una societ\u00e0 autonoma ad elevata specializzazione, focalizzata sull'attivit\u00e0 di produzione, acquisizione e gestione dei diritti del prodotto audiovisivo sui diversi canali della filiera cinematografica.\nL'attivit\u00e0.\nL'attivit\u00e0 della societ\u00e0 segue due direttrici fondamentali: l'acquisizione sui mercati nazionali e internazionali di prodotto per i palinsesti Rai (al fine di assicurare, da un punto di vista quantitativo e qualitativo, la copertura del fabbisogno delle reti sia generaliste che specializzate) e l'intervento nel settore cinematografico (produzione e distribuzione).\nAccanto a queste due aree si \u00e8 sviluppata - sin dal 2001 - l'attivit\u00e0 di commercializzazione dei diritti diversi dalla free tv (theatrical, home video, pay tv, svod, vod, etc.), con la quale Rai Cinema \u00e8 riuscita a trasformare l'obbligo di investimento nel settore cinematografico in un'opportunit\u00e0 sia in termini economici per l'azienda che di sviluppo e sostegno per il cinema e i prodotti a marchio Rai.\n01 Distribution.\nL'ingresso nel settore della distribuzione - con la costituzione della controllata 01 Distribution - ha consentito di presidiare direttamente lo sfruttamento commerciale del film a partire dall'uscita cinematografica, favorendo un'ampia visibilit\u00e0 ai titoli italiani e assicurando l'ottimizzazione dei ritorni economici anche per gli sfruttamenti successivi (home video, estero, pay tv).\nPer consentire alla 01 Distribution di presentarsi sul mercato della distribuzione con listini competitivi, in grado di offrire un adeguato mix di prodotto, Rai Cinema ha avviato l'attivit\u00e0 di acquisto di film internazionali.\nRisultati raggiunti in termini industriali e di Box Office.\nDalla nascita ad oggi Rai Cinema ha contribuito a realizzare oltre 420 film, di cui oltre 200 tra opere prime e seconde, e oltre 150 documentari, investendo in totale nella produzione circa 530 milioni di euro; i film che Rai Cinema ha distribuito con il marchio 01 Distribution dalla sua nascita ad oggi sono pi\u00f9 di 290 per un totale di circa 92 milioni di biglietti venduti.\nNel 2011 la Societ\u00e0, attraverso il marchio 01 Distribution, si \u00e8 attestata al quarto posto della classifica dei distributori, con una quota di mercato pari a circa l'11,5 % del totale degli incassi e di oltre il 20 % del totale degli incassi dei soli film italiani."}
{"id": "1751173", "revid": "599013", "url": "https://it.wikipedia.org/wiki?curid=1751173", "title": "Seig\u014d Narazaki", "text": "Carriera.\nClub.\nDopo aver militato nella \"Nara Ikuei High School\", nel 1995 approd\u00f2 in J-League al Yokohama Fl\u00fcgels, debuttando in prima squadra il 16 agosto 1995 contro il Bellmare Hiratsuka.\nNel 1999, anno della fusione tra Yokohama Fl\u00fcgels e Yokohama Marinos, Narazaki fu messo sotto contratto dal Nagoya Grampus.\nNazionale.\nCon il debutt\u00f2 il 15 febbraio 1998 contro l'.\nHa partecipato alle edizioni 1998, 2002, 2006, 2010. Vanta ben 78 partite disputate con il Giappone."}
{"id": "1751175", "revid": "339392", "url": "https://it.wikipedia.org/wiki?curid=1751175", "title": "SN\u00c9CMA", "text": ""}
{"id": "1751176", "revid": "110157", "url": "https://it.wikipedia.org/wiki?curid=1751176", "title": "Look to Your Heart (Frank Sinatra)", "text": "Look to Your Heart \u00e8 la terza raccolta del crooner statunitense Frank Sinatra per la Capitol Records, pubblicata nel 1959.\nIl disco.\nIl disco raccoglie singoli e B-side di Sinatra registrati dal 1953 al 1955, senza canzoni particolarmente notevoli o conosciute. Dopo \"This Is Sinatra!\" e \"This Is Sinatra Volume 2\", la Capitol propone ancora una raccolta, che questa volta non avr\u00e0 particolare successo tanto che l'etichetta decise di non rinnovare l'album con l'avvento del CD."}
{"id": "1751180", "revid": "110157", "url": "https://it.wikipedia.org/wiki?curid=1751180", "title": "Rai Trade", "text": "Rai Trade S.p.A. \u00e8 stata la societ\u00e0 che promuoveva le propriet\u00e0 intellettuali del gruppo Rai e ne commercializzava i diritti. Tra gli scopi dell'azienda c'era quello di diffondere il Made in Italy nei vari settori dell'audiovisivo. Tra le varie attivit\u00e0 svolte, l'azienda era anche un'etichetta discografica.\nStoria.\n\u00c8 nata il 27 giugno 1997 dalla fusione della Nuova Edizioni Radiotelevisione Italiana S.p.A. con Sacis, Rai Eri e Fonit Cetra.\nNella seduta del CdA della Rai del 28 luglio 2010 viene approvata la proposta di internalizzazione della societ\u00e0 Rai Trade nella capogruppo Rai S.p.A. La proposta viene ulteriormente confermata nella seduta del 20 ottobre 2010.\nIl 23 febbraio 2011 viene firmato l'Atto di fusione per l'incorporazione di Rai Trade in Rai.\nFiction prodotte.\nIn alcune occasioni, Rai Trade ha collaborato con Rai Fiction e con altre case di produzione per produrre fiction televisive:"}
{"id": "1751182", "revid": "287204", "url": "https://it.wikipedia.org/wiki?curid=1751182", "title": "Westerlund 1", "text": "Westerlund 1 (a volte chiamato Wd1) \u00e8 l'ammasso stellare giovane pi\u00f9 massivo del Gruppo Locale, a circa 5000 pc dal Sole. \u00c8 stato scoperto nel 1961 da Bengt Westerlund ma \u00e8 stato a lungo ignorato a causa della forte estinzione di luminosit\u00e0 nella sua direzione, dovuta alla presenza di nebulosit\u00e0 oscure. Le uniche stelle che sono state identificate all'interno dell'ammasso sono le pi\u00f9 luminose, incluse 6 ipergiganti gialle, 3 supergiganti rosse, 13 o pi\u00f9 stelle di Wolf-Rayet, variabili blu luminose e 25 e pi\u00f9 stelle di classe OB. Si ritiene che Westerlund 1 origini da un singolo processo di formazione stellare, di conseguenza \u00e8 costituito da stelle aventi pressoch\u00e9 la stessa et\u00e0 e composizione.\nDistanza e posizione.\nWesterlund 1 \u00e8 troppo lontano per determinarne direttamente la distanza attraverso la misurazione della parallasse, quindi la sua distanza deve essere stimata attraverso il valore di magnitudine assoluta previsto per le stelle e la stima di estinzione stellare all'interno dell'ammasso. Questo \u00e8 stato fatto per le stelle ipergiganti gialle e di Wolf-Rayet, dando una stima di circa 5 Kpc in entrambi i casi, mentre per le stelle in sequenza principale risulta circa 3,6 Kpc. Tutte queste stime pongono Westerlund 1 presso i bordi della galassia, il che pu\u00f2 essere significativo per determinare come questo ammasso possa essersi formato.\nIl rilevamento di un numero limitato di stelle Wolf-Rayet a lunghezze d'onda radio fornisce un limite minimo di distanza di almeno 2 Kpc; mentre alcune altre stelle Wolf-Rayet sono state rilevate, queste si ritengono binarie in collisione con un conseguente aumento delle emissioni radio.\nL'ammasso \u00e8 stato osservato dettagliatamente in luce visibile ed infrarossa dalla camera WFC3 del telescopio Hubble. Al suo interno spicca la supergigante rossa W-26 con un raggio di circa 1500 volte maggiore di quello solare."}
{"id": "1751184", "revid": "773636", "url": "https://it.wikipedia.org/wiki?curid=1751184", "title": "Festa del mandorlo in fiore", "text": "La festa del mandorlo in fiore \u00e8 una festa popolare della citt\u00e0 di Agrigento che, come vuole la tradizione, si ripete ogni anno all'inizio del mese di marzo e ha una durata di una settimana circa. L'obiettivo \u00e8 quello di festeggiare l'arrivo della primavera con il rifiorire dei mandorli e di gioire per il ritorno della vita. Numerosi gruppi folkloristici arrivano ad Agrigento da ogni parte del mondo per prenderne parte. Infatti, nel corso degli anni, la festa ha accresciuto il proprio significato culturale mandando messaggi di pace a tutte le popolazioni.\nLa manifestazione comincia con una visita, al tramonto, alla Valle dei Templi e prosegue con l'accensione della \"fiaccola dell'amicizia\" davanti al tempio della Concordia. L'avvenimento pi\u00f9 importante della sagra si ha durante la chiusura, quando i gruppi folkloristici sfilano con i carretti siciliani e le bande musicali dalla citt\u00e0 alla Valle dei Templi. Inoltre, un'esibizione artistica conclusiva viene svolta sempre ai piedi del tempio della Concordia mentre si pu\u00f2 assistere alla cerimonia di assegnazione del Tempio d'oro che viene consegnato da una giuria internazionale ai gruppi che hanno danzato e cantato meglio e a chi ha il costume tradizionale migliore.\nOgni anno vengono organizzate parecchie altre iniziative collaterali, come ad esempio \"miss primavera\", che premia la ragazza pi\u00f9 bella tra i vari gruppi e il balcone fiorito pi\u00f9 bello della Via Atena, la via principale di Agrigento. Inoltre, recentemente sono stati assegnati nuovi premi, come quello di \"Gian Campione\" e \"Casesa\", due pilastri del folklore agrigentino morti qualche anno fa. Un altro trofeo, il \"Criscenzo\", viene consegnato durante il festival dei bambini del mondo.\nNel periodo in cui si svolge la sagra, vengono realizzate anche delle mostre e delle degustazioni della mandorla con lo scopo di pubblicizzare questo prodotto tipico siciliano.\nIl mito del mandorlo in fiore.\nIl mito, scritto da Omero, racconta della fioritura del mandorlo. Essa sarebbe collegata alla storia d'amore di Acamante e Fillide. Il primo and\u00f2 a combattere la guerra di Troia al fianco degli Achei. Durante i dieci anni di guerra, Fillide non smise di aspettare il proprio amato ma, una volta conquistata la citt\u00e0 di Troia e terminata la guerra, i greci cominciarono a tornare a casa. Tra i superstiti che fecero ritorno non ci fu Acamante e Fillide cominci\u00f2 a pensare che fosse morto in guerra. Dunque, non vedendolo pi\u00f9 tornare, la principessa mor\u00ec disperata perch\u00e9 rimasta senza il suo amato.\nLa dea Atena, toccata dalla morte di Fillide, decise di farla diventare un albero di mandorlo. Acamante, per\u00f2, tard\u00f2 a ritornare per un blocco alla nave e, quando venne a sapere della morte della sua amata e del fatto che era un mandorlo, and\u00f2 verso l'albero e l'abbracci\u00f2. Cos\u00ec, il mandorlo fior\u00ec, come se volesse stringerlo a s\u00e9.\nStoria.\nLa Sagra compare per la prima volta nel 1937 a Naro. Essa \u00e8 stata la realizzazione di un sogno del conte Alfonso Gaetani, il quale l'ha desiderata ardentemente per far conoscere alla gente i prodotti tipici siciliani. Tutto questo ha luogo in un periodo dell'anno in cui il clima \u00e8 mite, anche se non \u00e8 ancora primavera, e il paesaggio \u00e8 quello primaverile caratterizzato dai mandorli che mostrano a tutti il loro splendido frutto. Tuttora la Sagra viene celebrata regolarmente anche a Naro nello stesso periodo agrigentino, conservando la sua origine folkloristica.\nNel 1941 ha un'interruzione, dovuta al fatto che si sta combattendo la seconda guerra mondiale. La sagra riprende nel 1948 e a partire da adesso viene tenuta ogni anno con una certa regolarit\u00e0 e con delle forme caratterizzate da un numero di eventi che aumenta con il passare del tempo.\nNel 2020 ha un'altra interruzione, sia a Naro che ad Agrigento, dovuta all'emergenza COVID-19 nuovo coronavirus scoppiato in Italia a met\u00e0 del mese di febbraio.\nDal 1954 la festa vede anche lo svolgersi del festival internazionale del folklore, spettacolo che spinge vari gruppi folkloristici del posto e dell'intera Europa a viaggiare per prenderne parte. Dal 1966 questi gruppi non sono solo locali ed europei, ma arrivano anche da altre parti del mondo. Dal 1956, dopo essere stata eseguita per la prima volta, la tradizionale accensione del \"tripode dell'amicizia \"viene ripetuta ogni anno.\nInoltre, nel 1966, la sagra viene improvvisamente interrotta perch\u00e9 colpita dal drammatico avvenimento della frana di Agrigento.\nCuriosit\u00e0.\nNel 2011, nel corso dell'edizione numero sessantasei della Sagra e durante il festival \"Cubaita della Concordia\", un gruppo di pasticcieri crea il torrone pi\u00f9 lungo che sia mai esistito, con una lunghezza di 660 metri. Per la preparazione sono serviti 1500 chili di mandorle e 1000 di zucchero. Il dolce viene, poi, mostrato al pubblico davanti al tempio della Concordia, luogo in cui viene premiato l'organizzatore Giovanni Parisi e il coordinatore dell'\u00e9quipe di pasticcieri che lo ha realizzato, e questo mandorlato entra a far parte del catalogo del \"Guinness World Records\".\nNel 2016, nel corso dell'edizione numero settantuno della Sagra e durante il sessantunesimo Festival internazionale del folklore, un gruppo di pasticcieri crea la torta di frutta pi\u00f9 lunga del mondo, con una lunghezza di 606 metri e quasi tre tonnellate di peso. Per la preparazione sono serviti: sedici quintali di crema chantilly all'italiana; cinquemilatrecento uova; cinquecentoventi rettangoli di pan di Spagna; cinquecento chilogrammi di farina e una tonnellata di zucchero; mille litri di latte; cinquecento litri di panna fresca e centocinquanta di sciroppo di acqua e zucchero all'aroma di arancia; trecento chili di kiwi suddivisi in trentamila fettine; sessanta cassette di arance in sedicimilaottocento fette; cinquanta chili di granella di mandorle tostate. Il dolce viene, poi, mostrato al pubblico al Viale della Vittoria (Agrigento), luogo in cui viene premiato l'organizzatore e il coordinatore dell'equipe di pasticcieri che lo ha realizzato. Anche questa torta viene inserita nel \"Guinness World Records\".\nUno dei brani pi\u00f9 cantati, suonati e ballati dal gruppo folcloristico di Agrigento \u00e8 la \"Schiacciata di li mennuli\" (\"la schiacciata delle mandorle\"). La canzone, scritta dal musicista e poeta agrigentino Michele Pisciotto, rievoca la raccolta e le varie fasi della lavorazione delle mandorle."}
{"id": "1751187", "revid": "92723", "url": "https://it.wikipedia.org/wiki?curid=1751187", "title": "Arcidiocesi di Linares o Nueva Le\u00f3n", "text": ""}
{"id": "1751190", "revid": "2519", "url": "https://it.wikipedia.org/wiki?curid=1751190", "title": "Distretto di Adansi Sud", "text": "Il distretto di Adansi Sud (ufficialmente Adansi South District, in inglese) \u00e8 un distretto della regione di Ashanti del Ghana."}
{"id": "1751195", "revid": "61051", "url": "https://it.wikipedia.org/wiki?curid=1751195", "title": "SN\u00c9CMA Renault 12S", "text": ""}
{"id": "1751197", "revid": "729019", "url": "https://it.wikipedia.org/wiki?curid=1751197", "title": "Pieter Oosterhoff", "text": "Fu coamministratore, con Jan Oort, dell'Osservatorio di Leida, nei Paesi Bassi.\nPubblic\u00f2 opere in particolare sulle stelle variabili e sulla fotometria; la sua scoperta pi\u00f9 importante fu, nel 1939, quella di scoprire che gli ammassi globulari sambrano divisi in due popolazioni distinte basate sulla periodicit\u00e0 delle variabili RR Lyrae. Da lui derivano i nomi di queste due popolazioni, note oggi come \"Gruppi di Oosterhoff\".\nTra il 1951 e il 1952 fu assistente segretario generale della IAU.\nL'asteroide 1738 Oosterhoff \u00e8 stato dedicato alla sua memoria."}
{"id": "1751199", "revid": "767487", "url": "https://it.wikipedia.org/wiki?curid=1751199", "title": "Ruy Barbosa (Rio Grande do Norte)", "text": "Ruy Barbosa \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751202", "revid": "2519", "url": "https://it.wikipedia.org/wiki?curid=1751202", "title": "Distretto di Sekyere Sud", "text": "Il distretto di Sekyere Sud (ufficialmente Sekyere South District, in inglese) \u00e8 un distretto della regione di Ashanti del Ghana.\nFino al 2012 si chiamava distretto di Afigya-Sekyere."}
{"id": "1751203", "revid": "110157", "url": "https://it.wikipedia.org/wiki?curid=1751203", "title": "Santa Cruz (Rio Grande do Norte)", "text": "Santa Cruz \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar.\nLa statua colossale di Santa Rita da Cascia.\nIl 27 giugno 2010 nelle vicinanze della citt\u00e0 di Santa Cruz \u00e8 stata inaugurata la statua religiosa cattolica pi\u00f9 grande al mondo ed \u00e8 dedicata ad una santa umbra: Santa Rita da Cascia. Cinquantasei i metri di altezza (solo uno in meno della statua della Libert\u00e0 di New York), dieci gli anni di lavoro dall'inizio della progettazione e una spesa di circa 2 milioni e quattrocentomila euro sostenuta in parte dall'amministrazione comunale di Santa Cruz (appena trentacinquemila abitanti), dallo Stato del Rio Grande do Norte e dai soldi giunti direttamente dalla capitale federale Brasilia.\nL'evento, per il Brasile, riveste un'importanza storica anche perch\u00e9 \u00e8 caduto il record che era detenuto dalla statua del Cristo Redentore del Corcovado, simbolo inconfondibile della citt\u00e0 di Rio de Janeiro, alta \u201cappena\u201d 38 metri, 18 in meno del nuovo manufatto dedicato alla santa umbra.\nL'opera \u00e8 stata realizzata in blocchi di cemento, alzati su uno scheletro di legno, su progetto dello scultore Alexandre Azedo Lacerda, gi\u00e0 noto nel Paese sudamericano per varie opere dalle dimensioni colossali.\nLa statua sorge su una collina che \u00e8 stata spianata appositamente e che ha preso il nome di \u201cAlto de Santa Rita\u201d. Attorno \u00e8 stato creato un centro congressi con un auditorium da 225 posti a sedere e un ristorante. La cittadina brasiliana, ora, sta organizzando anche un centro informativo sulla religiosa di Cascia.\nLa citt\u00e0 di Santa Cruz organizza ogni 22 maggio, una grande festa dedicata a Santa Rita alla quale, mediamente, partecipano non meno di 60.000 persone provenienti da ogni angolo del Brasile.\nTra le curiosit\u00e0 viene ricordato che il fondatore di Santa Cruz sarebbe stato un oriundo italiano devotissimo a Santa Rita da Cascia approdato in questo territorio nel 1825."}
{"id": "1751204", "revid": "235890", "url": "https://it.wikipedia.org/wiki?curid=1751204", "title": "Legnarello", "text": ""}
{"id": "1751206", "revid": "181699", "url": "https://it.wikipedia.org/wiki?curid=1751206", "title": "Beiersdorf (Sassonia)", "text": "Beiersdorf \u00e8 un comune di abitanti della Sassonia, in Germania.\nAppartiene al circondario di G\u00f6rlitz ed \u00e8 parte della Verwaltungsgemeinschaft Oppach-Beiersdorf."}
{"id": "1751207", "revid": "767487", "url": "https://it.wikipedia.org/wiki?curid=1751207", "title": "S\u00edtio Novo (Rio Grande do Norte)", "text": "S\u00edtio Novo \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751208", "revid": "235890", "url": "https://it.wikipedia.org/wiki?curid=1751208", "title": "Contrada Legnanello", "text": ""}
{"id": "1751213", "revid": "110157", "url": "https://it.wikipedia.org/wiki?curid=1751213", "title": "Barcelona (Rio Grande do Norte)", "text": "Barcelona \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751214", "revid": "2519", "url": "https://it.wikipedia.org/wiki?curid=1751214", "title": "Distretto municipale di Ahafo Ano Nord", "text": "Il distretto municipale di Ahafo Ano Nord (ufficialmente Ahafo Ano North Municipal District, in inglese) \u00e8 un distretto della regione di Ashanti del Ghana."}
{"id": "1751221", "revid": "767487", "url": "https://it.wikipedia.org/wiki?curid=1751221", "title": "S\u00e3o Tom\u00e9 (Rio Grande do Norte)", "text": "S\u00e3o Tom\u00e9 \u00e8 un comune del Brasile nello Stato del Rio Grande do Norte, parte della mesoregione dell'Agreste Potiguar e della microregione di Borborema Potiguar."}
{"id": "1751224", "revid": "186283", "url": "https://it.wikipedia.org/wiki?curid=1751224", "title": "Los Santos (GTA San Andreas)", "text": ""}
{"id": "1751226", "revid": "1442080", "url": "https://it.wikipedia.org/wiki?curid=1751226", "title": "Process control block (Unix)", "text": "Il process control block nel kernel dei sistemi operativi Unix e Unix-like comprende una serie specifica di attributi, gran parte dei quali vengono \"ereditati\" dai nuovi processi creati mediante la chiamata di sistema fork() (viene ereditata una \"copia\" degli attributi).\nAlcuni di essi sono poi automaticamente modificati da una successiva invocazione della chiamata di sistema exec().\nAttributi non ereditati.\nQuesti attributi non sono ereditati dai processi figli creati tramite fork():\nAttributi ereditati non modificati da exec().\nI processi figli creati tramite fork() ereditano una copia dei seguenti attributi, e successive \ninvocazioni di exec() non li modificano:\nLe variabili d'ambiente del processo, pur non facendo parte del \"process control block\", sono ereditate tra processi. I processi possono modificare la propria copia delle variabili mediante le funzioni setenv() o putenv().\nAttributi ereditati e modificati da exec().\nI processi \"figli\" creati tramite fork() ereditano una copia dei seguenti attributi, ma una successiva invocazione di exec() li pu\u00f2 modificare:"}
{"id": "1751229", "revid": "235890", "url": "https://it.wikipedia.org/wiki?curid=1751229", "title": "SS. Redentore", "text": ""}
{"id": "1751231", "revid": "339392", "url": "https://it.wikipedia.org/wiki?curid=1751231", "title": "Best Rock Album", "text": ""}
{"id": "1751243", "revid": "125006592", "url": "https://it.wikipedia.org/wiki?curid=1751243", "title": "Italo Pietra", "text": "Biografia.\nHa partecipato nel 1936 come sottotenente di complemento degli Alpini nella divisione Pusteria alla campagna d'Abissinia e allo scoppio della Seconda Guerra Mondiale combatt\u00e9 con il grado di tenente sul fronte greco-albanese nel 1\u00ba reggimento alpini, in cui fu decorato due volte al valore militare. In seguito all'armistizio dell'8 settembre 1943 con il nome di battaglia \"\u201cEdoardo\u201d\" ha partecipato alla resistenza nell'Oltrep\u00f2, divenendo prima ispettore delle brigate garibaldine, poi comandante delle diverse divisioni della zona. Entr\u00f2 a Milano il 27 aprile 1945 come capo delle brigate partigiane dell'Oltrep\u00f2.\nHa collaborato a \"Iniziativa socialista\", \"Mercurio\", \"Critica sociale\", \"L'Avanti!\". \u00c8 stato per molti anni inviato dell\"'L'Illustrazione Italiana\" di Livio Garzanti e del \"Corriere della Sera\" come inviato. Memorabile rimane il suo reportage tra le chiese vuote della Cecoslovacchia comunista. Ha diretto \"Il Giorno\" dal gennaio 1960 al giugno 1972 e \"Il Messaggero\" dal maggio 1974 al giugno 1975.\nHa scoperto e lanciato molti giornalisti divenuti poi famosi: Alberto Arbasino (Pietra era amico della madre che l'aveva autorizzato a menarlo se usava troppo termini stranieri), Natalia Aspesi, Bernardo Valli (il quale raccontava di averlo incontrato in Algeria mentre dava lezioni di guerriglia), Vittorio Emiliani (al quale commission\u00f2 un'inchiesta sui porti), Giampaolo Pansa (facendogli il colloquio gli chiese se avrebbe preferito essere inviato in Vietnam o a Voghera: se avesse risposto Vietnam non l'avrebbe assunto), Giorgio Bocca e Tiziano Terzani.\nIntervist\u00f2 molti leader mondiali, da Indira Gandhi a Maometto V del Marocco. \u00c8 autore di \"I grandi e i grossi\" (1973), \"Il Paese di Perpetua\" (1975), \"Moro, fu vera gloria?\" (1983), \"I tre Agnelli\" (1985).\nStimato anche all'estero. Mor\u00ec dopo lunga malattia nel 1991 a Ponte Nizza, suo paese da sempre, dove il comune gli ha dedicato una piazza e un museo.\nVolle essere sepolto nel piccolo cimitero appenninico della frazione di Pizzocorno, val di Nizza. Don\u00f2 parte dei suoi volumi alla Biblioteca di Studi Umanistici dell'universit\u00e0 di Pavia.\nDecorazioni.\nConferimento 27/12/1962\nAiutante maggiore di battaglione, saputo che il nemico era riuscito a penetrare in una postazione limitrofa a quelle del proprio battaglione, raccolti alcuni elementi della compagnia comando, partecipava di sua iniziativa al contrattacco ed all'inseguimento del nemico guidando arditamente i suoi uomini alla baionetta. Concorreva cos\u00ec efficacemente al successo della giornata dando esempio di slancio, ardimento e sprezzo del pericolo.\n-Faqja e gurit 20 dicembre 1940 XIX-\nDurante aspro combattimento per la conquista di importante localit\u00e0,si offriva accompagnare il comandante di battaglione, spintosi fra i reparti avanzati, e ne seguiva impavido l'esempio ed il cammino lungo la linea di cresta intensamente battuta. Caduto l'ufficiale mortalmente ferito,si prodigava per assisterlo a rimuoverlo dalla zona di fuoco, incitando gli alpini alla lotta, nel nome eroico del comandante.\n- Alture N.E. di Dibra (fronte greco) 11 aprile 1941 XIX-\nIl fondo librario e documentario.\nItalo Pietra ha lasciato la sua ricca biblioteca personale alla Biblioteca civica Ricottiana di Voghera e all'Universit\u00e0 degli studi di Pavia, dove \u00e8 conservato presso la Biblioteca di Studi Umanistici.\nConta circa 3400 volumi che, nel 1997, in virt\u00f9 dell'affetto che legava il padre a Pavia, la figlia ha donato al Dipartimento Storico-Geografico dell'Ateneo pavese con l'esplicita richiesta di farne un fondo librario unitario a disposizione di studiosi e studenti. Altri 2300 volumi sono invece stati donati nel 2013 alla Biblioteca Civica Ricottiana di Voghera.\nIl Fondo conservato a Pavia raccoglie una parte di quella che era stata definita da chi frequentava Italo Pietra una \u201csmisurata biblioteca\u201d nella quale erano stati raccolti testi collegati sia alla sua attivit\u00e0 giornalistica, sia alla storia del XX secolo, in particolare alla seconda guerra mondiale e all'attivit\u00e0 partigiana che Pietra aveva vissuto in prima persona militando nella Resistenza dell'Oltrep\u00f2 pavese.\nOltre a volumi sulla storia del Nazismo e del Comunismo, sulle vicende belliche e post-belliche e sulle politiche colonialiste internazionali, un nucleo consistente di opere riguarda la politica interna italiana e dell'area mediterranea, le relazioni internazionali, le politiche economiche ed energetiche mondiali con una significativa attenzione ai paesi in via di sviluppo. Molti volumi riguardano anche l'agricoltura, argomento al quale Pietra era particolarmente interessato al punto da raccogliere un'intera collezione di documenti sui Consorzi Agrari che aveva poi donato al collega giornalista Vittorio Emiliani, autore a pi\u00f9 riprese di inchieste sullo sfruttamento del suolo e delle risorse naturali.\nPietra ha lasciato anche uno schedario con un archivio di ritagli di giornale, suddivisi per argomento, che dovevano con ogni probabilit\u00e0 fornire un supporto documentario alla sua attivit\u00e0 giornalistica: il contenitore \u00e8 attualmente di propriet\u00e0 dell'Istituto pavese per la storia della Resistenza e dell'et\u00e0 contemporanea di Pavia.\nBibliografia.\n\"Italo Pietra: 1911-2011\", a cura di Vittorio Emiliani. Varzi, Guardamagna, 2012. ISBN 9788895193649\n\"Un riformista scomodo: Italo Pietra\". Voghera, Cooperativa editoriale Oltrep\u00f2, 1992. (Conoscere Voghera)"}
{"id": "1751244", "revid": "119707873", "url": "https://it.wikipedia.org/wiki?curid=1751244", "title": "Beiersdorf-Freudenberg", "text": "Beiersdorf-Freudenberg \u00e8 un comune di abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland ed \u00e8 parte della comunit\u00e0 amministrativa di Falkenberg-H\u00f6he.\nStoria.\nIl comune di Beiersdorf-Freudenberg venne creato il 31 dicembre 2001 dalla fusione dei comuni di Beiersdorf e di Freudenberg.\nGeografia antropica.\nIl comune \u00e8 suddiviso nelle frazioni di Beiersdorf e di Freudenberg."}
{"id": "1751245", "revid": "78273", "url": "https://it.wikipedia.org/wiki?curid=1751245", "title": "CFM 56", "text": ""}
{"id": "1751248", "revid": "78273", "url": "https://it.wikipedia.org/wiki?curid=1751248", "title": "CFM56", "text": ""}
{"id": "1751253", "revid": "729019", "url": "https://it.wikipedia.org/wiki?curid=1751253", "title": "Yinghuo-1", "text": "Yinghuo-1 era una sonda spaziale cinese, che avrebbe dovuto essere il primo veicolo spaziale cinese ad esplorare Marte. Fu lanciata dal cosmodromo di Bajkonur, in Kazakistan, l'8 novembre 2011, assieme alla sonda russa Fobos-Grunt, che avrebbe dovuto esplorare la luna marziana Fobos. L'Agenzia spaziale cinese (CNSA) aveva previsto che la sonda spaziale cinese, pesante 115\u00a0kg, dovesse orbitare attorno al pianeta rosso per due anni, studiandone la superficie, l'atmosfera, la ionosfera e il campo magnetico. Poco dopo il lancio, era la sonda russa che si sarebbe dovuta occupare del distacco dall'orbita terrestre; tuttavia ci\u00f2 non avvenne, e le due sonde rimasero in orbita attorno alla Terra. Il 17 novembre 2011, i media di stato cinesi annunciarono che la CNSA aveva dichiarato \"perduta\" la sonda Yinghuo-1. Le due sonde infine si disintegrarono sopra all'Oceano Pacifico il 15 gennaio 2012, durante il loro rientro nell'atmosfera terrestre.\nNome.\nIl nome Yinghuo-1 (Cinese semplificato: \u8424\u706b; Cinese tradizionale: \u87a2\u706b; pinyin: y\u00ednghu\u01d2 \u2013 lucciola, letteralmente \"fuoco luminoso\") era un omaggio alla parola quasi omofona \"yinghuo\" (Cinese semplificato: \u8367\u60d1; Cinese tradizionale:\u7192\u60d1; pinyin: y\u00ednghu\u00f2). Questo vocabolo, una forma semplificata di \"pianeta luccicante\" (\u7192\u60d1\u661f), \u00e8 un antico nome cinese di Marte.\nObiettivi.\nL'obbiettivo principale della Yinghuo-1 era lo studio dell'ambiente esterno di Marte; in particolare la sonda cinese doveva:\nMissione.\nDopo il trasferimento nell'orbita marziana, Yinghuo-1 avrebbe dovuto separarsi da Fobos-Grunt nell'ottobre 2012, ed entrare in un'orbita equatoriale di 72,8 ore attorno al pianeta rosso. Le due sonde avrebbero poi dovuto condurre insieme esperimenti di occultazione della ionosfera, anche se l'obbiettivo primario della sonda russa era la raccolta di campioni di superficie della luna marziana Phobos. In previsione dei periodi di 8.8 ore passati nel lato buio di Marte, la sonda era stata dotata di energia di riserva, perch\u00e9 i suoi pannelli solari sarebbero stati inutilizzabili senza luce diretta.\nPreparazione.\nIl 26 marzo 2007 il direttore dell'Agenzia spaziale cinese Sun Laiyan ed il capo della Roscosmos Anatolij Perminov stipularono un \u201cAccordo di cooperazione tra l'Agenzia Spaziale Cinese e l'Agenzia Spaziale Russa per una comune esplorazione di Marte cino-russa\u201d. Una clausola di questo accordo prevedeva la costruzione e il lancio di una sonda cinese chiamata Yinghuo-1 e di una sua omologa russa, chiamata Fobos-Grunt.\nLancio e fallimento.\nIl 17 ottobre 2011 le due sonde giunsero al Cosmodromo di Bajkonur, iniziando le operazioni in vista del lancio, previsto per novembre. L'8 novembre 2011 le due sonde vennero lanciate insieme da un missile Zenit, con un razzo multistadio Fregat, dal cosmodromo di Bajkonur, in Kazakistan. Poco dopo il lancio per\u00f2, Fobos-Grunt non riusc\u00ec ad effettuare le due accensioni necessarie per uscire dall'orbita terrestre, e le due sonde rimasero nella loro orbita di parcheggio. Nonostante ripetuti tentativi di prendere contatto con la sonda russa e risolvere il problema, il veicolo spaziale continu\u00f2 a perdere quota. Il 17 novembre 2011, i media di stato cinesi annunciarono che la CNSA aveva dichiarato \"perduta\" la sonda Yinghuo-1, e l'orbita delle due sonde cominci\u00f2 gradualmente ad avvicinarsi alla Terra.\nRientro.\nIl 14 gennaio 2012 fu annunciato che le due sonde stavano iniziando la loro discesa conclusiva nell'atmosfera terrestre, cadendo a una velocit\u00e0 di molte centinaia di metri ogni ora, a partire dalla distanza di 147\u00a0km. Il 15 gennaio 2012 le due sonde completarono il loro rientro e si disintegrarono sopra l'oceano Pacifico."}
{"id": "1751255", "revid": "83531", "url": "https://it.wikipedia.org/wiki?curid=1751255", "title": "Falkenberg/Mark", "text": ""}
{"id": "1751258", "revid": "767487", "url": "https://it.wikipedia.org/wiki?curid=1751258", "title": "Brainscan - Il gioco della morte", "text": "Brainscan - Il gioco della morte (\"Brainscan\") \u00e8 un film del 1994 diretto da John Flynn.\nUscito il 22 aprile 1994 negli Stati Uniti, \u00e8 scritto da Andrew Kevin Walker, il quale sar\u00e0 poi produttore di Se7en (1995) e Sleepy Hollow (1999), e dallo stesso John Flynn.\nTrama.\nMichael Bower, \u00e8 un giovane ragazzo, introverso, traumatizzato dalla morte della madre e col padre sempre assente. Appassionato di elettronica e film horror, scopre con l'amico un nuovissimo videogioco che sfrutta l'ipnosi per trascinare i giocatori nella pi\u00f9 terrificante esperienza immaginabile: \"Brainscan\" (letteralmente \u2018scansione cerebrale\u2019).\nLa presentazione del gioco afferma con precisione \"\u201cEntrate nel gioco che si riveler\u00e0 pi\u00f9 vero della realt\u00e0.[\u2026] La pi\u00f9 spaventosa esperienza con cui tu abbia mai avuto il dispiacere di venire a contatto. Quel che rende \u201cBrainscan\u201d unico \u00e8 l'interfaccia col tuo subcosciente; tu ci dai l'ispirazione e noi ci occupiamo del resto.\u201d\"\nMichael, sebbene disilluso dai tanti giochi virtuali provati, tutti uguali, pur di evadere da una costante solitudine accetta la prova. Riceve un CD per posta e lo avvia la sera stessa, mentre la ragazza delle sue fantasie sta dando una festa nel giardino di fianco a casa sua.\nLo scopo del gioco \u00e8 di uccidere degli sconosciuti a sangue freddo senza lasciare tracce ma, una volta risvegliatosi dall'ipnosi, rimane inorridito nel trovarsi coinvolto in reali omicidi in cui l'assassino risulta essere lui stesso.\nA questo punto, non resta che tentare di sbarazzarsi delle prove e dei testimoni e il suo complice sar\u00e0 proprio Trickster, il \u201cdemone\u201d virtuale padrone del gioco, che prende sembianze umane e gli appare nella stanza quando meno se lo aspetta, spiegandogli le regole del gioco; in aggiunta la situazione si rende ancora pi\u00f9 drammatica nel momento in cui a farne le spese risultano essere le persone a lui pi\u00f9 vicine.\nIl gioco \"Brainscan\" consiste nel superare 4 livelli divisi in 4 CD, uccidendo tutti i testimoni sbarazzandosi delle prove prima dello scadere del tempo. Michael, dopo aver superato tutte le prove dei 4 CD (involontariamente, contro il volere di Trickster) infine si risveglia nella sua stanza ritornando alla realt\u00e0 e si rende conto che tutte le persone uccise nel videogioco sono in realt\u00e0 vive e che ha vissuto una bruttissima esperienza.\nTitolo.\nIl videogioco presentato nella trama, che d\u00e0 anche titolo al film, \u00e8 ispirato al videogioco per computer \"Brainwaves\"; distribuito in Europa con il titolo \"Brainscanners\" dopo il successo riscosso dal film.\nColonna sonora.\nLa traccia sonora nel CD di Trickster \u00e8 \"Welcome to this World\" dei Primus."}
{"id": "1751261", "revid": "1305772", "url": "https://it.wikipedia.org/wiki?curid=1751261", "title": "Universit\u00e0 McMaster", "text": "L'Universit\u00e0 McMaster \u00e8 un'universit\u00e0 di media grandezza situata nella citt\u00e0 di Hamilton, in Ontario, Canada, che conta circa 19.113 studenti a tempo pieno e 2.739 laureati iscritti a master e dottorati (dato relativo all'anno 2007-08).\nMcMaster, altrimenti nota come 'Mac', \u00e8 composta da sei programmi o insiemi di facolt\u00e0: Facolt\u00e0 di Scienze, Facolt\u00e0 di Medicina, Ingegneria, Studi Umanistici, Facolt\u00e0 di Scienze Sociali ed Economia. McMaster si colloca all 87\u00ba posto nella classifica delle universit\u00e0 mondiali e al 4\u00ba posto in Canada (2\u00b0 nella Provincia di Ontario), dati relativi alla Classifica accademica delle universit\u00e0 mondiali del 2007 e al 100\u00ba posto nella classifica del Times sempre per l'anno 2007."}
{"id": "1751263", "revid": "83531", "url": "https://it.wikipedia.org/wiki?curid=1751263", "title": "Falkenberg (M\u00e4rkisch-Oderland)", "text": "Falkenberg \u00e8 un comune di abitanti del Brandeburgo, in Germania.\nAppartiene al circondario del M\u00e4rkisch-Oderland ed \u00e8 capoluogo della comunit\u00e0 amministrativa di Falkenberg-H\u00f6he.\nStoria.\nIl 31 dicembre 2001 vennero aggregati al comune di Falkenberg/Mark (contemporaneamente ridenominato \"Falkenberg\") i comuni di Dannenberg/Mark e Kruge/Gersdorf.\nGeografia antropica.\nIl comune di Falkenberg \u00e8 suddiviso nelle seguenti frazioni:"}
{"id": "1751268", "revid": "76963", "url": "https://it.wikipedia.org/wiki?curid=1751268", "title": "Dirk Galuba", "text": "\u00c8 noto ad una parte del pubblico televisivo italiano soprattutto per avere interpretato il ruolo di Werner Saalfeld nella soap opera \"Sturm der Liebe\", trasmessa da Mediaset con il titolo (letteralmente tradotto in italiano) di \"Tempesta d'amore\", dove ha il ruolo del direttore dell'Hotel F\u00fcrstenhof, \"baricentro\" delle vicende professionali e personali dei protagonisti. \nHa avuto dei ruoli anche in serie famose quali \"L'ispettore Derrick\", in cui \u00e8 stato uno degli attori pi\u00f9 presenti nella serie, e \"Un caso per due\". Inoltre recita in teatro e per il cinema."}
{"id": "1751270", "revid": "547034", "url": "https://it.wikipedia.org/wiki?curid=1751270", "title": "Processo agli alpinisti", "text": "Il processo agli alpinisti (in polacco proces taternik\u00f3w) \u00e8 stato in Polonia uno dei pi\u00f9 noti processi penali contro l'opposizione ai tempi della Repubblica Popolare di Polonia. Si svolse tra il 9 e il 24 febbraio del 1970 a Varsavia.\nA presiederlo fu il giudice Ryszard Bodecki, lo stesso di altri importanti processi politici polacchi del tempo (tra cui quello a Jacek Kuro\u0144 e Karol Modzelewski). Sul banco degli imputati sedevano cinque giovani intellettuali: Maciej Koz\u0142owski, laureato in archeologia ed appassionato alpinista, Jakub Karpi\u0144ski, sociologo, Krzysztof Szymborski, biofisico, Ma\u0142gorzata Szpakowska, critico letterario, e Maria Tworkowska. Vennero tutti accusati di aver contrabbandato articoli e altro materiale scritto attraverso i confini polacchi. In particolare: Maciej Koz\u0142owski, Jakub Karpi\u0144ski, Krzysztof Szymborski e Ma\u0142gorzata Szpakowska furono accusati di \"essersi accordati allo scopo di compiere un'azione ai danni dello stato polacco\", mentre la quinta imputata, Ma\u0142gorzata Szpakowska, venne accusata di \"diffusione di false informazioni diffamanti lo stato polacco\". Ai cinque furono comminate pene dai tre ai cinque anni di carcere."}
{"id": "1751275", "revid": "1516566", "url": "https://it.wikipedia.org/wiki?curid=1751275", "title": "Ronchetto sul Naviglio", "text": "Ronchetto sul Naviglio (\"Ronchett\" in dialetto milanese, : ) \u00e8 una localit\u00e0 oggi compresa nel territorio del comune di Milano ma un tempo comune autonomo.\nStoria.\nNel 1771 aveva 341 abitanti, e confinava col Lorenteggio a nord, coi Corpi Santi ad est, con Grancino a sud, e con Corsico ad ovest. L'accorpamento con Milano \u00e8 avvenuto nel 1808, ma \u00e8 stato poi annullato dagli austriaci nel 1815.\nNel 1870 Ronchetto divenne frazione di Buccinasco. Nel 1924 venne distaccata da Buccinasco e aggregata a Milano.\nIl nome, che probabilmente in origine designava una cascina sul Naviglio, deriva, come molti toponimi simili, dalla voce dialettale \"ronch\" \"campo, terra sarchiata, vigna a terrazze\".\nA Ronchetto sul Naviglio ebbe luogo uno dei pochi veri scontri a fuoco di una certa entit\u00e0 il giorno della Liberazione il 25 aprile 1945: un nucleo di partigiani della 113\u00aa brigata Garibaldi blocc\u00f2 una grossa autocolonna tedesca in ritirata. Nello scontro si ebbero tre vittime, Domenico Bernori, Idelio Fantoni e Giovanni Paghini, e tre feriti.\nIl nucleo abitativo originario lungo la sponda destra del Naviglio \u00e8 oggi quasi irriconoscibile, e il quartiere \u00e8 oramai completamente inglobato nell'abitato di Milano. Dal 2004 un ponte di 700 metri che scavalca il Naviglio e la ferrovia Milano-Mortara lo mette in comunicazione con il quartiere Lorenteggio. Nel quadro dell'impetuosa ed estesa attivit\u00e0 edilizia che ha caratterizzato il quartiere, si sono innestati anche fenomeni di infiltrazione mafiosa che sono venuti alla ribalta della cronaca con la cosiddetta Duomo Connection del 1990, in cui la lottizzazione di Ronchetto sul Naviglio aveva un ruolo fondamentale.\nInfrastrutture e trasporti.\nFra il 1884 e il 1966 la citt\u00e0 era servita da una fermata della tranvia Milano-Corsico-Abbiategrasso."}
{"id": "1751278", "revid": "307923", "url": "https://it.wikipedia.org/wiki?curid=1751278", "title": "FCA Italy", "text": "FCA Italy, precedentemente conosciuta col nome di Fiat Group Automobiles, \u00e8 una societ\u00e0 italiana partecipata da Stellantis.\nStoria.\nLa societ\u00e0 \u00e8 nata il 1\u00ba febbraio 2007, col nome di Fiat Group Automobiles (FGA), in sostituzione della precedente Fiat Auto per progettare, produrre e vendere vetture coi marchi FIAT, Alfa Romeo, Lancia, Fiat Professional e Abarth.\nIl gruppo comprende anche marchi non pi\u00f9 utilizzati quali Autobianchi e Innocenti; gestisce inoltre alcune partecipazioni in varie \"joint-venture\", ovvero il 37,86% della TOFA\u015e, il 49,69% della Leasys e il 50% della Sevel. FGA conta in quel momento oltre 130\u00a0000 dipendenti e 119 stabilimenti nel mondo.\nA fine aprile 2008 \u00e8 stato diramato un comunicato che dichiara la firma di un memorandum d'intesa con il governo serbo al fine di acquistare lo stabilimento della Zastava di Kragujevac e studiare altre possibili forme di collaborazione con l'azienda serba.\nNell'aprile 2009 Fiat Group ha acquistato il 20% di Chrysler Group da Cerberus Capital Management, dando l'avvio a un'alleanza industriale tra i due gruppi. L'acquisto, avvenuto a \"costo zero\", \u00e8 stato effettuato per garantire un futuro al marchio statunitense e al tempo stesso il gruppo Fiat pu\u00f2 utilizzare le risorse del gruppo Chrysler per ottenerne vantaggi. FGA detiene il 20% dell'intero gruppo Chrysler, comprensivo di Chrysler, Dodge, Jeep, Ram Trucks e Mopar, oltre a Global Electric Motorcars (quest'ultima ceduta a Polaris Industries nell'aprile 2011). FGA ha poi aumentato la sua quota in Chrysler Group prima al 25%, e poi al 30%. Il 24 maggio 2011, con la restituzione da parte di Chrysler di una parte del debito contratto con il governo statunitense \u00e8 stato percorso un altro dei passi previsti dagli accordi affinch\u00e9 Fiat passasse a possederne una quota del 46%; l'operazione \u00e8 stata perfezionata con l'emissione di titoli e l'esborso di 1.268 milioni di dollari da parte del gruppo torinese. Il 21 luglio 2011 ottiene ufficialmente il controllo della maggioranza del pacchetto azionario di Chrysler Group, salendo al 53,5%, attraverso l'acquisizione dell'1,5% in possesso del governo canadese e del 6% detenuto dal Dipartimento del Tesoro degli Stati Uniti d'America; nel gennaio 2014 viene infine annunciato l'inizio delle operazioni volte ad acquisire, attraverso la filiale Fiat North America, la totalit\u00e0 delle azioni di Chrysler Group, operazione completata il 21 dello stesso mese.\nIl 15 dicembre 2014, a corollario della fusione della controllante Fiat Societ\u00e0 per Azioni (ex Fiat Group) con Chrysler Group che, nei mesi precedenti, aveva portato alla nascita del nuovo gruppo industriale Fiat Chrysler Automobiles, FGA cambia denominazione in FCA Italy.\nTutti i modelli della divisione FCA Italy vengono progettati, sviluppati e industrializzati a Torino; tutti i test dei modelli definitivi, quindi pronti per il lancio sul mercato, avvengono al Centro Sperimentale Balocco.\nPresidenti.\nCronotassi dei presidenti di Fiat Group e FCA Italy:"}
{"id": "1751281", "revid": "768068", "url": "https://it.wikipedia.org/wiki?curid=1751281", "title": "Zahle", "text": "Zahle o Zahl\u00e9 () \u00e8 una citt\u00e0 del Libano, capoluogo del Governatorato della Beq\u0101 e dell'omonimo distretto. Si trova nella valle della Beqa' a circa 45\u00a0km a est di Beirut. \u00c8 la quarta citt\u00e0 del Paese, dopo Beirut, Tripoli e Baalbek.\nZahle \u00e8 nota anche come \"La Sposa del Beqa'\" o \"La citt\u00e0 del Vino e della Poesia\" per gli eccellenti vini prodotti in quest'area e i numerosi poeti che vi sono nati. La popolazione \u00e8 di fede greco-cattolica\nEtimologia.\nIl nome Zahle deriva dal termine arabo-siriano usato per indicare il \"movimento\"; ci\u00f2 \u00e8 collegato alla geologia del territorio e ai cambiamenti nel panorama collinare.\nStoria.\nLa storia di questa citt\u00e0 affonda in un lungo passato; vi sono segni di presenza umana nel luogo risalenti ad almeno cinquemila anni fa. La sua posizione relativamente distante dal mare e dai centri politici la rese strategicamente poco importante, tanto da rimanere a lungo un piccolo villaggio. La leggenda vuole che nel diciottesimo secolo molti cristiani abbandonarono Baalbek, a causa delle persecuzioni della dinastia sciita Harfush, e si rifugiarono nella piccola Zahle.\nZahle cominci\u00f2 quindi a crescere all'inizio del XIX secolo, quando la sua popolazione arriv\u00f2 in pochi anni a toccare le 5.000 unit\u00e0. Le ragioni della sua crescita sono da addurre alla conquista da parte degli Egiziani (1831), la quale si tradusse in un'apertura della regione al commercio con l'occidente e la Guerra di Crimea che caus\u00f2 una generale mancanza di grano nei magazzini degli Europei.\nAl tempo della Guerra Libanese del 1860 Zahle aveva ormai quasi 10.000 abitanti. Nel giugno di quell'anno la citt\u00e0 si ritrov\u00f2 sotto l'assedio di una forza mista di Curdi e Drusi. I tentativi di forzare l'assedio risultarono tutti vani e si concretizzarono in ingenti perdite tra gli Zahlawi. Infine il 18 giugno un nuovo attacco da parte dei Drusi port\u00f2 alla conquista della citt\u00e0, che venne data alle fiamme mentre i suoi abitanti si rifugiavano sulle montagne.\nGuerra Civile.\nLa Guerra civile libanese colp\u00ec la regione e molti rifugiati decisero di spostarsi in questa citt\u00e0 tra il 1975 e il 1990. La posizione strategica della citt\u00e0 port\u00f2 presto alla Battaglia di Zahle(1980). Circa 20.000 uomini dell'esercito siriano circondarono la citt\u00e0, che all'epoca, con i rifugiati, contava pi\u00f9 di 120.000 abitanti. La battaglia si risolse in una vittoria tattica dei Siriani, che riuscirono ad ottenere l'allontanamento della milizia delle Forze Libanesi dalla citt\u00e0."}
{"id": "1751284", "revid": "118293264", "url": "https://it.wikipedia.org/wiki?curid=1751284", "title": "Finestra aperta", "text": "La Finestra aperta \u00e8 un dipinto di Henri Matisse del 1905.\nIl soggetto del dipinto \u00e8 un tema ricorrente nella lunga carriera artistica di Matisse.\nL'opera fu realizzata durante il suo soggiorno a Collioure, nella costa sud della Francia. Matisse ritrasse il panorama visto dalla finestra del suo appartamento in albergo. La vista del porto e delle barche sul mare.\nLe caratteristiche del dipinto che sconcertarono i visitatori del Salon d\u2019Automne del 1905 furono la deformazione delle forme e l\u2019uso antinaturalistico dei colori. La finestra aperta a Collioure di Henry Matisse \u00e8 un\u2019immagine volutamente deformata nelle figure a partire dalla forma delle imposte. Inoltre, la prospettiva geometrica agisce malamente sulla fuga delle finestre, i colori sono accesi, privi di chiaroscuro e le pennellate veloci e poco accurate.\nI colori sono utilizzati in modo antinaturalistico, arbitrario e con un intento, pare, ludico. Nonostante ci\u00f2, il verde scuro utilizzato da Matisse, per indicare l\u2019ombra della stanza, crea un utile contrasto per evidenziare la luce esterna. Anche il rosa scuro, a destra permette di rappresentare i riflessi esterni che si proiettano, comunque, nella parete interna e scura. A partire dalle imposte in arancione chiaro, passando attraverso i verdi brillanti del rampicante e i colori saturi dei vasi si arriva, infine, al paesaggio marino con barche e cielo dipinti di colori chiari e vivi.\nQuesta progressione luminosa permette anche di creare la profondit\u00e0. Agisce in modo efficace in alto, creando un controluce oltre il quale brilla il rampicante che filtra la luce esterna. I contrasti, quindi, rappresentano la sintassi del linguaggio cromatico di Matisse, rappresentata dal dialogo fra complementari, il verde e il rosso, l\u2019arancio e il blu. I colori rimangono una scelta antinaturalistica sebbene i loro rapporti contribuiscono alla lettura reale della profondit\u00e0.\nEsempio tipico del fauvismo che rese famoso Matisse e del quale fu uno dei maggiori esponenti, il quadro a olio su tela \u00e8 parte della collezione Whitney al National Gallery of Art (USA)."}
{"id": "1751286", "revid": "1543377", "url": "https://it.wikipedia.org/wiki?curid=1751286", "title": "Valfiorita", "text": "La motonave Valfiorita fu una nave mercantile di 6.200 tonnellate di stazza lorda, costruita in origine per usi commerciali e riconvertita ad uso militare durante la seconda guerra mondiale.\nIn particolare venne adibita al trasporto di automezzi, attrezzature e munizioni per il rifornimento delle truppe italiane impegnate nel conflitto mondiale. La nave fu affondata l'8 luglio 1943 durante la navigazione tra Messina e Palermo, dal sommergibile britannico HMS Ultor, che la colp\u00ec con un siluro nella zona di prua. Il comandante della Valfiorita cerc\u00f2 di puntare verso terra per mettere in salvo la nave, ma il danno provocato dal siluro fu cos\u00ec devastante che il troncone di prua si stacc\u00f2 dal resto della struttura, provocandone il repentino affondamento.\nLa nave Valfiorita giace tuttora di fronte l'abitato di Mortelle, in provincia di Messina, ad una profondit\u00e0 compresa tra i 55 ed i 70 metri, in perfetto assetto di navigazione e conserva ancora il suo ultimo carico costituito da camion, autovetture e motocicli dell'epoca. La Valfiorita \u00e8 adesso considerato uno dei pi\u00f9 bei relitti del mar Mediterraneo, meta di immersioni svolte esclusivamente da sub tecnici, a causa delle difficolt\u00e0 rappresentate dall'elevata profondit\u00e0, dalla corrente e dalle reti presenti sul relitto.\nCollegamenti esterni.\nLa Motonave Valfiorita di Oloturia Sub "}
{"id": "1751290", "revid": "1005847", "url": "https://it.wikipedia.org/wiki?curid=1751290", "title": "Campidoglio (Lansing)", "text": "Il Campidoglio di Lansing, o Campidoglio dello Stato del Michigan, \u00e8 l'edificio che ospita l'istituzione politica esecutiva e legislativa dell'omonimo stato statunitense. \u00c8 situato nella citt\u00e0 di Lansing, il maggiore centro abitato della Contea di Ingham. La struttura attuale, situata all'incrocio tra i viali Capitol e Michigan, \u00e8 stata riconosciuta come \"National Historic Landmark\". In ordine cronologico, \u00e8 il terzo edificio ad essere stato costruito al fine di ospitare il campidoglio del Michigan, a causa del trasferimento della capitale da Detroit a Lansing e di un incendio che ha distrutto il secondo edificio in legno.\nIl primo campidoglio, situato a Detroit, prima capitale del Michigan, fu trasferito a Lansing nel 1847. Questo si rese necessario sia a causa dello sviluppo della parte occidentale dello Stato che alla maggiore distanza dal confine con la colonia canadese, mettendo cos\u00ec il campidoglio al sicuro dalle incursioni delle truppe britanniche provenienti dalla citt\u00e0 di Windsor, in Ontario. L'edificio attuale, che sostituisce uno precedente costruito in legno, fu edificato nel gennaio del 1879 in stile neoclassico. Il campidoglio fu ristrutturato nel 1992 dopo un'opera di restauro durata tre anni.\nStoria.\nPrimo campidoglio.\nIl 13 luglio 1787 il secondo congresso continentale promosse l'unione del territorio del nord-ovest, creando cos\u00ec una nazione indipendente, che includeva anche il territorio dell'attuale Stato del Michigan. Lo stesso congresso, nel 1805, ridisegn\u00f2 i confini della nazione e la divise in alcuni piccoli territori, fra cui quello che attualmente \u00e8 coperto dal Michigan. Nel Michigan inizi\u00f2 un periodo segnato da frequenti congressi e richieste per ottenere l'ingresso negli Stati Uniti; i congressi si erano svolti nella prima met\u00e0 del 1832, bench\u00e9 questa proposta fosse stata precedentemente rifiutata dal Governatore Jackson a causa di una controversia con l'Ohio. Egli riteneva infatti che il Michigan non avrebbe potuto entrare a far parte degli Stati Uniti fino a quando non fosse stata risolta la Guerra di Toledo (1835-1836). Questo conflitto, che aveva interessato un'area di 1.210\u00a0km\u00b2 in cui \u00e8 situata la citt\u00e0 di Toledo, era dovuto alla disputa di una piccola area, nota come la Striscia di Toledo. Utilizzando questo conflitto come pretesto, l'Ohio voleva fare in modo che il Michigan non entrasse a far parte degli Stati Uniti. Ci\u00f2 nonostante, nel 1835, incurante del dissenso espresso dal congresso, il Michigan form\u00f2 un governo di stato, seppure i confini con l'Ohio, non erano ancora stati completamente definiti.\nLa disputa dei confini culmin\u00f2 quindi in un conflitto noto come la Guerra di Toledo, durante il quale gli Stati del Michigan e dell'Ohio entrarono in guerra. In seguito alla guerra, che fu vinta dall'Ohio, il Michigan divenne il ventiseiesimo Stato degli Stati Uniti d'America il 26 gennaio 1837, con Detroit come capitale. Il primo edificio utilizzato come campidoglio fu quindi costruito nel 1832 e aveva la funzione di villa di corte territoriale. Questa struttura in mattoni fu una delle prime del Michigan ad essere costruita in stile neogreco, con un portico ornato da colonne ioniche e una torre centrale alta 42 metri. Costruito con una spesa di 24.500 dollari, l'edificio fu sede del governo territoriale e della legislatura di stato finch\u00e9, in breve tempo, fu costruito a Lansing un nuovo edificio allo stesso scopo che fu completato il 17 marzo 1847. L'edificio di Detroit divenne poi una scuola pubblica (la \"Union School\", che, insieme a quella di Detroit, era l'unico liceo del Michigan) e quindi una biblioteca, fino all'incendio avvenuto nel 1893.\nSecondo campidoglio.\nOriginariamente nel 1847, Detroit dichiar\u00f2 di volere rimanere capitale, ma in seguito alla costante crescita della popolazione nella parte occidentale dello Stato, vi fu la necessit\u00e0 di spostare la capitale verso occidente. In particolare modo tale decisione apparve necessaria dopo la guerra del 1812, quando a causa della vicinanza con il Canada, la citt\u00e0 di Detroit apparve eccessivamente esposta agli attacchi delle forze armate britanniche. Nel corso della guerra del 1812 Detroit venne assediata pi\u00f9 volte proprio a causa della sua vicinanza con la citt\u00e0 di Windsor, in Ontario e nonostante le due citt\u00e0 fossero divise dal fiume Detroit entrambe le rive del fiume furono occupate dalle truppe britanniche. I sostenitori dello spostamento della capitale ritenevano infatti che, spostando il campidoglio in una citt\u00e0 altrettanto importante e situata pi\u00f9 all'interno, lo Stato del Michigan avrebbe avuto meno problemi a svolgere le proprie funzioni legislative.\nIn seguito furono proposte come capitali varie citt\u00e0, tra le quali Ann Arbor, Jackson e Grand Rapids. Ad un certo punto, gli ufficiali della citt\u00e0 di Marshall, visti gli ultimi sviluppi, furono talmente sicuri che essa sarebbe divenuta la nuova capitale che si misero a costruire in anticipo una casa per ospitare il seguente governatore. Dopo un lungo dibattito, il senatore Joseph Kilbourne, proveniente dalla Contea di Ingham, propose come nuova capitale la citt\u00e0 di Lansing, affermando che i dintorni cittadini inabitati di Lansing sarebbero stati ottimi per ospitare gli uffici del governo. I legislatori furono d'accordo sulla scelta di Lansing come sede degli uffici legislativi: si tratta di una localit\u00e0 situata a nord di Ann Arbor, a ovest Detroit e a est Grand Rapids, in una posizione centrale. La citt\u00e0 venne rinominata in Town of Michigan, anche se nel 1848 ritorn\u00f2 al suo nome originale di Lansing.\nI lavori per la costruzione del primo campidoglio a Lansing iniziarono nel 1847, circa sullo stesso terreno sul quale sarebbe successivamente sorto il secondo campidoglio della citt\u00e0. Esso era una sede temporanea del Governo situata tra i viali Washington e Capitol. Il campidoglio era una semplice struttura a due piani in legno, le cui pareti esterne erano imbiancate di bianco e verde ed era coperta da una cupola. Il costo totale per la costruzione dell'edificio fu di 22.952 dollari. L'edificio fu poi venduto quando venne costruito il nuovo campidoglio, questa volta permanente, nei pressi di quello precedente, nel 1879. Il campidoglio dismesso fu in seguito utilizzato come fabbrica fino a quando, come avvenne per il primo campidoglio di Detroit, fu distrutto da un incendio, nel 1882.\nTerzo campidoglio.\nNegli anni 1870 il Governatore Henry Baldwin sent\u00ec il bisogno di avere una sede legislativa permanente. Il 31 marzo 1871 furono prese varie decisioni per l'erezione di un nuovo campidoglio con scopo di nuova sede legislativa permanente e ufficio temporaneo degli ufficiali. Il nuovo campidoglio cost\u00f2 1.200.000 dollari, a causa di una tassa statale che fece aumentare i costi di costruzione di oltre 6 volte.\nNel 1872 all'architetto Elijah Myers, proveniente da Springfield (Illinois), fu quindi commissionato il progetto del nuovo campidoglio. Myers per il suo progetto si ispir\u00f2 al Campidoglio di Washington del quale riprese innumerevoli dettagli architettonici, quali la cupola e la disposizione in pianta dell'edificio. In seguito egli utilizz\u00f2 lo stesso progetto per i campidogli del Colorado e del Texas e quello, successivamente sostituito, dell'Idaho. La \"pietra d'angolo\" fu scolpita ed esposta per la prima volta al pubblico nel 1873 alla presenza di 7.000 residenti di Lansing e di oltre 30.000 visitatori. La costruzione del nuovo campidoglio inizi\u00f2 nel 1878 e l'edificio, con le sue 139 stanze, fu dedicato al Governatore Charles Croswell. L'inaugurazione avvenne infine il 1\u00ba gennaio 1879.\nIl campidoglio di Lansing ispir\u00f2 una tendenza nazionale dopo la Guerra di secessione americana per i \"firewall\" come elementi decorativi sulle facciate degli edifici. Col passare del tempo, l'edificio, che inizialmente era stato imbiancato di un rosso con una punta di marrone, fu ridipinto con un bianco acceso. Il governo del Michigan finanzi\u00f2 un'intensiva ristrutturazione, la quale inizi\u00f2 nel 1989 e termin\u00f2 nel 1992. Dopo la ristrutturazione, il colore dei muri esterni rest\u00f2 invariato, mentre l'interno fu dipinto di bianco, salvando tuttavia gli affreschi del XIX secolo. Il 25 gennaio 1971 l'edificio fu incluso nella lista dei National Historic Landmark (NRHP, riferimento: numero 71000396) e divenendo a partire dal 5 ottobre 1992 un punto di riferimento storico nazionale.\nArchitettura.\nInterno.\nIl Campidoglio di Lansing supera nel suo punto pi\u00f9 alto i 267 piedi (ossia 81,3 metri) di altezza. L'edificio misura oltre 420 piedi (cio\u00e8 circa 128 metri) di lunghezza ed \u00e8 largo oltre 273 piedi (ossia 83,4 metri). La struttura occupa una superficie di 4\u00a0700 metri quadri e ha un perimetro di 1\u00a0520 piedi (circa 463 metri). L'edificio \u00e8 strutturato su quattro livelli, con una entrata pubblica al piano terra. I piani superiori sono collegati al piano terra tramite le due scale che partono dai due corridoi al piano terra, quello settentrionale e quello meridionale.\nIn passato l'edificio fu ampliato per ospitare gli uffici di molte agenzie del Michigan, anche se ormai solo gli uffici della Legislatura del Michigan e del Governo e del Tenente hanno ancora la loro sede nel campidoglio, mentre ad esempio i vecchi uffici della Corte suprema del Michigan sono ora utilizzati dal senato locale. La biblioteca del Michigan e il centro storico di stato sono situati in un'altra ala della costruzione. Due uffici legislativi sono situati nell'altro lato del viale che ospita il campidoglio.\nIl pianterreno ospita delle stanze storiche che sono state restaurate. Tra le stanze \u00e8 compresa un'armeria situata nell'angolo sud-occidentale del corridoio. Il pavimento originale in legno fu sostituito da uno in marmo grigio. Le stanze, originariamente illuminate con impianti a gas naturale, durante la ristrutturazione, avvenuta all'inizio del XX secolo, furono dotate di impianti elettrici. Il pianterreno ospita anche alcuni uffici, tra i quali quello del segretariato, quello del senato, quello degli impiegati locali e quello delle informazioni alla visita del campidoglio.\nDal primo al terzo piano il pavimento \u00e8 ricoperto da mattonelle bianche e nere di marmo del Vermont. Le maniglie delle porte sono perlopi\u00f9 fatte con ottone e leghe di bronzo. Le maniglie e i cardini espongono lo stemma del Michigan. Bench\u00e9 le porte siano state costruite in legno di noce, l'attuale legno \u00e8 l'albero simbolo del Michigan, il pino bianco occidentale (\"Pinus monticola\"), che fu dipinto per dare l'impressione del noce.\nDal primo piano invece si pu\u00f2 accedere alla rotonda. Sotto la cupola che fu realizzata in ghisa, il soffitto \u00e8 decorato con sei affreschi raffiguranti delle muse dipinti nel 1886. L'autore di questi affreschi \u00e8 ignoto anche se c'\u00e8 chi ritiene che possa essere stato Tommaso Juglaris, mentre secondo altri egli all'epoca risiedeva a Boston e non visit\u00f2 mai il Michigan. Appeso al muro settentrionale del primo piano vi \u00e8 un orologio, chiamato \u00ab\"l'orologio dalla corda lunga\"\u00bb. Per diversi anni fu l'unico orologio situato nell'edificio, nonostante fosse stato esposto qui dopo la costruzione dell'edificio. L'orologio fu restaurato nel 1990.\nIl secondo piano, che ospita gli uffici governativi, \u00e8 caratterizzato dalla \"Galleria dei Presidenti\", nella quale sono conservati i ritratti dei precedenti governatori del Michigan; essa si estende per la maggior parte del livello. Gli edifici governativi furono restaurati tra il 1989 e il 1992. L'ufficio principale \u00e8 arredato con mobili fabbricati nel 1876 dalla compagnia \"Feige Brothers\" della citt\u00e0 di Saginaw. Le camere una volta utilizzate dalla Corte suprema del Michigan si trovano nella parte meridionale dell'edificio. Esse furono sgomberate nel 1970 per spostare questi uffici presso la \"Casa di Giustizia del Michigan\".\nL'ingresso pubblico agli uffici legislativi si trova al terzo piano. L'edificio ospita infatti la legislatura di stato bicameralista, composta dalla Camera dei Rappresentanti e dal Senato del Michigan. I corridoi pubblici sono situati su entrambi i lati del livello. Il Senato, con trentotto membri, ha le sue camere nella parte meridionale dell'edificio, mentre la Camera dei Rappresentanti, con centodieci membri, lavora nell'ala settentrionale. Le sessioni della camera dei rappresentanti sono normalmente svolte tutti i marted\u00ec e tutti i mercoled\u00ec alle ore 13:00 e tutti i gioved\u00ec alle ore 10:30, mentre quelle del senato tutti i marted\u00ec, mercoled\u00ec e gioved\u00ec alle 10:00. I membri delle due istituzioni si riuniscono il luned\u00ec e il venerd\u00ec. Le sessioni del senato e della camera dei rappresentanti vengono trasmesse tramite il programma \"Michigan Government Television\", un servizio pubblico che va in onda sulle televisioni via cavo locali. Come il programma C-SPAN, \"Michigan Government Television\" ha trasmesso in diretta gli avvenimenti legislativi del Michigan a partire dal 15 luglio 1996.\nBench\u00e9 stiano sullo stesso piano, gli uffici della camera dei rappresentanti e del senato sono decorate in maniera differente, con le pareti color terra cotta e foglia di t\u00e8 (la prima) e di blu e oro (la seconda). Un cartiglio ovale nel tappeto dinanzi all'entrata dell'ufficio della camera dei rappresentanti racchiude al suo interno vari fiori. Al di fuori della camera vi \u00e8 la cassa, dietro la quale \u00e8 affrescato lo stemma del Michigan. La camera del senato \u00e8 pi\u00f9 piccola di quella della camera. Il presidente del senato \u00e8 un tenente, che presidia le sessioni da un podio in legno di noce situato davanti alle camere del senato. Entrambe le camere utilizzano sistemi di votazione computerizzati, includendo anche schermi piazzati sui muri dai quali i visitatori possono assistere alle assemblee. Le camere del parlamento e del senato dispongono di ampie vetrate che fanno filtrare la luce solare all'interno delle camereo consentendo una migliore illuminazione dell'interno dell'edificio. Su entrambe le vetrate sono rappresentati gli stemmi dei 50 stati che compongono gli Stati Uniti d'America.\nEsterno.\nIl frontone del campidoglio, situato sull'entrata principale dell'edificio, porta la scritta \"The Rise and Progress of Michigan\", letteralmente \"Lo sviluppo e il progresso del Michigan\". Sempre sul frontone al suo centro \u00e8 raffigurata una figura femminile dai tratti tipici di quelli dei nativi americani, che rappresenta il Michigan. Questa porge un libro e un globo agli inquilini del suo Stato, promettendo un gioioso futuro. La figura femminile \u00e8 inoltre circondata dai simboli economici per eccellenza del Michigan, un aratro, un cornucopia e un alloro che rappresenta la rigogliosa agricoltura. I simboli rappresentano, sebbene non esplicitamente, la pesca, il lavoro nelle miniere e la lavorazione del legname.\nLa \"pietra d'angolo\", situata nell'angolo nord-orientale dell'edificio, \u00e8 una grande pietra nella quale sono state scolpite le date della fondazione e dell'inaugurazione del campidoglio. Da un lato la pietra riporta l'anno \"1872\", anno nel corso del quale furono iniziati i lavori di costruzione dell'edificio, sull'altro lato \u00e8 riportata la data \"1878\", anno nel corso del quale l'edificio fu completato. La pietra fu mostrata al pubblico dettagliatamente durante una cerimonia politica il 15 novembre 1978, per la ricorrenza del centesimo anniversario della costruzione dell'edificio. Nel corso degli anni la pietra fu per\u00f2 pi\u00f9 volte danneggiata dagli agenti atmosferici, motivo per il quale dovette essere ripetutamente restaurata. Durante una delle sue restaurazioni furono aggiunti trentotto nuovi dettagli che descriverebbero la storia, la demografia e la cultura del Michigan. Un'altra pietra di rilievo all'interno dell'edificio \u00e8 la \"GAR Stone\", un memoriale ai veterani della Guerra civile americana. Quest'ultima fu scolpita nel 1924.\nIl giardino del campidoglio ospita diversi alberi, tra questi un pino bianco orientale (\"Pinus strobus\"), l'albero che simboleggia il Michigan, che si trova davanti alla facciata principale dell'edificio e il cosiddetto \"Doctor Martin Luther King Junior Tree\" (o Albero di Martin Luther King), che fu piantato in memoria a Martin Luther King nel 1984. Il pi\u00f9 vecchio albero del giardino \u00e8 una \"Catalpa\", che si trova qui dal 1873. Secondo le fonti dell'Associazione Forestale Americana questa catalpa sarebbe l'albero pi\u00f9 vecchio del suo genere negli Stati Uniti d'America. Un altro albero presente nel giardino \u00e8 un peccio blu (\"Picea pungens\"), anche detto \"l'Albero della Libert\u00e0\", che fu piantato nel 1973 come memoriale dei prigionieri e dei guerrieri che hanno combattuto nella Guerra del Vietnam."}
{"id": "1751296", "revid": "265769", "url": "https://it.wikipedia.org/wiki?curid=1751296", "title": "Nice 'N' Easy", "text": ""}
{"id": "1751299", "revid": "6923", "url": "https://it.wikipedia.org/wiki?curid=1751299", "title": "Monopattino", "text": "Il monopattino \u00e8 un veicolo a due o pi\u00f9 ruote, il cui movimento/propulsione \u00e8 determinato dalla spinta muscolare umana tramite gli arti inferiori. \u00c8 costituito da una pedana, sulla quale si poggiano i piedi, da un manubrio, imperniato sulla pedana, che si usa per cambiare direzione e da un freno, solitamente collocato posteriormente affinch\u00e9 blocchi la ruota posteriore e quindi conseguentemente il veicolo, oppure come i classici freni da bicicletta, cio\u00e8 vicino al poggiamani sul manubrio.\nDi tale mezzo esiste una versione ad uso commerciale atta al trasporto delle merci, il chukudu, utilizzato nel Congo, invece altre versioni del monopattino prevedono il sellino, in questo caso il mezzo diventa una \"bicicletta senza pedali\"/\"draisina\" e qualora fosse nella versione motorizzata in Italia rientrerebbe nella categoria dei motoveicoli. L\u2019assenza delle sospensioni pu\u00f2 sovraccaricare i menischi e in generale le articolazioni se utilizzato per lunghe tratte su suolo non perfettamente liscio.\nStoria.\nNon si ha una data precisa per la nascita del monopattino, ma gi\u00e0 all'inizio dell'Ottocento vi erano principi di esso.\nI primi monopattini, da non confondere con i primi e rudimentali tentativi di realizzare una bicicletta, risalgono ai primi anni del 1900, quando negli Stati Uniti d'America vennero progettati e brevettati alcuni \"scooter\" (cos\u00ec gli americani chiamarono il monopattino) i cui principi sono stati ripresi su alcuni modelli prodotti anche nei giorni nostri.\nInizialmente furono progettati come giochi per bambini, ma sull'onda dall'entusiasmo dello sviluppo industriale furono anche proposti, con poco successo, come mezzi di trasporto. Si delinearono subito 2 strade di pensiero: i monopattini puri e i monopattini meccanici.\nI primi mantennero fede ad un principio di essenzialit\u00e0 che caratterizza il monopattino: una tavola, due ruote, un manubrio e tanta voglia di spingere. I secondi invece furono attrezzati con i pi\u00f9 svariati dispositivi meccanici per ottimizzare la spinta: leve e catene per imprimere una spinta maggiore, ruote con asse di rotazione decentrato per consentire una propulsione anche tramite il movimento del corpo, ecc.\nCi sono memorie che ci raccontano che gi\u00e0 nei primi anni venti in Francia si svolgevano gare di monopattino, o trottinette. In Italia, a Milano, tra il 1948 e il 1954 la Lega Vitt organizz\u00f2 per i ragazzi delle parrocchie diverse edizioni del \"Giro monopattinistico di Italia\". Dal 1970 in poi, tra Cervinia e Aosta, si organizzano varie edizioni delle 24 ore di monopattino. Dal 1987, ad Ivrea annualmente si svolge la \"Tre Ore in monopattino\", una tradizionale staffetta in monopattino per le vie del centro storico della durata di 3 ore. Dal 1996, il Gruppo Sportivo AVIS Ivrea organizza un vero e proprio campionato di monopattino che prevede gare a staffetta per squadre e gare individuali anche internazionali, tra le sedi nazionali, oltre ad Aosta e Cervinia, furono coinvolte anche Ivrea, Cavour e al sud Cava de\u2019Tirreni. Nel 2001 nasce l'IKSA Eurocup, il Campionato Europeo di Footbike. Nel 2004 si svolge in Repubblica Ceca la prima edizione del Campionato Mondiale di Footbike.\nVersioni.\nIl \"monopattino meccanico\" ha visto la sua evoluzione nel monopattino elettrico che in tante versioni \u00e8 disponibile ai giorni nostri. Il \"monopattino puro\" invece ha prodotto due tipi di monopattino, quello ludico e ricreativo, definito micropattino, o \"micro scooter\", e quello sportivo e competitivo definito \"monopattino\" o, con un termine pi\u00f9 internazionale, \"footbike\".\nIl monopattino \u00e8 usato anche come mezzo per la pratica del \"Dog Scootering\", ovvero la versione \"estiva\" della slitta trainata da cani. In questa versione, i cani trainano un monopattino che si presta molto bene come sostituto della slitta, consentendo un buon allenamento.\nAltro utilizzo \u00e8 quello sulla neve, dove al posto delle ruote si hanno dei pattini, simili a delle piccole tavole da neve.\nMicropattino.\nIl \"micropattino\" si \u00e8 diffuso verso la fine del millennio scorso, esattamente dal 1999. \u00c8 un monopattino caratterizzato da ridotte dimensioni, in alluminio, pieghevole, con le ruote piccole o microruote (da cui il nome), simili a quelle dei pattini, da 100 mm fino a 200\u00a0mm di diametro. Questo micropattino riprende le caratteristiche dei monopattini diffusi nel dopoguerra italiano, quando i ragazzi se lo costruivano con una tavola di legno e i cuscinetti industriali. Il micropattino \u00e8 usato prevalentemente dai ragazzi come mezzo di trasporto, ma soprattutto per fare evoluzioni acrobatiche, o \"trick\", in modo simile a quello che avviene con lo skateboard o con la BMX. Questo tipo di attivit\u00e0 prende il nome di \"kick scootering\". Altra attivit\u00e0 si ha con il tripattino, una combinazione tra un monopattino ed un triciclo.\nFootbike.\nIl \"footbike\" \u00e8 una evoluzione del classico monopattino con le ruote simili a quelle delle biciclette. Nei primi anni novanta, il finlandese Hannu Vierikko ebbe l'idea di inventare il \"footbike\", modificando un monopattino e montando una ruota anteriore della dimensione di 28 pollici, come le biciclette da corsa. Grazie a questa idea il monopattino \u00e8 diventato molto pi\u00f9 veloce, rinnovando le velleit\u00e0 di competizione. Rapidamente, il \"footbike\" si \u00e8 affermato in tutto il mondo. I modelli di footbike pi\u00f9 diffusi hanno le ruote di dimensione diverse tra di loro: quella posteriore pu\u00f2 variare dai 16 ai 24 pollici fino ma pu\u00f2 arrivare anche a 26 e 28 pollici, cio\u00e8 della stessa dimensione di quella anteriore che pu\u00f2 variare dai 26 pollici per i modelli fuoristrada tipo mountain bike, fino ai 28 pollici per i modelli da strada. I materiali usati variano da modello a modello: sono disponibili telai in acciaio, alluminio e anche in carbonio. \u00c8 usato per il trasporto quotidiano, per il fitness, e per le competizioni. In Europa, grazie all'IKSA (International Kicksled and Scooter Association), \u00e8 pi\u00f9 diffuso che in qualsiasi altra zona del mondo. Nel 2010 si \u00e8 svolta la prima edizione italiana del campionato mondiale di footbike organizzato dal Gruppo Sportivo Avis Ivrea in Italia in Canavese, l'area del Piemonte che ha per capoluogo Ivrea.\nMonopattino sportivo.\nVi \u00e8 una famiglia di monopattini che per molti versi assomiglia piuttosto a una mountain bike che a un monopattino vero e proprio. Questi mezzi sono caratterizzati da freni a disco idraulici, forcelle robuste e telai in carbonio . Queste principali caratteristiche sono funzionali ad un uso \"estremo\" per ogni tipo di terreno, per esempio downhill dalle montagne , grazie al baricentro basso e l'assenza dell'ingombro dei pedali e della canna e i freni. Pensati per un uso intensivo, i materiali di costruzione sono resistenti e performanti con telaio tipicamente in acciaio cromo. Il peso, che si aggira mediamente intorno ai 15kg \u00e8 funzionale a un'adeguata stabilit\u00e0 durante la discesa. Leghe pi\u00f9 leggere, quali l'alluminio o il carbonio si trovano nei monopattini tradizionali che non devono sopportare grandi sollecitazioni.\nMonopattino meccanico.\nQuesta versione si distingue per la diversa applicazione del moto, in quanto non si imprime la forza poggiando il piede al suolo, ma i piedi sono su due elementi che fungono da pedali oscillanti in stile stepper, questo permette di mantenere entrambi i piedi sempre sul monopattino.\nDi fatto non si tratta di un monopattino, ma di una bicicletta a pedali oscillanti.\nMonopattino a motore.\nI monopattini sono stati realizzati anche provvisti di motore, inizialmente erano motori endotermici, ma successivamente vennero prodotti anche versioni a motore elettrico ed in entrambi i casi funzionano senza l'ausilio della spinta umana.\nUn prodotto che viene accomunato erroneamente al monopattino \u00e8 il Segway che non ha la disposizione delle ruote di tipo longitudinale, ma trasverse, la cui accelerazione si ottiene, per\u00f2, col movimento in avanti (per accelerare) e all'indietro (per indietreggiare) del guidatore.\nNormativa italiana.\nLa normativa italiana, come anche quella in vigore in Germania, Francia, Austria e Svizzera, distingue tra monopattini a propulsione elettrica e quelli ad azionamento muscolare a spinta. Non vi sono disposizioni per monopattini con motore a scoppio, che sono comunque rarit\u00e0 senza pi\u00f9 mercato.\nI monopattini a propulsione muscolare, anche nel caso in cui siano dotati di freni, luci, ecc.:\nI monopattini \"elettrici\" e \"non elettrici\" ricevono quindi trattamenti diversi in quanto ad obblighi e divieti, pur nella sostanziale similitudine dei due mezzi di trasporto (a parte la trazione elettrica) in quanto a peso, dimensioni, robustezza, grandezza delle ruote, manovrabilit\u00e0, dotazioni di sicurezza, spazi di arresto, ecc. Alcuni emendamenti al disegno di legge di modifica del nuovo Codice della Strada, la cui finalizzazione \u00e8 attesa entro la fine del 2020, potrebbero arrivare a sanare questa incongruenza."}
{"id": "1751300", "revid": "439868", "url": "https://it.wikipedia.org/wiki?curid=1751300", "title": "Gaibanella", "text": "Gaibanella \u00e8 una frazione di Ferrara che, insieme a Sant'Egidio (dal quale la separa il corso del canale Primaro) , conta 1.036 abitanti. Appartiene giuridicamente alla Circoscrizione 2 di Ferrara.\nDista da Ferrara 10\u00a0km ed \u00e8 collegata al capoluogo dalla strada statale 16 Adriatica. L'abitato sviluppa lungo la via Ravenna tra Sant'Egidio e Gaibana. Il toponimo \u00e8 da collegare a quello della vicina Gaibana anche se si hanno notizie del borgo in tempi pi\u00f9 recenti, verso il 1300, in cui si ha notizia di un oratorio.\nGli unici edifici storici sono rappresentati dalla chiesa seicentesca di Sant'Agnese e dalla Villa Modoni-Ravalli edificata nell'Ottocento.\nInfrastrutture e trasporti.\nNella frazione \u00e8 presente una stazione ferroviaria sulla linea Ferrara-Rimini."}
{"id": "1751306", "revid": "1272592", "url": "https://it.wikipedia.org/wiki?curid=1751306", "title": "Chiesa di Santa Maria a Collebarucci", "text": "La chiesa di Santa Maria a Collebarucci si trova nel comune di Barberino di Mugello, vicino al torrente Sorcella e al Poggio delle Maschere.\nStoria e descrizione.\nSi fa menzione di questa chiesa fino dal 1334; prima essa era sotto il patronato dei Barucci, poi pass\u00f2 ai Cattani. La chiesa presenta un loggiato con pilastri; sulla facciata si aprono due finestre, una delle quali con l'immagine della Vergine, insieme ad una croce in maiolica e alle \"Allegorie degli Evangelisti\", della Manifattura Chini . Sul tetto si trovano una croce di ferro e una cornice di pietra.\nNell'interno c'\u00e8 una tavola a tempera, la \"Madonna in trono col Bambino e Santi\", un altro quadro raffigurante la \"Madonna del Rosario con San Lorenzo e Sant'Apollonia\" e il dipinto di Taddeo Baldini \"Madonna del Rosario\"."}
{"id": "1751307", "revid": "729019", "url": "https://it.wikipedia.org/wiki?curid=1751307", "title": "Battaglia di Azaz", "text": "Nella Battaglia di Azaz del d\u00ec 11 giugno 1125, le forze degli stati crociati comandate dal re Baldovino II di Gerusalemme sconfissero l'esercito dei Turchi Selgiuchidi guidato da Aq Sunqur al-Bursuqi e liberarono dall'assedio la citt\u00e0 (una fonte afferma che il combattimento ebbe luogo il 13 giugno).\nScenario.\nJoscelin I di Edessa aveva conquistato Azaz, nella Siria del nord, sconfiggendo l'atabeg di Aleppo, nel 1118.\nL'anno successivo i crociati, guidati da Ruggero di Salerno subirono una grave sconfitta nella Battaglia dell'Ager Sanguinis; nel 1123 re Baldovino II di Gerusalemme fu catturato durante una ricognizione nella Contea di Edessa.\nNel 1124 Baldovino II fu rilasciato e quasi immediatamente, l'8 ottobre dello stesso anno, strinse d'assedio Aleppo.\nCi\u00f2 attir\u00f2 l'attenzione di al-Bursuqi, l'atabeg selgiuchide di Mosul, che mosse verso sud per aiutare Aleppo che, nel gennaio 1125, era quasi arrivata al punto di arrendersi dopo tre mesi di assedio.\nNonostante la citt\u00e0 fosse \"il pi\u00f9 grande premio che la guerra poteva offrire\", Baldovino cautamente si ritir\u00f2 senza combattere.\nLa battaglia.\nSuccessivamente, al-Bursuqi (che aveva ricevuto rinforzi anche da Toghtigin di Damasco) assedi\u00f2 la citt\u00e0 di Azaz, a nord di Aleppo, in territorio appartenente alla Contea di Edessa.\nBaldovino II, Joscelin I e Ponzio di Tripoli, con 1.100 cavalieri provenienti dai loro rispettivi territori (inclusa Antiochia dove Baldovino era reggente) e 2.000 fanti, incontrarono al-Bursuqi alle porte di Azaz, dove l'atabeg selgiuchide aveva radunato una grande forza.\nL'esercito crociato, ripartito in tredici distaccamenti, avanz\u00f2 su tre fronti: a destra i cavalieri di Antiochia, nel centro quelli di Tripoli e di Edessa, a sinistra le forze del re di Gerusalemme.\nPressato da vicino dal nemico Baldovino finse abilmente di ritirarsi, attirando i Selgiuchidi lontano da Azaz, in campo aperto, dove con un rapido voltafaccia pass\u00f2 all'attacco, facendo a pezzi l'esercito dei Selgiuchidi, che persero quindici emiri e diverse migliaia di uomini, anche il loro campo fu catturato da Baldovino, che prese abbastanza bottino da riscattare i prigionieri in mano ai Selgiuchidi (compreso il futuro Joscelin II di Edessa).\nConseguenze.\nOltre a mantenere il controllo su Azaz, questa vittoria fece riguadagnare ai crociati molta dell'influenza che avevano perso dopo la loro sconfitta all\"'Ager Sanguinis\" nel 1119.\nBaldovino progettava di attaccare ancora Aleppo, ma Antiochia, che era passata a Boemondo II quando questi era divenuto maggiorenne nel 1126, cominci\u00f2 a combattere con Edessa ed il progetto fu abbandonato.\nIl controllo dei Crociati sul nord della Siria cominci\u00f2 a diminuire nel 1128 quando Aleppo e Mosul furono unite sotto il forte governo di Zangi."}
{"id": "1751308", "revid": "30445", "url": "https://it.wikipedia.org/wiki?curid=1751308", "title": "Zahleh", "text": ""}
{"id": "1751309", "revid": "109003931", "url": "https://it.wikipedia.org/wiki?curid=1751309", "title": "Coltura di microrganismi", "text": "Una coltura di microrganismi o coltura microbiologica \u00e8 un metodo per la moltiplicazione di microrganismi (procarioti o eucarioti) in un predeterminato medium di coltura e in condizioni di laboratorio controllate. Diversamente dalla lingua italiana, la lingua inglese utilizza il termine \"culture\" sia per coltura che per cultura.\nLe colture di microorganismi sono usate per determinare il tipo di organismi e/o l'abbondanza nel campione in esame. Si tratta di uno dei metodi diagnostici primari in microbiologia ed \u00e8 usato per determinare la causa delle malattie infettive lasciando l'agente patogeno moltiplicarsi in un mezzo predeterminato. In senso pi\u00f9 generale, il termine coltura \u00e8 utilizzato informalmente per riferirsi ad una \"crescita selettiva\" di uno specifico tipo di microorganismi in laboratorio.\nLe colture di microorganismi sono metodi di base usati estensivamente nelle biologia molecolare. In questo ambito si definisce una coltura \"pura\" o \"axenica\" una popolazione di cellule o di organismi pluricellulari che crescono in assenza di altre specie o tipi, cio\u00e8 in assenza di flora batterica estranea.\nUno dei mezzi pi\u00f9 comuni per le colture microbiologiche \u00e8 l'agar, una sostanza gelatinosa derivata dalle alghe marine. Un buon sostituto dell'agar \u00e8 rappresentato dalla gomma di guar, che pu\u00f2 essere usata per l'isolamento e la replicazione di batteri termofili.\nTipi di colture batteriche.\nTerreni di coltura solidi.\nSono soluzioni nutritizie che vengono solidificate grazie all'agar e permettono l'isolamento delle specie microbiche. Le colture microbiologiche possono essere coltivate su piastre di Petri di varie dimensioni. Tali piastre presentano un sottile strato di terreno di crescita basato sull'agar, un polisaccaride complesso derivato da un'alga marina, che si scioglie a 98 \u00b0C e riprende la sua consistenza gelatinosa alla temperatura di 42 \u00b0C. Una volta che il terreno di crescita di una capsula di Petri \u00e8 stato inoculato con i batteri desiderati, le piastre vengono incubate alla temperatura ottimale per la crescita di quella particolare popolazione batterica. Dopo la semina in genere \u00e8 necessario un tempo di incubazione di almeno 24-48 ore per permettere alla colonia batterica di svilupparsi: una popolazione batterica infatti, partendo da una singola cellula, cresce in modo esponenziale, vale a dire che ogni nuova generazione possiede un numero doppio di individui rispetto alla precedente. Per facilitare la crescita la temperatura viene mantenuta costante per mezzo di un termostato. Una temperatura intorno ai 37 gradi centigradi \u00e8 o animali a sangue caldo, temperature inferiori si adattano maggiormente a colture ambientali.\nTerreni di coltura liquidi.\nUn altro metodo di coltura batterica \u00e8 rappresentato dalla coltura liquida, in cui i batteri sono sospesi in brodo liquido, un mezzo nutriente, generalmente una soluzione di peptoni con estratto di carne e sali minerali. Le colture liquide sono considerate ideali per la determinazione di un saggio antimicrobico. Lo sperimentatore inocula il brodo liquido con la popolazione batterica oggetto di studio e la lascia crescere per molte ore (\u00e8 possibile utilizzare un agitatore per una crescita pi\u00f9 uniforme). Al termine della fase di crescita prende una frazione del campione per testare l'attivit\u00e0 antimicrobica di un determinato farmaco od antibiotico.\nComposizione chimica.\nA prescindere dallo stato fisico del terreno (solido o liquido) \u00e8 importante avere una composizione chimica controllata, infatti, grazie a questa caratteristica colturale \u00e8 possibile favorire la crescita di un solo ceppo cellulare e inibire le altre forme di vita al fine di poter studiare il campione evitando la maggior parte degli errori spesso dovuti alla presenza di microrganismi capaci di alterare il risultato della crescita. La composizione chimica varia da terreno a terreno ma \u00e8 comunque possibile stilare una lista dei componenti usati pi\u00f9 spesso:\n\u00b7 acqua\n\u00b7 carboidrati\n\u00b7 sali inorganici\n\u00b7 peptoni\n\u00b7 idrolisati\n\u00b7 solidificanti\n\u00b7 sostanze di arricchimento\n\u00b7 sostanze selettive\nIndicazioni.\nMolte specie batteriche sono cos\u00ec simili fra loro che \u00e8 praticamente impossibile distinguerle morfologicamente ricorrendo al solo microscopio. Per tale motivo, al fine di identificare i batteri presenti nel campione raccolto, \u00e8 necessario studiare le loro caratteristiche biochimiche coltivandoli in terreni di coltura speciali. Un terreno di coltura speciale contiene sostanze che inibiscono la crescita di molte specie batteriche, ma non il tipo di batterio che si vuole isolare. In alcuni casi il terreno di coltura contiene alcuni zuccheri speciali che possono essere utilizzati solo da alcuni batteri. In altri terreni vengono aggiunti degli indicatori che cambiano colore a seconda del pH del terreno, vale a dire solo se vi \u00e8 la presenza di batteri che sono in grado di fermentare determinate sostanze dando luogo a cataboliti acidi. Se i batteri ricercati sono capaci di produrre fermentazione, generano anche gas che pu\u00f2 essere rilevato quando la coltura viene condotta in una provetta chiusa. Altri speciali mezzi di coltura possono permettere l'identificazione di batteri che producono alcuni particolari enzimi. In questo modo alcuni batteri che producono enzimi emolitici (in grado di rompere i globuli rossi) producono emolisi e determinano cambiamenti macroscopicamente apprezzabili in piastre di agar sangue. In un laboratorio microbiologico ospedaliero \u00e8 necessario vi sia la disponibilit\u00e0 di numerosi mezzi e tecniche di coltura, dal momento che questa variabilit\u00e0 \u00e8 necessaria alla identificazione dei batteri che causano le malattie infettive e della sensibilit\u00e0 o resistenza degli stessi a diversi tipi di antibiotici. Gli esami colturali sono normalmente utilizzati in medicina per identificare l'eventuale presenza di agenti patogeni nei fluidi corporei (in particolare sangue od urina )."}
{"id": "1751310", "revid": "118260195", "url": "https://it.wikipedia.org/wiki?curid=1751310", "title": "Thomas Boleyn, I conte del Wiltshire", "text": "Biografia.\nThomas Boleyn nacque nel castello di Hever nel Kent. All'et\u00e0 di 20 anni serv\u00ec, come soldato, sotto Enrico VII d'Inghilterra e combatt\u00e9 con suo padre contro i ribelli della Cornovaglia.\nNel 1509 venne creato cavaliere. Grazie alla sua scioltezza nelle lingue, cominci\u00f2 una brillante carriera di diplomatico, venendo inviato come ambasciatore nei Paesi Bassi (assieme a Sir Edward Poynings), dove rimase per circa un anno, con una paga di venti scellini al giorno.\nIl 5 aprile 1513 sir Thomas e i suoi colleghi conclusero la Lega Santa, con la quale l'imperatore Massimiliano I d'Asburgo, il Papa Giulio II, e il re Ferdinando II d'Aragona si unirono contro la Francia.\nNei primi mesi del 1519 si rec\u00f2 come ambasciatore in Francia (alla corte del re Francesco I di Francia) e vi rimase fino al marzo 1520. Durante questo periodo avvenne il famoso incontro del Campo del Drappo d'Oro e fu Boleyn che fece gli accordi preliminari per il negoziato. Nell'autunno dello stesso anno, durante le conferenze tenute a Calais, in cui l'arcivescovo Wolsey medi\u00f2 tra i francesi e gli imperialisti, fu utilizzato come agente in varie comunicazioni con questi ultimi.\nFu inoltre inviato per conto dell'imperatore in Spagna, al fine di promuovere l'azione congiunta nella guerra contro la Francia. Nel mese di aprile 1523 fu richiamato in patria e ritorn\u00f2 nel maggio successivo.\nIl 16 giugno 1525 fu nobilitato con il titolo di \"visconte Rochford\", grazie all'influenza della figlia sul re, ottenendo anche terre e rendite.\nNel 1529 fu nominato custode di Greenwich Palace e fu inviato a una riunione tra Carlo V e Clemente VII, per cercare il supporto per il divorzio tra Enrico VIII e Caterina d'Aragona. Nel 1529 fu creato Conte di Ormond e l'anno successivo, nel 1530, Conte di Wiltshire.\nMor\u00ec (come risulta da una lettera del suo servo Robert Cranewell a Lord Cromwell) nel castello di Hever, nel Kent, il 13 marzo 1539.\nMatrimonio e discendenza.\nNel 1499 spos\u00f2 Lady Elizabeth Howard, figlia di Thomas Howard, II duca di Norfolk. Dal matrimonio nacquero diversi figli di cui solo tre raggiunsero l'et\u00e0 adulta:"}
{"id": "1751313", "revid": "327773", "url": "https://it.wikipedia.org/wiki?curid=1751313", "title": "Pulsar millisecondo", "text": "Una pulsar millisecondo (MSP) \u00e8 una pulsar con un periodo rotazionale compreso tra 1 e 10 millisecondi. Pu\u00f2 essere visibile nella porzione dello spettro in microonde o nei raggi X.\nL'origine delle pulsar millisecondo \u00e8 per certi versi misteriosa. La teoria principale afferma che iniziano la loro vita come pulsar di lungo periodo, che vengono spinte in velocit\u00e0 di rotazione attraverso l'accrescimento. A causa di questa teoria, le stelle binarie a raggi X di piccola massa sono state oggetto di grande attenzione. \u00c8 stato accertato che le stelle a raggi X in questi sistemi sono emesse dal disco di accrescimento di una stella di neutroni prodotto dagli strati pi\u00f9 esterni di una stella compagna nel quale il lobo di Roche \u00e8 traboccato. Il cambio del momento angolare dall'evento di accrescimento pu\u00f2 in teoria aumentare il tasso di rotazione di una pulsar di centinaia di volte al secondo, fino alle osservate pulsar millisecondo.\nMolte pulsar millisecondo sono rinvenute negli ammassi globulari. Ci\u00f2 concorda con la teoria delle spinte in velocit\u00e0 di rotazione, poich\u00e9 l'elevata densit\u00e0 stellare di questi ammassi implica una pi\u00f9 alta probabilit\u00e0 di incontrare (o di catturare) una stella gigante come compagna. Ad oggi sono note circa 130 pulsar millisecondo. Nell'alone dell'ammasso globulare Terzan 5 ce ne sono ben 33, seguite dalle 22 di 47 Tucanae e M28 e M15 con 8 pulsar ciascuno.\nRotazione e limite di velocit\u00e0 di rotazione.\nLa prima pulsar millisecondo, PSR B1937+21, fu scoperta nel 1982 da Backer ed i suoi collaboratori. Ruotando 641 volte al secondo, \u00e8 una delle pi\u00f9 rapide stelle di neutroni tra le circa 180 ad oggi note. La pulsar PSR J1748-2446ad, scoperta nel 2005, \u00e8 la pi\u00f9 veloce conosciuta, con una velocit\u00e0 di rotazione di 716 giri al secondo\nLe attuali teorie sull'evoluzione della struttura delle stelle a neutroni prevedono che le pulsar potrebbero letteralmente \"rompersi\" se la loro velocit\u00e0 di rotazione supera i 1500 giri al secondo, e che ad un tasso di circa 1000 rotazioni al secondo potrebbero perdere energia dalle onde gravitazionali pi\u00f9 velocemente di quanto il processo di accrescimento possa renderle veloci.\nNonostante ci\u00f2, nel 2007 \u00e8 stato scoperto che la stella di neutroni XTE J1739-285 compie 1122 giri al secondo. In realt\u00e0, questo risultato non sarebbe statisticamente significante, con un livello di solo 3 sigma. Al momento, si ritiene che la radiazione gravitazionale abbia un effetto rallentatore sul tasso di rotazione. In pi\u00f9, una pulsar a raggi X che ruota a 599 giri al secondo, IGR J00291+5934, \u00e8 la prima candidata per aiutare a determinare queste onde nel prossimo futuro.\nJ0740+6620 \u00e8, al 2019, la pulsar millisecondo pi\u00f9 massiccia rilevata. Distante 4600 al ha una massa di 2,14 M\u2609 ed ha un periodo di rotazione di 2,89 millisecondi."}
{"id": "1751318", "revid": "729019", "url": "https://it.wikipedia.org/wiki?curid=1751318", "title": "Tim Rodber", "text": "Biografia.\nL'intera carriera di Rodber, fatta eccezione per una parentesi a Oxford e una in un team minore di Petersfield, si svolse nelle file dei Northampton Saints, club nel quale egli entr\u00f2 nel 1987 e che lasci\u00f2 nel 2001 al termine della sua attivit\u00e0 agonistica, dopo 14 stagioni di cui cinque da capitano (a partire dal 1994, anno del ritiro del precedente capitano John Olver).\nIl Northampton fu anche il club con il quale egli ebbe il suo primo contratto professionistico; da dilettante, avviato alla vita militare fin dall'et\u00e0 di 16 anni, era giunto fino al grado di capitano del reggimento di fanteria dello Yorkshire noto come \"Green Howards\".\nNonostante la sua lunghissima militanza nel club, sollev\u00f2 il suo primo trofeo quasi alle soglie del ritiro, quando si laure\u00f2 campione d'Europa a Twickenham nella finale di Heineken Cup del 2000; in Nazionale, invece, esord\u00ec nel Cinque Nazioni 1992 e prese parte a tutte le edizioni del torneo fino al 1999 eccezion fatta per quelle del 1993 e 1998, vincendone tre, di cui due con il Grande Slam.\nFu anche presente in due edizioni di Coppa del Mondo, nel 1995 in Sudafrica e nel 1999 in Galles, disputandovi in totale otto incontri.\nNel giugno 1997, inoltre, fu chiamato a far parte della selezione dei British Lions in \"tour\" in Sudafrica, nel corso del quale prese parte ai due \"test match\" ufficiali contro gli \"Springbok\", entrambi vinti (18-15 e 25-16).\nDopo il ritiro nel 2001 fond\u00f2 una compagnia di marketing e pubbliche relazioni, successivamente assorbita dalla britannica Williams Lea, della quale \u00e8 oggi direttore delle operazioni nel mercato nordamericano dalla filiale di New York."}
{"id": "1751323", "revid": "1869172", "url": "https://it.wikipedia.org/wiki?curid=1751323", "title": "All the Way (Frank Sinatra)", "text": "All the Way \u00e8 una raccolta del crooner statunitense Frank Sinatra, pubblicata nel 1961 dalla Capitol Records.\nDescrizione.\n\"All the Way\" \u00e8 la quarta compilation di Sinatra, dopo \"This Is Sinatra!\", \"This Is Sinatra Volume 2\" e \"Look to Your Heart\". Il disco non presenta grandi innovazioni, anche la presenza della famosa \"Witchcraft\" aiuta molto ad apprezzarlo.\nLa Capitol pubblic\u00f2 un'edizione in CD di \"All the Way\" nel 1988. L'arrangiatore \u00e8 lo storico compagno di Sinatra, Nelson Riddle."}
{"id": "1751324", "revid": "59648379", "url": "https://it.wikipedia.org/wiki?curid=1751324", "title": "Coltura", "text": ""}
{"id": "1751337", "revid": "76965022", "url": "https://it.wikipedia.org/wiki?curid=1751337", "title": "Biofotolisi", "text": "La biofotolisi \u00e8 un passaggio fondamentale della fotosintesi clorofilliana la quale prevede che la scissione della molecola di acqua avvenga grazie all'utilizzo di energia luminosa attraverso, ovviamente, un processo biologico.\nNon tutti gli organismi in grado di attuare la fotosintesi sono in grado di scindere la molecola dell'acqua, essendo questa una propriet\u00e0 di una particolare struttura degli organismi fotosintetici (il fotosistema due) non sviluppatasi in organismi pi\u00f9 primitivi (i quali posseggono solo un fotosistema, il primo). Ad ogni modo, dalle microalghe alle piante superiori, un numeroso e vario gruppo di individui sono in grado di attuare questo processo che \u00e8 alla base della natura stessa. Infatti, la biofotolisi risulta essere un processo essenziale in quanto utilizza le due principali risorse energetiche del pianeta terra: l'acqua e la luce solare.\nLa molecola dell'acqua viene scissa in elettroni, protoni ed ossigeno. L'ossigeno \u00e8 liberato nella cellula (e poi consumato tramite respirazione o liberato nell'ambiente esterno all'organismo), mentre protoni ed elettroni vengono direttamente usati all'interno dei processi metabolici dell'organismo.\nLa radiazione luminosa serve ad avere energia per scindere la molecola dell'acqua ed eccitare gli elettroni a livelli energetici superiori. Questo squilibrio energetico far\u00e0 s\u00ec che essi entrino in una catena di trasporto (detta appunto catena di trasporto elettronica) funzionale, in ultima analisi, alla produzione di energia in una forma facilmente utilizzabile dalla pianta (vedi anche fotosintesi).\nLo studio della fotosintesi e, nello specifico, della biofotolisi \u00e8 uno dei pi\u00f9 affascinanti ed ancora incompresi campi della ricerca che alimenta giustificate speranze di utilizzare questo processo a scopi industriali per la generazione di energia o per ottimizzare il processo in organismi geneticamente modificati (OGM) adattabili ai diversi bisogni commerciali."}
{"id": "1751349", "revid": "2033069", "url": "https://it.wikipedia.org/wiki?curid=1751349", "title": "Paramount Vantage", "text": "La Paramount Vantage \u00e8 stata una societ\u00e0 di produzione e distribuzione cinematografica, sussidiaria della Paramount Pictures. La societ\u00e0 produceva, acquistava, distribuiva e vendeva film considerati film d'essai. Del marchio Paramount Vantage faceva parte la Paramount Classics specializzata nell'acquisto e distribuzione di film stranieri e documentari.\nLa Paramount Vantage ha co-prodotto assieme alla Miramax Films due pluripremiati film, \"Non \u00e8 un paese per vecchi\" e \"Il petroliere\", entrambi candidati come miglior film ai Premi Oscar 2008."}
{"id": "1751350", "revid": "71433", "url": "https://it.wikipedia.org/wiki?curid=1751350", "title": "Paramount Classics", "text": ""}
{"id": "1751352", "revid": "38120", "url": "https://it.wikipedia.org/wiki?curid=1751352", "title": "Ti Brucia", "text": ""}
{"id": "1751353", "revid": "842", "url": "https://it.wikipedia.org/wiki?curid=1751353", "title": "IBM 360", "text": ""}
{"id": "1751357", "revid": "15837462", "url": "https://it.wikipedia.org/wiki?curid=1751357", "title": "Straniero fantasma", "text": ""}
{"id": "1751359", "revid": "110157", "url": "https://it.wikipedia.org/wiki?curid=1751359", "title": "Bova di Marrara", "text": "Bova di Marrara \u00e8 una frazione di Ferrara facente parte della Circoscrizione 2.\nGeografia fisica.\nPiccolo borgo posto sotto l'argine destro dell'antico Po di Primaro, tra Marrara e il confine meridionale del territorio comunale ferrarese.\nStoria.\nGli edifici presenti sono dei primi del novecento.\nEconomia.\nL'economia \u00e8 basata su agricoltura e allevamento."}
{"id": "1751360", "revid": "123376523", "url": "https://it.wikipedia.org/wiki?curid=1751360", "title": "George Boleyn", "text": "Le origini.\nGeorge Boleyn fu il solo figlio maschio di Thomas Boleyn, I conte del Wiltshire ed Elizabeth Howard a raggiungere l'et\u00e0 adulta; altri due figli, Henry e Thomas, morirono bambini e i soli tre a superare l'infanzia furono George, Anna e Maria.\nSulla data di nascita di George, come per quella delle sorelle, non v'\u00e8 certezza e ormai si stima che egli sia nato fra il 1503 e il 1504, probabilmente nel mese di aprile; questa convinzione si evince da diverse fonti. George Cavendish afferma che George era attorno ai 27 anni quando venne ammesso al Consiglio privato di sua maest\u00e0 nel 1529. Tale scrittore pone questa et\u00e0 come massima per dare maggior assonanza ai suoi versi (\"tre volte nove\"); in aggiunta, si deve notare che alcuni diplomatici stranieri notassero come George fosse troppo giovane per la carica di ambasciatore presso la corte di Francia, sempre del 1529. Se la data di nascita di Maria \u00e8 ormai assodata per il 1499 circa, per Anna ci sono pareri diversi che la collocano dal 1501 fino al 1507. Tuttavia dopo la morte di George e Anna nel 1536, il loro padre scrisse a Thomas Cromwell, I conte di Essex che la moglie gli aveva dato un figlio all'anno fino alla morte del di lui padre e che in quel frangente avevano dovuto mantenere una famiglia sempre pi\u00f9 numerosa con appena cinquanta sterline annue. Thomas ed Elizabeth si erano sposati fra il 1498 e il 1499, ne consegue che tutti i loro figli, inclusi quelli morti prematuramente, dovevano essere nati fra il 1500 e il 1504. Accettando l'affermazione di Thomas, George potrebbe essere nato fra il 1503 e il 1504, Maria viene data infatti come primogenita seguita quindi da Anna e dai tre maschi. \nI fratelli Boleyn o Bullen, come era ancora nota la famiglia, nacquero nel Norfolk, probabilmente a Blickling Hall anche se dovettero passare gran parte della loro infanzia al Castello di Hever, nel Kent, che divenne la loro residenza principale quando il padre eredit\u00f2 i beni di famiglia alla morte del padre William Boleyn (1451 - 10 ottobre 1505).\nCome il padre, George fu avviato alla vita di corte: la monarchia era fonte di patronaggio e potenziale ricchezza ed era solo attraverso il servizio alla famiglia reale che si potevano raggiungere o proteggere potere e ascesa sociale. All'et\u00e0 di circa dieci anni venne portato a corte dove presenzi\u00f2 alle festivit\u00e0 natalizie del 1514-1515 e partecip\u00f2 a una mascherata insieme con il padre e a due cortigiani ben pi\u00f9 grandi di lui, Charles Brandon, I duca di Suffolk e il cortigiano Nicholas Carew. Grazie all'influenza della propria famiglia e forse anche per via della buona impressione che fece George divenne, ancora giovane, uno dei paggi del sovrano.\nPoich\u00e9 l'istruzione era necessaria per progredire nella carriera, egli ricevette una buona educazione tanto che acquis\u00ec una buona padronanza del francese, del latino oltre e un po' di italiano e ovviamente, le competenze di corte. Mentre le sue sorelle furono mandate a completare la propria istruzione all'estero, George rimase in patria anche se taluni ritengono che abbia accompagnato il padre in Francia quando questi vi si rec\u00f2 nel 1519 adducendo a questo viaggio la ragione per cui egli parlava tanto bene il francese e anche come mai lui e la sorella Anna acquisirono un legame tanto stretto (anch'ella infatti era in Francia). \nAltra leggenda apocrifa \u00e8 che George sia stato educato presso l'Universit\u00e0 di Oxford quando non era in servizio alla corte; nonostante nei registri universitari il suo nome non appaia, la circostanza non \u00e8 impossibile, poich\u00e9 all'epoca era usuale che un aristocratico frequentasse senza essere \"tecnicamente iscritto\". George fu istruito anche come poeta e traduttore, come sua sorella, e mostr\u00f2 interesse verso quella che venne chiamata riforma religiosa, ovvero lo Scisma luterano.\nLe voci.\nLe fonti sulla vita privata di George Boleyn sono scarse.\n\u00c8 certo che, attorno all'anno 1525, egli si spos\u00f2 con l'aristocratica Jane Parker. Sicuramente i due erano sposati nel gennaio 1526 poich\u00e9 l'influente cardinale Thomas Wolsey, Elemosiniere del Re Enrico VIII, predispose una piccola somma annuale per \"il giovane Boleyn e la moglie\". Nessun documento dell'epoca menziona la nascita di figli.\nNeppure la moglie di George, del resto, alluse mai a eventuali figli nelle lettere che scrisse a Thomas Cromwell, segretario del re, dopo la morte del marito. Data l'elevatissima mortalit\u00e0 infantile dell'epoca, \u00e8 possibile che eventuali figli nati dalla giovane coppia non siano sopravvissuti. \nDurante il regno di Elisabetta, \u00e8 menzionato ripetutamente nelle cronache e negli annali un certo \"\"George Boleyn\", decano della cattedrale di Lichfield, nello Staffordshire, istruito a Cambridge e deceduto in et\u00e0 avanzata nel 1603, lo stesso anno della sovrana; \u00e8 stato ipotizzato che si trattasse di un figlio di George Boleyn e Jane Parker, ma non esistono prove certe in merito.\nNon risulta neppure documentato che Jane abbia testimoniato contro il marito, accusandolo di \"indebita familiarit\u00e0\"\" (un eufemismo per indicare l'incesto) con la sorella e la donna non \u00e8 nemmeno citata tra i testimoni del processo. \nEventuali prove in tal senso fornite dalla moglie potrebbero essere state determinate non tanto dall'astio quanto dal tentativo di Jane di salvarsi dai gravi fatti che avevano travolto tutta la sua famiglia ed evitare di essere a sua volta imprigionata e giustiziata. \nTestimonianze coeve dipinsero George come un libertino, ma anche un uomo di notevole intelligenza e cultura, come fu descritto dal poeta Thomas Wyatt, suo buon amico. La reputazione di uomo immorale proviene dagli scritti lasciati da Cavendish, autore di stretta osservanza cattolica, che non aveva in simpatia i riformisti come George. Questo, insieme al fatto che nessuno scandalo si sollev\u00f2 mai intorno al suo matrimonio e che nemmeno i suoi nemici allusero a sue condotte immorale, lascia supporre che questa fama sia esagerata. \nAnche l'orientamento sessuale di George \u00e8 stato oggetto di dibattito nel corso del tempo, specie dagli storiografi. Alcuni sostennero che gli uomini accusati di essere gli amanti di Anna fossero stati scelti a causa della loro ambiguit\u00e0 sessuale, dando vita al perdurante mito che oltre che di tradimento fossero stati accusati anche di sodomia ma tale accusa non venne mai formalizzata e le fonti coeve non parlano di comportamenti \"devianti\" dalla comune moralit\u00e0 dell'epoca.\nAnche di recente la storiografia \u00e8 tornata a puntare sulla presunta bisessualit\u00e0 di George aggiungedovi l'ipotesi che potesse essere un sadico o uno stupratore, idea tratta da un verso di Cavendish \"force the widow, virgins I deflore\" ovvero \"uso violenza alle vedove e defloro le vergini\" che viene interpretato in senso metaforico. Tuttavia se anche Cavendish avesse saputo qualcosa di compromettente ben lo avrebbe saputo il resto della corte e di nuovo le fonti tacciono sia quelle favorevoli ai Boleyn, sia i loro nemici che ben avrebbero sfruttato tali informazioni.\nLa carriera.\nLa prima volta che George viene menzionato come adulto \u00e8 nel 1522 quando lui e il padre ricevettero una proficua rendita in manieri nel Kent, tale rendita venne elargita ad aprile e si pu\u00f2 supporre che possa essere stata una sorta di regalo per il diciottesimo compleanno. La prima rendita posta a suo solo nome risale al 1524, quando Enrico VIII gli fece dono del maniero di Grimston Manor: la data, prossima al suo matrimonio, fa pensare che sia stato un dono di nozze fatto a un giovane che si stava facendo strada alla corte del re. George, in effetti, viene spesso citato nelle spese affrontate dal sovrano e lo si trova nella lista di coloro che giocavano a Bowls, Tennis, tiro con l'arco, carte e partecipavano alle battute di caccia. Egli vinse grandi somme giocando d'azzardo con il re, ma \u00e8 probabile che abbia anche perso altrettanto se non di pi\u00f9; del resto il gioco d'azzardo era un passatempo in gran voga in quel periodo.\nNel 1525 George venne nominato membro della camera privata del re, l'equivalente maschile della dama di compagnia per la regina. In quello stesso periodo il cardinale Wolsey eman\u00f2 le Ordinanze di Eltham, una riforma volta a ristrutturare la corte; egli era nemico dei Bolena e volendo ridimensionarne l'influenza, tagli\u00f2 della met\u00e0 gli ammessi alla camera privata del re: George fu fra coloro che persero il posto. In ricompensa per l'incarico perso egli tuttavia ne ebbe un altro nel gennaio seguente oltre alla piccola rendita annuale, gi\u00e0 citata, che lo stesso Wolsey gli vers\u00f2. \nNel 1522 la sorella Maria, tornata a vivere alla corte del re nel 1519, venne spinta dalla famiglia a diventare l'amante del re Enrico VIII, di cui rimase la favorita per circa cinque anni. Non \u00e8 noto quando questa relazione inizi\u00f2 e quanto dur\u00f2 ma \u00e8 accertato che all'inizio del 1526 Enrico VIII cominci\u00f2 a porre le attenzioni sull'altra sorella Anna e dopo circa un anno quest'ultima accett\u00f2 di sposarlo. Buona parte della carriera di George, come di molti altri, dipendeva ora dal modo in cui Enrico VIII riusciva a trovare un modo per divorziare dalla sua prima moglie, Caterina d'Aragona, e poter cos\u00ec sposare Anna.\nNel giugno 1528 George contrasse la pericolosa malattia del sudore mentre si trovava con il sovrano e la regina all'Abbazia di Waltham; anche Anna si ammal\u00f2 e il re le scrisse a Hever per informarla che il fratello si stava rimettendo.\nSempre in quell'anno George divenne Esquire of the body e venne insignito di altre cariche in poco tempo. Il 15 novembre 1528 fu nominato custode del Palace of Beaulieu e il 29 giugno 1529 fu nominato governatore del Bethlem Royal Hospital. Verso la fine del 1529 George venne insignito del cavalierato e torn\u00f2 a far parte della camera privata del re; nel dicembre di quell'anno venne nominato Visconte di Rochford e poco dopo gli fu assegnato il primo incarico come diplomatico in Francia. Data la giovane et\u00e0 si pens\u00f2 che Anna si fosse adoperata per il fratello, anche se mancano le prove che egli non fosse lo stesso in grado di adempiere al compito.\nA dispetto della giovane et\u00e0 egli instaur\u00f2 un buon rapporto con il re Francesco I di Francia e in totale George ebbe sei incarichi presso la corte francese, il primo fra l'ottobre 1529 e il febbraio 1530. Egli insieme a John Stokesley, decano della cappella reale fu incaricato di sollecitare le universit\u00e0 francesi a supportare la causa di divorzio di Enrico VIII da Caterina. All'inizio la risposta fu negativa, ma George fece pressioni al re Francesco I affinch\u00e9 si pronunciasse diversamente in merito alla vicenda finch\u00e9 lo convinse a scrivere una lettera che ribaltasse la decisione delle accademie.\nNel marzo 1533 George torn\u00f2 in Francia per informare Francesco I che Enrico VIII aveva sposato sua sorella e per sollecitare un suo intervento diretto nella questione presso la Chiesa di Roma. Egli ebbe nuovamente successo e il re francese scrisse una lettera al papa Clemente VII affinch\u00e9 supportasse Enrico nei propri disegni matrimoniali. Ancora nello stesso anno George torn\u00f2 in Francia con lo zio Thomas Howard, II duca di Norfolk per proporre un incontro fra Enrico, Francesco e il papa: fu in questa occasione che si seppe che il pontefice aveva scomunicato Enrico e fu proprio George a doverglielo comunicare. Il 5 febbraio 1533 egli fu convocato in parlamento per votare sull'effettiva indipendenza dell'Inghilterra dal pontefice: il suo voto fu ovviamente scontato e la sua partecipazione a queste riforme gli fece guadagnare molti nemici che rimanevano dei fedeli cattolici.\nIl 10 settembre di quell'anno George port\u00f2 il baldacchino per sua nipote Elisabetta, in occasione del suo battesimo insieme agli zii Thomas Howard e William Howard, I barone Howard di Effingham oltre che a John Hussey, I barone Hussey.\nNell'aprile 1534 George era ancora in Francia per chiedere a Francesco di approvare una serie di leggi contro il papa simili a quelle approvate in Inghilterra e chiedendo un incontro con Enrico e Anna. Nel luglio seguente fu incaricato di riprogrammare l'incontro slittato a causa della gravidanza di Anna che si concluse con un aborto spontaneo. \nL'ultimo viaggio in Francia lo fece nel maggio 1535 per proporre a Francesco le nozze fra Elisabetta e il suo terzogenito Carlo II d'Orl\u00e9ans. Quando non era all'estero George spesso scortava gli ambasciatori stranieri alla presenza del re, in particolare Eustace Chapuys spesso fa riferimento a lui nei propri dispacci e la prima volta che lo vide, ironicamente, gli piacque, almeno prima di sapere chi fosse. \nGeorge era un apprezzato poeta e traduttore, appassionato alla riforma religiosa tradusse dal francese all'inglese due testi che dedic\u00f2 alla sorella Anna. Il testo codificava la riforma luterana in cui entrambi i fratelli erano immersi e quando ad Anna venne dato una sorta di pamphlet da parte di Simon Fish, secondo la moglie di questi, fu George a esortare la sorella a mostrarlo al re.\nLe visioni religiose di George sono ben vedibili nel ruolo che ebbe nello Scisma anglicano dal suo concepimento nel 1529 alla sua morte avvenuta nel 1536, sia lui sia Anna erano assai dotati nel dibattito delle questioni religiose e fu lui che Enrico scelse per argomentare l'indipendenza della chiesa inglese rispetto al Vaticano.\nGeorge us\u00f2 il proprio fervore riformista anche per scopi meno nobili; nel 1535 egli partecip\u00f2 al processo contro Tommaso Moro e tre monaci dell'Ordine certosino tutti ugualmente incapaci, a causa della loro fede cattolica, di giurare l'Atto di Successione e Supremazia dell'anno precedente. George, suo padre, Henry FitzRoy, I duca di Richmond e Somerset e tutti i cortigiani furono presenti all'esecuzione dei frati il 4 maggio 1535. \nNel giugno 1534 George venne nominato Lord guardiano dei cinque porti e conestabile del Castello di Dover, egli esplet\u00f2 i propri compiti con zelo, tuttavia Cromwell vedeva la sua influenza come una spina sul fianco e il 26 novembre dello stesso anno George gli scrisse arrabbiato perch\u00e9 egli aveva fatto in modo di indebolire l'autorit\u00e0 di uno dei suoi ordini.\nLa condanna.\nNel 1536 Anna ebbe un aborto spontaneo, probabilmente il secondo o terzo dopo la nascita di una deludente figlia femmina (la futura sovrana Elisabetta I d'Inghilterra) nel 1533; l'et\u00e0 non pi\u00f9 giovanissima della regina, all'epoca di circa trentacinque anni e la sua apparente incapacit\u00e0 di portare a termine una gravidanza coincisero con l'infatuazione di Enrico per la giovane Jane Seymour, damigella d'onore di Anna. Per poter porre fine a un matrimonio rivelatosi ormai fallimentare e che lo aveva politicamente screditato in tutta Europa, Enrico doveva mettere da parte la moglie senza rischiare nuovi scandali o incidenti diplomatici come era avvenuto con Caterina d'Aragona.\nIl potente Segretario del re, Thomas Cromwell fu con ogni probabilit\u00e0 il vero artefice dell'operazione, che si risolse nell'accusa di adulterio, incesto, stregoneria e alto tradimento formulata contro la regina e cinque cortigiani. Dopo la loro morte Cromwell si vant\u00f2 con Chapuys di essere andato incontro a una quantit\u00e0 di problemi nell'indire le accuse, ma di averlo fatto per favorire l'alleanza con Carlo V d'Asburgo, tuttavia non manc\u00f2 di elogiare il grande coraggio e spirito dei fratelli Bolena.\nIl 23 aprile 1536 George doveva essere insignito del titolo di cavaliere dell'Ordine della Giarrettiera che fu invece conferito a un oppositore della famiglia Bolena, Sir Nicholas Carew e Cromwell venne incaricato di indagare su possibili tradimenti entro la corte.\nAnna e George vennero arrestati il 2 maggio il giorno dopo il torneo del Calendimaggio in cui egli era stato uno dei principali concorrenti. Gli altri coinvolti furono Henry Norris, gentiluomo della Camera Privata del re e tra i suoi pi\u00f9 intimi amici, il giovane cortigiano Francis Weston, William Brereton, possidente del Cheshire gi\u00e0 marchiato da numerosi scandali e il musicista e ballerino Mark Smeaton. Costoro furono arrestati il 12 maggio con l'accusa di aver commesso adulterio con la regina, di aver tramato la morte del re e altro ancora, ma soltanto Smeaton confess\u00f2, se non sotto tortura, di certo sotto enormi pressioni.\nUnitamente a costoro, fu incarcerato anche il poeta Thomas Wyatt, amico della famiglia Bolena dall'adolescenza e che era stato un ammiratore di Anna prima che questa attirasse il favore del re; tuttavia, Wyatt fu liberato poco dopo l'arresto e, riacquistato il favore del sovrano, non lo perse mai pi\u00f9. \nNonostante la mancanza di prove tutti gli altri (Brereton, Norris, Smeaton e Weston, nonch\u00e9 i due Bolena, processati separatamente in quanto di rango nobiliare) vennero trovati colpevoli; tra i giudici che condannarono George e Anna sedevano tra gli altri il loro zio materno, Duca di Norfolk e il giovane Henry Percy, che una decina d'anni prima aveva avuto una relazione con Anna.\nAnna and\u00f2 a processo il 15 maggio, poche ore prima del fratello, e venne giudicata colpevole di adulterio, incesto e alto tradimento; George venne processato poco dopo e fu una mossa scaltra perch\u00e9 difficilmente sarebbe stato giudicato innocente se la sorella era gi\u00e0 stata trovata colpevole. George mise in piedi una magnifica difesa e molti, fra cui Chapuys erano convinti che sarebbe stato rilasciato, gli scommettitori davano dieci a uno che l'avrebbero assolto e il cronacotecario Charles Wriothesley sostenne che la sua difesa era straordinaria.\nNon furono presentate prove attestanti il presunto incesto fra George e Anna e l'ambasciatore Chapuys scrisse che il fratello della regina era stato condannato sulla base di mere supposizioni. Non \u00e8 accertato, che la moglie abbia sostenuto le accuse con la propria testimonianza. Gli incartamenti del processo fanno menzione di una lettera in cui sarebbe stato scritto che Anna si sarebbe sfogata con la cognata Lady Rochford lamentando che \"\"il re non era in grado di soddisfare una donna, non avendo n\u00e9 potenza n\u00e9 virilit\u00e0\". La tradizione vuole che George abbia letto a voce alta tale scritto davanti ai suoi giudici e protestato contro le accuse della moglie chiedendo ai Pari perch\u00e9 \"sulle sole parole di questa donna siete disposti a credere di me tanta scelleratezza\"\".\nA ogni modo, il presunto scambio di battute tra Lady Rochford e la sovrana apparve sufficiente perch\u00e9 forniva un movente ad Anna e, secondo la teoria ufficiale, l'avrebbe fatta ritenere legittimata a commettere addirittura incesto con il fratello allo scopo di concepire un figlio da mettere sul trono. Malgrado la propria eloquente difesa e nonostante molti reputassero che fosse innocente George venne condannato a morte per impiccagione e squartamento sentenza poi commutata in morte per decapitazione. \nL'uomo accett\u00f2 la condanna con rassegnazione, asserendo che se i suoi pari lo reputavano colpevole, allora lui lo era e formul\u00f2 come ultima richiesta che i suoi debiti venissero saldati, \"\"affinch\u00e9 nessuno dovesse soffrire per la sua morte\". Oggi si ritiene che nessuna delle accuse formulate contro di lui e contro la sorella fossero fondate.\nGeorge, insieme agli altri quattro uomini suoi presunti complici, venne decapitato alla Torre di Londra il 17 maggio 1536. In quanto nobile, George fu il primo a essere giustiziato, risparmiandogli lo choc di assistere alla decapitazione dei suoi presunti complici. \nSalito sul patibolo con compostezza egli proclam\u00f2 la sua fede nella riforma religiosa, e, poich\u00e9 non era onorevole negare la colpevolezza una volta che la corte aveva giudicato diversamente, si dichiar\u00f2 colpevole e secondo l'usanza disse di meritare la morte. Chiese il perdono a tutti coloro che aveva potuto offendere e chiese il perdono di Dio, quindi ammon\u00ec i presenti a \"credere in Dio e non nelle vanit\u00e0 mondane, nelle lusinghe della corte o nell'incostanza della fortuna\"\", esortandoli a seguire i dettami del Vangelo perch\u00e9 \" \"se io lo avessi fatto adesso sarei ancora vivo in mezzo a voi\"\".\nGeorge fu sepolto, senza alcuna cerimonia religiosa, in una tomba anonima nella vicina cappella di San Pietro ad Vincula, dove due giorni dopo fu seppellita anche la sorella Anna.."}
{"id": "1751362", "revid": "767487", "url": "https://it.wikipedia.org/wiki?curid=1751362", "title": "Arson Anthem", "text": "Gli Arson Anthem sono un gruppo sludge metal statunitense formato nel 2006 a New Orleans.\nDopo avere perso tutto a causa dell'uragano Katrina, Mike Williams (Eyehategod) si \u00e8 trasferito nell'appartamento di Phil Anselmo (Pantera, Down, Superjoint Ritual). I due passavano le giornate ad ascoltare i vecchi dischi hardcore di Phil, allora chiamarono Hank Williams III (Assjack, Superjoint Ritual) e Collin Yeo per formare un gruppo su quello stile.\nIl loro primo omonimo album fu pubblicato il 19 febbraio 2008."}
{"id": "1751365", "revid": "1543377", "url": "https://it.wikipedia.org/wiki?curid=1751365", "title": "Sakura Tange", "text": " \n\u00c8 conosciuta per il suo lavoro di doppiaggio per il personaggio di Sakura Kinomoto della serie animata \"Card Captor Sakura\".\nSakura Tange ha lavorato come doppiatrice di anime e videogiochi giapponesi, oltre che con programmi radiofonici ed eventi live. Lavor\u00f2 sia con la Aoni Production e la Konami, ma lasci\u00f2 in seguito il suo lavoro come doppiatrice per concentrarsi sul suo futuro come cantante. Da allora ha pubblicato diversi dischi usando nomi a lei conosciuti, come Little Seraph, Angelic Alice, A N G E L e attualmente \u3055\u304f\u3089/SAKURA."}
{"id": "1751366", "revid": "54354", "url": "https://it.wikipedia.org/wiki?curid=1751366", "title": "Pellegrini Editore", "text": ""}
{"id": "1751372", "revid": "2091899", "url": "https://it.wikipedia.org/wiki?curid=1751372", "title": "Vettore energetico", "text": "Un vettore energetico \u00e8 un composto in grado di veicolare l'energia da una forma ad un'altra.\nSi parla di vettore e non di fonte energetica tutte le volte che il composto a cui ci si sta riferendo deve essere prodotto e raccolto a partire da una forma di energia precedente. L'idrogeno, ad esempio, \u00e8 certamente un vettore energetico, essendo assente sulla Terra in forma molecolare e non esistendo, a tutt'oggi, processi naturali che ne permettano la produzione in continuo. Al contrario, il metano, presente in giacimenti, \u00e8 una fonte di energia essendo gi\u00e0 presente e direttamente utilizzabile.\nIl vettore energetico (\"energy carrier\") \u00e8 una forma di energia secondaria che si presta a essere trasportata (spesso mediante apposite reti) fino al luogo di utilizzazione: \u00e8 costituito da una sostanza trasportabile che pu\u00f2 facilmente rilasciare l\u2019energia in essa contenuta. Come nel caso dei combustibili solidi, liquidi o gassosi, oppure l'elettricit\u00e0.\nQuindi il vettore \u00e8 attualmente la sostanza, o composto, che meglio permette di sfruttare il proprio contenuto energetico, prodotto dalle pi\u00f9 svariate fonti primarie, in relazione alle necessit\u00e0 dell\u2019utente finale.\nLe operazioni fondamentali coinvolte nel ciclo di vita di un vettore energetico sono: a) generazione a partire dalla fonte primaria; b) trasporto; c) stoccaggio/ immagazzinamento (quando richiesto); d) distribuzione; e) impiego finale.\nAd ogni modo carbone, petrolio e metano per non parlare dei moti ondosi, del vento e del geotermico sono tutte fonti di energia derivate, quindi energie secondarie, originate da un'unica vera fonte di energia primaria: il sole."}
{"id": "1751373", "revid": "15837880", "url": "https://it.wikipedia.org/wiki?curid=1751373", "title": "Microalghe", "text": ""}
{"id": "1751374", "revid": "599013", "url": "https://it.wikipedia.org/wiki?curid=1751374", "title": "Davide Chiumiento", "text": "Carriera.\nClub.\nDopo la gavetta nelle giovanili della Juventus esordisce in prima squadra il 29 febbraio 2004, debuttando in Serie A nella vittoria 3-0 contro l' e dopo pochi giorni anche in Champions League il 9 marzo contro il Deportivo La Coru\u00f1a. La stagione successiva passa in prestito al Siena, disputando 14 gare nella massima divisione italiana e realizzando il primo, ed unico, gol contro il il 13 febbraio 2005.\nTerminata la stagione toscana viene ceduto in prestito al Le Mans, squadra di Ligue 1 francese, con cui per\u00f2 delude le aspettative, realizzando una sola rete contro l'Olympique de Marseille. La stagione successiva torna in Svizzera nelle file dello Young Boys, ma solo nella stagione 2007-08 trova un posto da titolare con la maglia del , squadra con cui firma un contratto triennale nel giugno del 2007, disputando 34 gare con 2 reti, 30 gare con 4 reti e 24 gare con 11 rispettivamente nella prima, seconda e terza stagione nel Lucerna.\nNell'agosto 2010 si trasferisce in Canada, venendo ceduto a parametro zero ai Whitecaps, squadra di Vancouver. Nel 2012 fa ritorno in Svizzera, siglando un contratto con la squadra dello Zurigo.\nNazionale.\nConvocabile anche nelle nazionali italiane, ha fatto parte della nazionale Under-21 svizzera, con cui ha disputato gli Europei di categoria del 2004. Il 26 febbraio 2010 il CT della nazionale maggiore, Ottmar Hitzfeld, lo convoca per la prima volta in occasione della partita amichevole del 3 marzo contro l'Uruguay a San Gallo, durante la quale veste per la prima ed unica volta la maglia rossocrociata.\nStatistiche.\n\"Statistiche aggiornate al 15 febbraio 2017\"."}
{"id": "1751375", "revid": "287204", "url": "https://it.wikipedia.org/wiki?curid=1751375", "title": "Torneo Roberto Gomes Pedrosa", "text": "Il Torneo Roberto Gomes Pedrosa (in portoghese \"Torneio Roberto Gomes Pedrosa\"), noto anche come Robert\u00e3o e dalla seconda edizione come Ta\u00e7a de Prata (in italiano \"Coppa d'Argento\"), era una competizione calcistica brasiliana svoltasi dal 1967 al 1970. \u00c8 stato il pi\u00f9 importante torneo calcistico dell'epoca in Brasile, paragonabile come rilevanza all'attuale Brasileir\u00e3o, ed \u00e8 l'antenato del campionato di calcio brasiliano. La 1\u00aa edizione del torneo (1967) fu organizzata dalla Federa\u00e7\u00e3o de Futebol do Estado do Rio de Janeiro e dalla Federa\u00e7\u00e3o Paulista de Futebol. Nel dicembre del 2010 la CBF ha deciso di \"unificare\" il campionato brasiliano di prima divisione, riunendo cos\u00ec gli albi d'oro di Ta\u00e7a Brasil e Torneo Roberto Gomes Pedrosa, equiparando i titoli di queste due competizioni a quello della S\u00e9rie A.\nStoria.\nNel 1954 il Torneo Rio-San Paolo, organizzato dalla Federcalcio paulista (FPF) e dalla Federa\u00e7\u00e3o de Futebol do Estado do Rio de Janeiro,\nfu ribattezzato \"Torneio Roberto Gomes Pedrosa\" in onore del portiere Roberto Gomes Pedrosa, giocatore del San Paolo e della Nazionale brasiliana, che mor\u00ec in quell'anno mentre stava ricoprendo la carica di presidente della FPF.\nNel 1967 la Federcalcio paulista e e quella carioca, organizzatrici del Torneo Rio-San Paolo, decisero di estendere la competizione alle maggiori squadre brasiliane: Palmeiras, Corinthians, Santos, San Paolo, Portuguesa (provenienti dallo stato di San Paolo), Flamengo, Fluminense, Vasco da Gama, Botafogo, Bangu (provenienti dallo stato di Rio de Janeiro), International e Gr\u00eamio (provenienti dallo stato del Rio Grande do Sul), Cruzeiro e Atl\u00e9tico Mineiro (provenienti dallo stato di Minas Gerais) e Ferrovi\u00e1rio (proveniente dallo stato di Paran\u00e1). Il nuovo torneo, vista la provenienza delle squadre, fu chiamato Torneo Roberto Gomes Pedrosa e il Torneo Rio-San Paolo tra squadre di Rio de Janeiro e San Paolo cess\u00f2 di essere disputato.\nNel 1968 furono ammessi anche il Bahia (proveniente dallo stato di Bahia) e il N\u00e1utico (proveniente dallo stato di Pernambuco) mentre la squadra che rappresentava il Paran\u00e1 fu l'Atl\u00e9tico Paranaense. Da questa edizione il torneo venne chiamato anche \"Ta\u00e7a de Prata\".\nNel 1969, l'Am\u00e9rica di Rio de Janeiro sostitu\u00ec il Bangu come quinto rappresentante di Rio, mentre il Paran\u00e1 e il Pernambuco furono rappresentati dai campioni statali dell'anno precedente, il Coritiba e il Santa Cruz.\nNel 1970, ultima edizione del torneo che fu sostituito a partire dal 1971 dal campionato nazionale, l'Atl\u00e9tico Paranaense ritorn\u00f2 a rappresentare il proprio stato.\nGi\u00e0 a partire del 1968 divenne il pi\u00f9 importante torneo calcistico brasiliano, sostituendo la Ta\u00e7a Brasil nell'assegnare prima uno e poi entrambi i posti disponibili per le squadre brasiliane in Coppa Libertadores.\nFormato.\nIl Torneo Roberto Gomes Pedrosa si disputava in due fasi.\nNella prima fase tutte le squadre (15 nella prima edizione, 17 nelle altre), divise in due gruppi (di 7 e 8 squadre nella prima edizione, 8 e 9 dalla seconda), sfidavano in partita di sola andata tutte le altre squadre partecipanti al torneo, senza distinzione di gruppo.\nAlla seconda fase accedevano le squadre prima e seconda classificata di entrambi i gruppi.\nLa seconda fase era composta da gare di solo andata tra le quattro qualificate.\nVinceva il torneo la squadra che otteneva pi\u00f9 punti nelle tre partite della seconda fase."}
{"id": "1751377", "revid": "15756", "url": "https://it.wikipedia.org/wiki?curid=1751377", "title": "Chiesa dei Santi Marcellino e Pietro (Imbersago)", "text": "La chiesa dei Santi Marcellino e Pietro \u00e8 un edificio religioso situato ad Imbersago, in provincia di Lecco ed arcidiocesi di Milano.\nNonostante la costruzione dell'odierno edificio risalga solo al 1608, pu\u00f2 vantare una storia millenaria che secondo alcuni storici si pu\u00f2 far risalire alla seconda met\u00e0 del I millennio.\nPrime tracce della chiesa.\nLa dedica ai due santi Marcellino e Pietro \u00e8 abbastanza inusuale, e di solito era tipica di localit\u00e0 di una certa rilevanza, quali Usmate Velate (che in passato era una corte regia) o Besana in Brianza. La scelta dei patroni (san Marcellino battezzatore e san Pietro esorcista) potrebbe essere solo un caso o, magari, essere dovuta al suo presunto compito di conversione degli infedeli. Questo porterebbe a far risalire la sua nascita alla met\u00e0 del V secolo quando il Cristianesimo raggiunse queste zone, o al pi\u00f9 tardi alla conversione dei Longobardi.\nNei pressi di San Marcellino (nome che identifica anche la localit\u00e0) \u00e8 storicamente presente una cava di pietra molera, e l'archeologia insegna che in tempi di crisi, come furono gli anni seguenti alla caduta dell'Impero romano d'Occidente, venissero fondati cantieri nelle zone in cui si trovava il materiale da costruzione. Nonostante questo gli emissari di San Carlo descrissero la chiesa come particolarmente ridotta, quasi si trattasse di una cappella paleocristiana. Questa ipotesi fatta dal Longoni spiegherebbe i motivi per cui la chiesa venne costruita all'esterno del centro abitato, a differenza delle usanze del tempo che richiedevano la chiesa principale entro le mura del castello. Il Longoni conclude che la prima versione di questa chiesa potrebbe risalire all'Alto Medioevo, forse a prima delle invasioni barbariche, ma sottolinea il fatto che la mancanza di approfonditi studi archeologici rendono particolarmente dubbi i risultati.\nLa riforma Gregoriana.\nNell'XI secolo il papa Gregorio VII propugn\u00f2 una spinta riformista che port\u00f2 tutte le comunit\u00e0 locali a ritenere pi\u00f9 importante la presenza di edifici religiosi in paese. Visto l'elevato interesse, anche le chiese vennero assoggettate ai tributi, e quindi si rivel\u00f2 necessario un loro censimento. Fu cos\u00ec che venne creato il primo documento ufficiale che parla della chiesa di San Marcellino, il \"Liber notitiae Sanctorum Mediolani\" che riportava:\nIl secolo successivo la \"Notitia cleri Mediolanensis de anno 1398\" associa alla chiesa di San Marcellino la casa di un cappellano. In questo documento non vengono citate le altre chiese, il che dimostra che all'edificio veniva riconosciuta una certa autonomia, comprensiva delle spese di sostentamento di un sacerdote. Le altre chiese cittadine erano assegnate al signore di Imbersago, che quindi provvedeva al pagamento delle imposte e, in cambio, poteva fregiarsi del titolo di cappellano.\nLe prime fonti cartacee.\nAl XV secolo risalgono i primi documenti della chiesa. Si sa ad esempio che nel 1435 il rettore era Lancillotto degli Airoldi. Il titolo di rettore (corrispettivo del tempo per \"prete\") veniva ai tempi assegnato dal prevosto, nel nostro caso quello di Brivio, su richiesta del signore locale o della popolazione.\nIn quel periodo le mancanze effettuate nei confronti della chiesa erano punite con la scomunica. Lo stesso Lancillotto la sub\u00ec quando, il 16 novembre 1435, due cittadini dichiararono davanti ad un notaio di averlo visto celebrare una funzione nella chiesa di San Paolo. La scomunica non gli imped\u00ec di continuare nel suo compito di rettore, tanto che successivi documenti del 1443 riportano ancora il suo nome.\nA Lancillotto successe Antonio Carpani, e poi un certo Lorenzo de Leone. Questo Lorenzo dovette fronteggiare una rivendicazione territoriale degli abitanti di Sartirana (1471), che accusavano il rettore di sfruttare terreni non dipendenti da lui. La questione fin\u00ec davanti al vicario arcivescovile che diede loro ragione.\nDa un documento del 1516 scopriamo che un certo Arcangelo de Casate subentr\u00f2 a Venturino da Casate.\nIl tempo di San Carlo.\nNel XVI secolo San Carlo Borromeo inizi\u00f2 a spedire emissari in tutta la regione per fare un inventario della situazione economico-religiosa. L'incaricato che raggiunse Imbersago, parlando dell'attuale curato di Imbersago Gaspare Fumagalli, lo accus\u00f2 di essere stato incriminato perch\u00e9 simoniaco, ovvero per aver lucrato sui beni sacri. Un altro visitatore segnalava in paese la presenza di streghe e stregoni, ovvero di persone dedite a malocchio ed esorcismo.\nLa prima visita di San Carlo ad Imbersago risale al 26 settembre 1571, dopo che i suoi inviati avevano redatto una dettagliata descrizione quattro anni prima. Questa relazione \u00e8 una preziosa fonte di informazioni visto che si tratta praticamente di un preciso diario di viaggio, e che elenca i beni associati alla chiesa.\nSi inizia accennando ad un tabernacolo in legno collocato sopra l'altare maggiore. Sopra al tabernacolo si trovava un ostensorio, ma non c'erano segni di nessuna pisside. Accenna anche alla mancanza del battistero ed al sacrario che si poteva chiudere a chiava. Si scopre che il rettore del tempo \u00e8 Gaspare Fumagalli, con funzioni in almeno 3-4 giorni a settimana.\nLa comunit\u00e0 del tempo \u00e8 formata da circa 100 famiglie. Sono presenti libri di battesimi e matrimoni, mentre \u00e8 completamente mancante un censimento della popolazione ed il catasto delle relative abitazioni. L'altare maggiore dispone di una pietra consacrata. Si cita anche la presenza di un secondo altare laterale, ornato da un dipinto dei re Magi e da un arco, ma senza predella. Si avanzano dubbi sul fatto che la chiesa sia mai stata consacrata. Alla chiesa manca la sagrestia, e le pareti sono state recentemente imbiancate dallo stesso rettore. \u00c8 presente un campanile con una singola campana.\nSi accenna al fatto che la chiesa \u00e8 decisamente piccola rispetto alla popolazione servita, ma il curato si giustifica dicendo che molti dei suoi cittadini seguono le funzione tenute in altre chiese, anche fuori dai confini della cittadella. Il cimitero adiacente alla chiesa \u00e8 chiuso.\nNell'elenco dei paramenti si notano alcuni pezzi pregiati tipo: un calice con la coppa d'argento, un pianeta di damasco ed un crocefisso d'argento.\nNella conclusione del rapporto il visitatore suggerisce alcuni interventi manutenzione, tra cui lo spostamento all'esterno delle sepolture, la costruzione della soffittatura ed il livellamento del pavimento. Inoltre proponeva la costruzione di una seconda campana, del battistero e del confessionale. Il rettore fece tutto il possibile, pagando di tasca propria l'imbiancatura delle pareti, la rimozione delle predelle, e l'acquisto di paramenti (dopotutto aveva da farsi perdonare il peccato di simonia).\nXVII e XVIII secolo.\nSan Carlo era sicuramente contrario alla divisione delle risorse tra almeno quattro chiese cittadine, preferendo la loro unione che avrebbe favorito la nascita dell'arcipretura di San Marcellino. Arcipretura che venne concessa da Papa Clemente VIII a Giovanni D'Adda il 7 gennaio 1615. Questa nomina potrebbe essere stata supportata dai potenti signori D'Adda, di cui il rettore era parente, sia dei Landriani, visto che il loro cappellano risiedeva a Roma in quel periodo. La chiesa sub\u00ec restauri e nuove aggiunte dal 1608 al 1624, mentre nel 1643 venne aggiunto l'oratorio di Sant'Anna, ancora esistente ma in disuso.\nNel 1721 Carlo VI fece redigere un catasto, da cui risultava che la chiesa di San Marcellino era parte di una formazione a corte con edifici residenziali.\nNel 1754 il cardinale Pozzobonelli descrisse la chiesa; confrontando questo documento con la relazione del 1567 del visitatore di San Carlo si possono scoprire le modifiche intervenute nel frattempo:\nNel 1760 si inizi\u00f2 a discutere della ridotta dimensione della chiesa, e si propose una ristrutturazione iniziando a compilare le varie richieste burocratiche per finanziamenti ed autorizzazioni. L'esposto ufficiale venne spedito nel 1769. La risposta affermativa delle autorit\u00e0 arriv\u00f2 il 26 marzo 1789. I lavori di progettazione vennero affidati ad un architetto emergente, Luigi Canonica, di soli 25 anni; in seguito lo stesso canonica divenne uno dei maestri dell'architettura neoclassica lombarda, ed il suo progetto \u00e8 esposto a Lugano.\nAl XVII secolo risale anche la raffigurazione di San Marcellino presente in un'edicola ad un centinaio di metri dalla chiesa, ai piedi della stradina che conduce alla Torre Bellavista. Nel 1789 venne incaricato l'architetto Canonica (allievo di Giuseppe Piermarini) di modifiche alla struttura. Queste modifiche si riferiscono ad un allungamento della pieve ed al rifacimento della facciata.\nL'aspetto odierno.\nLa chiesa ha una strutta a singola navata, con due cappelle sui lati. Tra il presbiterio ed il resto della chiesa c'\u00e8 una balaustra in marmo. L'altare \u00e8 bianco, ed \u00e8 stato costruito da Alessandro Verdi, cos\u00ec come l'ambone. Sopra all'entrata si trova un ballatoio con un organo prodotto dai Serassi.\nIl sagrato comprende un pronao colonnato, ed una scalinata che scende costeggiando l'antico oratorio di Sant'Anna."}
{"id": "1751378", "revid": "131358", "url": "https://it.wikipedia.org/wiki?curid=1751378", "title": "Ta\u00e7a de Prata", "text": ""}
{"id": "1751384", "revid": "729019", "url": "https://it.wikipedia.org/wiki?curid=1751384", "title": "Morane-Saulnier MS.505", "text": "Il Morane-Saulnier MS.505 \u00e8 un aereo da ricognizione con capacit\u00e0 STOL, monomotore, biposto e monoplano ad ala alta a semisbalzo, prodotto dal 1948 dall'azienda aeronautica francese Morane-Saulnier.\nStoria del progetto.\nDurante la seconda guerra mondiale la produzione dei velivoli bellici nella Germania nazista per la Luftwaffe era assegnata a diverse aziende aeronautiche, sia nel territorio nazionale che in quelli occupati. In Francia tra le altre era stata requisita la Morane-Saulnier a cui era stata assegnata la costruzione del noto velivolo a decollo ed atterraggio corto (STOL) Fieseler Fi 156 \"Storch\".\nL'MS.505 \u00e8 l'evoluzione di quel progetto, direttamente derivato dal precedente Morane-Saulnier MS.500 \"Criquet\" del 1944 che era a sua volta la copia dello \"Storch\". La struttura risultava identica pur se raffinata nei dettagli ma la differenza pi\u00f9 evidente tra i due modelli stava nell'adozione di un motore radiale di produzione statunitense, il Jacobs R-755-A2 da , 65 cavalli in pi\u00f9 del Salmson-Argus AS 10 R 8 cilindri a V rovesciata impiegato precedentemente. La diversa tipologia del motore radiale comportava una maggiore sezione frontale a discapito dell'aerodinamica complessiva del velivolo, compensato tuttavia dalla maggiore potenza erogata, il che manteneva le prestazioni complessive a livello dei precedenti modelli."}
{"id": "1751385", "revid": "74801", "url": "https://it.wikipedia.org/wiki?curid=1751385", "title": "Jane Parker", "text": "Infanzia.\nNata Jane Parker era la figlia di Henry Parker, X barone Morley e Alice St John, figlia maggiore di Sir John St John. \nNacque a Norfolk, Inghilterra, intorno al 1505 in una famiglia facoltosa, ben connessa, politicamente attiva e agiata. \nIl padre di Jane era un intellettuale, con un gran interesse nella cultura e nell'educazione. Jane fu inviata a Corte durante l'adolescenza ed entr\u00f2 al servizio della casa della moglie del Re, Caterina d'Aragona.\nMatrimonio.\nAlla fine del 1524 o all'inizio del 1525, si spos\u00f2 con George Boleyn, visconte di Rochford e fratello della regina Anna Bolena. Dall'unione non risultano essere nati figli. \u00c8 menzionato un \u201cGeorge Boleyn\u201d, decano della cattedrale di Lichfield e deceduto in et\u00e0 avanzata nel 1603, ma non risultano esservi fonti che lo indichino figlio della coppia.\nRuolo nell'esecuzione di suo marito.\nGeorge venne arrestato nel maggio 1536 e imprigionato nella Torre di Londra, accusato di incesto con la sorella.\nNon \u00e8 storicamente accertato se Jane abbia personalmente accusato il marito o se Thomas Cromwell strumentalizz\u00f2 le sue parole in una dichiarazione che gli serviva per la condanna. \nIn ogni caso, Jane non comparve in qualit\u00e0 di testimone al processo. Fu tuttavia prodotta una sua dichiarazione secondo cui la regina Anna si sarebbe sfogata con lei lamentando che \u201c\u2018il Re non era in grado di copulare con una donna non avendo n\u00e9 potenza n\u00e9 virilit\u00e0\u2019\u201d, il che poneva in dubbio la paternit\u00e0 della figlia della coppia, Elisabetta. \nVedovanza.\nIn assenza di figli, le terre della famiglia di George, ottenute durante il regno di Anna e che si trasmettevano per via maschile andarono perdute cos\u00ec come il titolo di conte di Wiltshire.\nIntrighi politici successivi.\nSuccessivamente ebbe un posto nella casa di un'altra delle mogli del re, Anna di Cl\u00e8ves e dovette testimoniare nel mese di luglio 1540 per aiutare il re a divorziare da lei, affermando che la sua regina le avrebbe confidato che il loro matrimonio non era mai stato consumato e che la stessa non sapeva neppure in che cosa esattamente consistesse un rapporto sessuale. Ci\u00f2 permise al re di annullare il matrimonio con Anna di Cl\u00e8ves e sposarsi con la diciottenne Caterina Howard, nipote del duca di Norfolk.\nIn seguito Jane ottenne il titolo di Signora della Camera Privata della nuova regina, e, stando a quanto emerse successivamente, ebbe un qualche ruolo, non si sa quanto attivo, nella tresca tra Caterina Howard e il suo amante, il giovane cortigiano Thomas Culpeper, grande favorito del re; costui, processato per alto tradimento, ammise che Jane avrebbe favorito la sua relazione con la regina, incoraggiandolo e permettendogli di accedere indisturbato agli appartamenti reali. Caterina Howard, arrestata per alto tradimento e adulterio, fece ammissioni del medesimo tenore, asserendo che fosse stata Lady Rochford a suggerirle di trescare con il giovane Culpeper.\nJane prov\u00f2 a difendersi presentandosi come vittima delle circostanze e asser\u00ec che la regina aveva ripetutamente incontrato Thomas Culpeper di sua propria volont\u00e0 e noncurante dei pericoli che una relazione adulterina comportava.\nCaduta ed esecuzione.\nQuando l\u2019adulterio della regina divenne di pubblico dominio, Jane Rochford fu arrestata e incarcerata presso la Torre, dove fu interrogata per molti mesi, ma poich\u00e9 aristocratica, non fu torturata. Sotto pressione psicologica, tuttavia, ebbe un tale tracollo nervoso da perdere la sanit\u00e0 mentale. Ci\u00f2 avrebbe potuto garantirle la salvezza, ma il Parlamento cambi\u00f2 la legge esistente, che impediva di giustiziare le persone dichiarate pazze.\nFu giustiziata mediante decapitazione presso la Torre di Londra il 13 febbraio 1542, subito dopo la regina Caterina Howard e sepolta assieme a lei nella cappella della vicina Chiesa di San Pietro ad Vincula, dove si trovavano le tombe del marito George e della cognata Anna Bolena. "}
{"id": "1751386", "revid": "6923", "url": "https://it.wikipedia.org/wiki?curid=1751386", "title": "Radical sportscars", "text": ""}
{"id": "1751389", "revid": "167080", "url": "https://it.wikipedia.org/wiki?curid=1751389", "title": "Transpadana", "text": ""}
{"id": "1751392", "revid": "1003477", "url": "https://it.wikipedia.org/wiki?curid=1751392", "title": "Franz Reichelt", "text": "Di mestiere sarto, Reichelt \u00e8 conosciuto per la morte accidentale, filmata dai giornalisti, mentre tentava di volare lanciandosi dal lato interno del primo piano della Torre Eiffel (a 60 m da terra) con un paracadute di sua invenzione. Erano le 8:30 del mattino e Reichelt, salito su di uno sgabello posto vicino alla spalletta, dopo qualche esitazione si lanci\u00f2 nel vuoto. Fu il primo a tentare questa ardua impresa, ma il paracadute non si apr\u00ec e l'uomo si sfracell\u00f2 al suolo. Alcune fonti riportano che non sarebbe stato l'urto a essere fatale all'uomo; secondo un'autopsia, infatti, Reichelt avrebbe impattato il suolo gi\u00e0 cadavere, morto durante la caduta per un attacco cardiaco.\nPrime sperimentazioni.\nFranz Reichelt nacque a Vienna nel 1878 e si trasfer\u00ec a Parigi nel 1898, dove apr\u00ec al numero 8 di Rue Gaillon un elegante negozio di abbigliamento femminile, che parve riscuotere un discreto successo tra le signore austriache in visita alla \"Ville Lumi\u00e8re\". Alla propria mercatura affianc\u00f2, nel luglio 1910, la passione mai sopita dell'aviazione, sviluppando una tuta-paracadute, ovvero un abito che - in caso di caduta - si apriva come un deltaplano, assicurando una discesa lieve e sicura. Questo dispositivo era gi\u00e0 stato timidamente abbozzato da Louis-S\u00e9bastien Lenormand, che nel Settecento si era lanciato con successo dalla torre dell'Osservatorio di Montpellier, planando con un ampio telo di stoffa collegato a un telaio in legno. Questa sorta di paracadute \"ante litteram\" venne ripreso da Charles Broadwick, che invent\u00f2 un paracadute simile a quelli attuali, riposto in un involucro e apribile con la trazione di una piccola cordicella.\nUna volta messo a punto il dispositivo, Reichelt effettu\u00f2 diversi lanci di prova con dei manichini che, gettati dal quinto piano del suo palazzo con indosso la tuta, atterravano dolcemente al suolo. Incoraggiato dal successo di questi collaudi, il sarto subito tent\u00f2 di sviluppare una versione di questa tuta praticabile per l'uomo, andando tuttavia incontro a diverse difficolt\u00e0. Il dispositivo, infatti, pesava ben 70 chili e aveva una calotta frenante insufficientemente robusta: queste criticit\u00e0 furono notate anche dall'A\u00e9ro-Club de France, che bocci\u00f2 l'iniziativa di Reichelt e gli sugger\u00ec di interrompere le sue ricerche. Imperterrito, il sarto continu\u00f2 a perfezionare il design della propria tuta, ma invano: tutti i manichini che gettava dal proprio balcone, infatti, battevano violentemente al suolo riducendosi in mille pezzi. \"L'Ouest-\u00c9clair\" ci attesta addirittura che Reichelt prov\u00f2 in prima persona la sua invenzione, saltando da un'altezza di 8-10 metri: anche questo collaudo, tuttavia, fall\u00ec miseramente (la caduta, per fortuna, fu attutita da un covone di fieno).\nStimolato da un concorso indetto dallo stesso A\u00e9ro-Club de France, Reichelt port\u00f2 a compimento un prototipo del proprio paracadute che pesava venticinque chili, e con un'apertura alare di ben 12 m2. A questo punto, egli rivers\u00f2 la responsabilit\u00e0 dei propri fallimenti alle scarse altezze alle quali venivano eseguiti i test: per questo motivo, chiese l'autorizzazione di saggiare l'efficacia del paracadute direttamente dalla torre Eiffel.\nIl salto dalla Torre Eiffel.\nFu nel febbraio 1912 che Reichelt comunic\u00f2 ai giornali di avere l'intenzione di sperimentare il paracadute direttamente dalla prima piattaforma della torre Eiffel, cos\u00ec da dimostrare il valore della propria invenzione.\nReichelt fiss\u00f2 l'appuntamento al 4 febbraio, alle sette di mattina. Quella domenica fu accompagnato alla Torre in automobile da due suoi amici, con gi\u00e0 la tuta indosso: ormai era riuscito a ridurre il suo peso a 9 chili, ampliando la vela a ben 30 m2. All'evento, presenziato dalla polizia, prese parte solo una trentina di persone; il clima era infatti gelido, con temperature inferiori a 0\u00a0\u00b0C, con una fredda brezza che spirava sul Champ de Mars.\nQuando Reichelt sal\u00ec sulla torre Eiffel, tuttavia, fu chiaro a tutti che egli non aveva affatto intenzione di usare dei manichini per il lancio, ma che intendeva collaudare la sua invenzione su s\u00e9 stesso. La sorpresa di quei momenti \u00e8 descritta in maniera molto vivida dal quotidiano \"Le Gaulois\": \u00abCi si stup\u00ec un po' di non vedere il manichino annunciato [...]. D'altronde, in materia di aviazione, non si \u00e8 forse abituati a tutte le prodezze, a tutte le sorprese?\u00bb. Furono in molti a cercare di distogliere il sarto da questo infelice proposito, ma lui era sicuro dell'efficacia della sua tuta-paracadute:\nA tentare di dissuaderlo vi era anche un aeronauta esperto di sicurezza, che era assai scettico su una serie di questioni tecniche che avrebbero compromesso la riuscita dell'esperimento. Reichelt, a queste pressanti contestazioni, rispose:\nNon senza qualche difficolt\u00e0 (l'accesso alla prima piattaforma della Torre venne inizialmente bloccato da una guardia, timorosa dell'imminente disastro), Reichelt alle otto di mattina sal\u00ec le scale fino alla prima piattaforma, in compagnia di due amici e di un cineasta, impaziente di immortalare l'impresa. Nel frattempo, si diede ordine di delimitare sotto i quattro pilastri della struttura il sito deputato all'atterraggio.\nAlle 8:22 Reichelt, rivolgendosi verso la Senna, sal\u00ec su uno sgabello collocato su un tavolo dell'adiacente ristorante, a circa 57 metri sopra il livello del suolo. Dopo essersi presentato al pubblico con un raggiante \u00abA presto!\u00bb (\"\u00c0 bient\u00f4t!\") e aver misurato la direzione del vento lanciando in aria un pezzetto di carta, esit\u00f2 per circa quaranta secondi, per poi mettere un piede sul parapetto e finalmente lanciarsi; secondo \"Le Figaro\", prima di gettarsi nel vuoto Reichelt era quieto, e stava addirittura sorridendo. Mentre precipitava, Reichelt fu avvolto quasi immediatamente dal paracadute che gli si attorcigli\u00f2 attorno, per poi schiantarsi sul suolo ghiacciato ai piedi della torre Eiffel.\n\"Le Figaro\" descrive molto intensamente il tragico evento:\nSecondo alcune fonti l'autopsia eseguita sul corpo avrebbe dimostrato che Reichelt era stato vittima di un arresto cardiaco durante la caduta e che sarebbe giunto al suolo gi\u00e0 morto.\nRetaggio.\nAll'indomani del salto di Reichelt, numerosissimi erano i giornali che parlavano della \u00abtragica sperimentazione\u00bb (\"exp\u00e9rience tragique\"), con tanto di documentazione fotografica. Almeno quattro riviste, \"Le Petit Parisien\", \"L'Humanit\u00e9\", \"Le Matin\" e \"La Croix\", pubblicarono un articolo corredato con un'immagine della tragedia; sull'impresa venne addirittura realizzato un breve cortometraggio. Non vi furono sospetti di suicidio, e la stampa concordava unanimemente nell'attribuire le cause della tragedia all'incoscienza di Reichelt: ci fu addirittura chi lo defin\u00ec un \u00abgenio pazzo\u00bb.\nDopo la morte di Reichelt, inoltre, la parsimonia delle autorit\u00e0 parigine nella cessione di autorizzazione per eseguire esperimenti sulla Torre fu assoluta: M. Damblanc, che pure voleva collaudare ivi il proprio \u00abparacadute-elicottero\u00bb, non riusc\u00ec a ottenere alcun beneplacito. L'adozione di queste misure, in effetti, fu vincente, tanto che per il successivo lancio finito in tragedia bisogner\u00e0 attendere il 2005, anno della morte di un uomo norvegese che si scagli\u00f2 dal secondo piano della Torre per pubblicizzare un noto brand di vestiti."}
{"id": "1751397", "revid": "1565227", "url": "https://it.wikipedia.org/wiki?curid=1751397", "title": "Gallia Transpadana", "text": ""}
{"id": "1751398", "revid": "167080", "url": "https://it.wikipedia.org/wiki?curid=1751398", "title": "Regio Transpadana", "text": ""}
{"id": "1751403", "revid": "744914", "url": "https://it.wikipedia.org/wiki?curid=1751403", "title": "Tutmonda Esperantista Junulara Organizo", "text": "La Tutmonda Esperantista Junulara Organizo, o pi\u00f9 brevemente TEJO (\"Organizzazione Esperantista Giovanile Mondiale\", in lingua esperanto) \u00e8 un'associazione esperantista che coordina a livello mondiale le diverse associazioni giovanili attive nei singoli paesi. Il suo proposito \u00e8 quello di raggruppare giovani di tutto il mondo accomunati dalla conoscenza della lingua esperanto.\nLa sua fondazione, sotto il nome di Tutmonda Junular-Organizo (\"Organizzazione Mondiale della Giovent\u00f9\"), risale al 1938; il nome attuale fu scelto nel 1952. Pochi anni dopo, nel 1956, la TEJO assunse l'attuale status di sezione giovanile della Associazione Universale Esperanto; l'integrazione completa delle due organizzazioni, dal punto di vista finanziario e amministrativo, termin\u00f2 nel 1971.\nStruttura.\nLa TEJO ammette sia membri individuali (giovani esperantisti) che associazioni aderenti (le associazioni giovanili dei singoli paesi); attualmente 42 associazioni aderiscono alla TEJO, e vi sono contatti meno stringenti con altre 13 associazioni nazionali.\nAttivit\u00e0.\nLa TEJO \u00e8 responsabile dell'organizzazione del \"Congresso Internazionale Giovanile\" (Internacia Junulara Kongreso, IJK), che avviene ogni anno in un luogo diverso del pianeta; si tratta di un festival esperantista caratterizzato da concerti, conferenze, escursioni e attivit\u00e0 ricreative, generalmente della durata di una settimana, e a cui partecipano mediamente alcune centinaia di giovani di numerose nazionalit\u00e0 differenti.\nLa TEJO cura inoltre la pubblicazione del Pasporta Servo, il bollettino che regola gli scambi di ospitalit\u00e0 fra esperantisti di tutto il mondo che si rendono disponibili ad ospitare gratuitamente altri esperantisti.\nLa TEJO pubblica anche una rivista, \"Kontakto\", dedicata ai principianti.\nOgni anno l'associazione organizza infine numerosi seminari su temi di attualit\u00e0, come ad esempio (in passato) i diritti umani, la globalizzazione, Internet, le politiche linguistiche. I seminari durano generalmente una settimana, e vi prendono parte giovani di differenti nazionalit\u00e0.\nSezioni nazionali.\nSegue un prospetto di tutte le sezioni nazionali riconosciute dalla TEJO."}
{"id": "1751404", "revid": "196390", "url": "https://it.wikipedia.org/wiki?curid=1751404", "title": "Lottaaterra", "text": ""}
{"id": "1751405", "revid": "27723", "url": "https://it.wikipedia.org/wiki?curid=1751405", "title": "TEJO", "text": ""}
{"id": "1751407", "revid": "51870370", "url": "https://it.wikipedia.org/wiki?curid=1751407", "title": "Lotta a terra", "text": ""}
{"id": "1751408", "revid": "486946", "url": "https://it.wikipedia.org/wiki?curid=1751408", "title": "Distretto di Chouf", "text": ""}
{"id": "1751409", "revid": "599013", "url": "https://it.wikipedia.org/wiki?curid=1751409", "title": "Ijf", "text": ""}
{"id": "1751420", "revid": "2206963", "url": "https://it.wikipedia.org/wiki?curid=1751420", "title": "Vermosh", "text": " \nVermosh (in albanese anche \"Vermoshi\") \u00e8 un villaggio appartenente a Kelmend, frazione del comune albanese di Mal\u00ebsi e Madhe nella prefettura di Scutari. Si tratta del centro abitato pi\u00f9 a nord dell'Albania e confina con i comuni montenegrini di Gusinje e Plav. \nIl villaggio \u00e8 situato nella valle omonima attraversata dal fiume Lumi i Vermoshit, il fiume da cui origina il Lim. A sud di Vermosh, lungo la frontiera nordoccidentale scorre il fiume Cem (in serbo: Cijevna/\u0426\u0438\u0458\u0435\u0432\u043d\u0430), un affluente del Mora\u010da. \nSituato ad un'altitudine di circa 1000 m s.l.m. il villaggio ha un clima molto freddo d'inverno, la neve pu\u00f2 arrivare a 1,5 m di altezza, d'estate invece il clima \u00e8 fresco. L'economia della vallata \u00e8 fondata su allevamento e agricoltura con una recente apertura al turismo escursionistico."}
{"id": "1751421", "revid": "192549", "url": "https://it.wikipedia.org/wiki?curid=1751421", "title": "Baldovino di Boulogne", "text": ""}
{"id": "1751422", "revid": "27723", "url": "https://it.wikipedia.org/wiki?curid=1751422", "title": "Jesolo Lido", "text": ""}
{"id": "1751424", "revid": "27723", "url": "https://it.wikipedia.org/wiki?curid=1751424", "title": "Lido di Jesolo", "text": ""}
{"id": "1751426", "revid": "27723", "url": "https://it.wikipedia.org/wiki?curid=1751426", "title": "San Giuliano Mare", "text": ""}
{"id": "1751427", "revid": "767487", "url": "https://it.wikipedia.org/wiki?curid=1751427", "title": "Policrate di Efeso", "text": "Policrate ci \u00e8 noto dal V libro della \"Storia ecclesiastica\" di Eusebio di Cesarea che narra della questione quartodecimana che lo vide opposto a papa Vittore I.\nL'unico suo scritto rimasto \u00e8 la lettera, riportata parzialmente da Eusebio, che egli scrisse a Vittore I quando aveva probabilmente 65 anni. In tale lettera, per sostenere l'osservanza quartodecimana per la celebrazione della Pasqua, ricorda i personaggi importanti della propria Chiesa, tra cui Filippo l'apostolo che \u00absi \u00e8 addormentato a Gerapoli\u00bb, le due figlie di Filippo, Giovanni quello che \u00absi era chinato sul petto del Signore, il quale fu sacerdote, ha indossato la lamina e fu testimone e maestro e si addorment\u00f2 a Efeso\u00bb, Policarpo di Smirne che \u00abfu vescovo e martire\u00bb, Melitone di Sardi \u00abl'eunuco che visse unito nello Spirito Santo e che giace in Sardi, in attesa dell'episcopato dal cielo, quando risorger\u00e0 dai morti.\u00bb Tutti costoro, sostiene Policrate, seguirono l'osservanza quartodecimana, alla quale anch'egli e diversi vescovi d'Asia si attenevano; Vittore, per\u00f2, non mut\u00f2 parere e anzi consider\u00f2 Policrate e le chiese d'Asia quartodecimane come eterodosse, dichiarandole non pi\u00f9 in comunione."}
{"id": "1751428", "revid": "27723", "url": "https://it.wikipedia.org/wiki?curid=1751428", "title": "Pinarella di Cervia", "text": ""}
{"id": "1751431", "revid": "54253", "url": "https://it.wikipedia.org/wiki?curid=1751431", "title": "Andrea Ghira", "text": "Gi\u00e0 noto alla cronaca, ha partecipato al massacro del Circeo il 29 e 30 settembre 1975. A poco tempo da quel delitto, tra il 15 e il 24 dicembre dello stesso anno, latitante, Ghira avrebbe anche partecipato al sequestro di Ezio Matacchioni (venendo indicato agli inquirenti dallo stesso rapito, un giovane neofascista liberato poi dai Carabinieri), nel ruolo di carceriere in una villetta di Tor San Lorenzo (ma tutti gli imputati di quel rapimento saranno poi assolti per insufficienza di prove). Ghira si arruol\u00f2 poi nella Legione straniera spagnola e mor\u00ec poi a Melilla, in Nordafrica, di overdose.\nBiografia.\nLa famiglia e i primi anni.\nAndrea Ghira era figlio di un noto e stimato imprenditore edile di Roma, Aldo Ghira, campione olimpico di pallanuoto, e Maria Cecilia Angelini Rota. La famiglia possedeva anche una villa al Circeo: \"Villa Moresca\". Fin dagli anni del Liceo classico statale Giulio Cesare, Ghira si era legato ad ambienti dell'estrema destra. Presso il liceo Giulio Cesare, Ghira aveva fondato un gruppo che teorizzava il crimine come mezzo di affermazione sociale.\nPer Ghira i primi guai con la giustizia giunsero a 16 anni, nel 1970, a seguito della sua partecipazione a manifestazioni di estrema destra ed episodi di teppismo politico. Infatuato dal mito della banda dei marsigliesi, si faceva chiamare - come fece nei giorni del massacro del Circeo, non solo dagli altri complici, ma anche da Rosaria Lopez e Donatella Colasanti - con lo pseudonimo di Jacques, nome del criminale Jacques Berenguer da lui ammirato, componente di quella banda che a Roma aveva messo a segno una serie di sequestri a scopo di estorsione.\nLa prima condanna.\nGhira ricevette una prima denuncia per manifestazione sediziosa, poi, nel 1972, fu denunciato per minaccia a mano armata e lesioni aggravate. Nel 1973 venne arrestato per rapina aggravata e violazione di domicilio, compiuta insieme con Angelo Izzo, venendo condannato a cinque anni.\nLa seconda condanna.\nQuando il 30 settembre 1975 mise in atto il massacro del Circeo con gli amici Izzo e Guido, Ghira aveva gi\u00e0 scontato alcuni anni in carcere ed era uscito di prigione da appena tre mesi. La festa di compleanno, a cui erano state invitate le due giovani ragazze, Lopez e Colasanti, altro non era che i festeggiamenti per la scarcerazione anticipata di Ghira. Si tenne a \"Villa Moresca\", residenza estiva della famiglia Ghira: una grande abitazione disposta su due piani, giardino, taverna e garage. Affacciata sul panorama dell'Isola di Ponza, si trovava in posizione isolata. A seguito di quel massacro Ghira - contumace - fu condannato all'ergastolo. Rimase sempre latitante.\nLa latitanza.\nSecondo le ricerche effettuate, Ghira avrebbe inizialmente passato, tra alterne vicende, 18 anni nella legione straniera spagnola - la \"Legi\u00f3n Espa\u00f1ola\" - dove si sarebbe arruolato il 26 giugno 1976 a Madrid, sotto il falso nome di Massimo Testa de Andr\u00e9s (\"de Andr\u00e9s\" in spagnolo sta per \"di Andrea\", proprio come il vero nome di battesimo di Ghira), dichiarandosi nato a Roma nel 1955 (posticipando quindi di due anni la sua vera data di nascita). Raggiunse il grado di caporalmaggiore prestando servizio nel Tercio \"Duque de Alba\" II della Legi\u00f3n a Ceuta precisamente nella 3\u00aa Compagnia della IV Bandera (Battaglione) e successivamente nel BOEL, il reparto di forze speciali, prima di esserne allontanato nel 1993 per carenza di condizioni psicofisiche.\nPrima di arrivare nel Tercio aveva trascorso sei mesi in un kibbutz israeliano, riparando poi a Melilla, enclave spagnola in Marocco, dove la fidanzata Maria Rodriguez Valverde (ora trasferitasi coi quattro figli a Malaga), sorella di Benigno, un ex-legionario come lui, viveva e gestiva un chiosco sulla spiaggia.\nRiguardo alle vicende avvenute tra il delitto del Circeo e l'arruolamento di Ghira nella legione spagnola vi sono diverse incertezze temporali. Angelo Izzo in una delle sue confessioni deliranti alle autorit\u00e0 giudiziarie, parl\u00f2 di un presunto cameo non accreditato del suo complice di prodezze criminali nel film \"La soldatessa alla visita militare\". Gli inquirenti, essendo a conoscenza della nota passione per la Commedia sexy all'italiana dei militanti dell'estrema destra romana (primo fra tutti Valerio Fioravanti, che per anni svolse la professione di attore prima di diventare terrorista), nonostante una stretta somiglianza con un giovane caratterista (anch'egli irreperibile perch\u00e9 non accreditato), e bench\u00e9 il film fosse stato girato nei primi mesi del 1976 (quando ancora non vi erano dati sull'arruolamento di Massimo Testa de Andres), stentarono a credere alle dichiarazioni di Izzo, specie quando quest'ultimo farfugli\u00f2 di un rapporto sessuale estremo tra l'amico, Alvaro Vitali e Edwige Fenech.\nL'attendibilit\u00e0 delle dichiarazioni, molte delle quali eseguite sotto chiari sintomi di astinenza (su cui lo stesso Izzo successivamente scriver\u00e0 un j'accuse riguardo alla qualit\u00e0 scadente dell'eptadone nelle carceri italiane), non \u00e8 stata per\u00f2 messa in dubbio dai sodali frequentanti il giro di Corso Trieste, che ritengono probabile quantomeno una partecipazione del loro amico all'interno della scrittura della sceneggiatura del film, dato che il copione riporta battute, modi di dire e di fare del giovane Ghira.\nE a Melilla, nella sua casa di Costa della Vigna numero 35, Ghira sarebbe poi morto in seguito a overdose all'et\u00e0 di 40 anni il 2 settembre 1994. Come comunicato in un secondo tempo dal Ministero della Difesa spagnolo, sarebbe stato trovato senza vita solo sette giorni dopo, il 9 settembre 1994. La testimonianza di una vicina di casa ricorda che \"...era morto da qualche giorno, nella casa c'era un gran fetore e una siringa per terra, lui ai piedi del letto, vestito, con una mano protesa verso l'abat-jour ancora accesa\". Stando alle testimonianze, i vicini sapevano che era tossicodipendente.\nI funerali si sarebbero svolti due giorni dopo, l'11 settembre, come resta traccia sui registri del cimitero monumentale di Melilla, con il feretro portato a spalla fino al settore cimiteriale dei combattenti da quattro legionari caporalmaggiori - pari grado nonch\u00e9 amici di Ghira: Santodomingo, Cuellar, Algudo e Pavoni. La croce sulla tomba reca una scritta in vernice bianca: \"CABO 1 CL, MASSIMO TESTA, DE ANDRES, 11.04.94, RIP\". Quanto alla data dell'11 aprile 1994, spiega il direttore del camposanto: \"Mor\u00ec il 2 settembre 1994 e fu sepolto l'11 settembre. Quell'11 aprile '94 che compare sulla croce, invece, \u00e8 stato senz'altro un errore. Sapete, sono passati tanti anni, le scritte col tempo si cancellano e noi periodicamente interveniamo per ripristinarle. Evidentemente qualcuno della manutenzione si \u00e8 confuso\". Solo il test del DNA del 2005 sveler\u00e0 il destino del criminale latitante. In seguito \u00e8 stata modificata la targhetta in \"CABO 1 CL, MAXIMO TESSTA 09.09.94, RIP\".\nI dubbi sulla morte.\nSulla morte di Ghira grava per\u00f2 il dubbio di depistaggio, manifestato oltre che da Donatella Colasanti anche da Letizia Lopez, sorella di Rosaria, l'altra vittima del massacro del Circeo, nella trasmissione \"Chi l'ha visto?\", durante la quale sono anche state trasmessi i photofit di come dovrebbe apparire oggi Andrea Ghira. Letizia Lopez nutre forti perplessit\u00e0 sul fatto che un uomo dell'alta borghesia romana, abituato ai privilegi di questa sua condizione, vissuto nell'agiatezza anche durante la sua latitanza, grazie alle protezioni ottenute, potesse arruolarsi da soldato semplice della Legione Straniera Spagnola e affrontare vessazioni, sacrifici e durezze tipiche di quel corpo militare.\nIpotesi alternative.\nQualcuno suppose non essere di Andrea Ghira il corpo sepolto a Melilla, in quanto esiste una foto del 1995, scattata dai Carabinieri a Roma tramite telecamere di sorveglianza, che ritrae un uomo camminare in una zona periferica della citt\u00e0: l'analisi dell'immagine al computer avrebbe confermato che si trattava di Andrea Ghira. Tuttavia la successiva prova del DNA del 2016 ha nuovamente smentito questa versione - trattandosi di una foto sgranata e probabilmente solo di un uomo molto somigliante all'aspetto che Ghira avrebbe potuto avere, ingrassato e invecchiato - ribadendo che l'uomo morto nel 1994 a Melilla \u00e8 Ghira.\nNel corso degli anni - e soprattutto dopo la trasmissione \"Chi l'ha visto?\" - suoi avvistamenti sono stati infatti segnalati in Argentina, Brasile, Costa Rica, Paraguay, Kenya, Sud Africa e Inghilterra.\nNel 2004 viene aperto un fascicolo su Ghira dal procuratore aggiunto Italo Ormanni e dal sostituto procuratore di Roma Giuseppe De Falco. Riprendono cos\u00ec le indagini per rintracciare Ghira, con perquisizioni a tappeto di Carabinieri, Servizio Centrale Operativo (SCO) e Digos. Vengono passati al setaccio nove appartamenti di parenti e amici di Ghira, con sequestri di documenti, lettere e computer. Altre ispezioni si svolgono all'estero. Due strettissimi familiari di Ghira vengono iscritti nel registro degli indagati per favoreggiamento, ma poi non si viene a sapere pi\u00f9 nulla dagli inquirenti.\nLa prova del DNA (2005 e 2016).\nLa Procura di Roma chiese l'esumazione della salma, cosa che avvenne il 14 novembre 2005 alla presenza degli investigatori italiani. Fu prelevato un femore per analizzare il DNA a Roma. Nella bara il cadavere risultava ancora affiancato dalla siringa che aveva procurato l'overdose nel settembre del 1994. Il 26 novembre 2005 l'esame del DNA conferm\u00f2 l'identit\u00e0 di Ghira.\nMa secondo quanto riportato nel 2006 nel libro \"Tre bravi ragazzi\" di Federica Sciarelli, l'analisi del DNA di Ghira sarebbe stata effettuata \"a cura di persona non imparziale\". L'avrebbe infatti condotta nei laboratori dell'Istituto di Medicina Legale dell'Universit\u00e0 La Sapienza, diretto dal Prof. Arbarello, la Dott.ssa Carla Vecchiotti: una genetista che risulterebbe, secondo le indiscrezioni, gi\u00e0 allieva e pupilla della Prof.ssa Matilde Angelini Rota (medico legale responsabile dell'ambulatorio per la violenza carnale dell'Istituto di Medicina Legale della stessa Universit\u00e0), zia dal versante materno dello stesso latitante Andrea Ghira.\nCos\u00ec avr\u00e0 a dichiarare Donatella Colasanti, prima di morire: \"Andrea Ghira \u00e8 vivo e sta a Roma, quelli sepolti a Melilla sono i resti di un suo parente, per questo il DNA \u00e8 lo stesso\". In modo analogo si \u00e8 espressa anche Letizia, la sorella di Rosaria Lopez.\nProprio per fugare questi residui dubbi, nel gennaio 2016 la Procura della Repubblica di Roma ha riaperto il caso e disposto una nuova esumazione della salma sepolta a Melilla affinch\u00e9 fosse effettuato un nuovo esame del DNA, pi\u00f9 approfondito. La relazione depositata nel giugno 2016 dai periti nominati dalla Procura, i professori Giovanni Arcudi e Giuseppe Novelli, attesta che i risultati del nuovo test, effettuato su campioni del midollo osseo, confermano che i resti del sottufficiale della Legione straniera spagnola appartengono ad Andrea Ghira."}
{"id": "1751433", "revid": "118031", "url": "https://it.wikipedia.org/wiki?curid=1751433", "title": "Scopolammina", "text": ""}
{"id": "1751440", "revid": "120254070", "url": "https://it.wikipedia.org/wiki?curid=1751440", "title": "Ignacio Camacho", "text": "Caratteristiche tecniche.\nGioca prevalentemente come mediano davanti alla difesa, abile in fase di interdizione, pu\u00f2 essere schierato all'occorrenza anche da difensore centrale.\nCarriera.\nClub.\nGli inizi all'Atletico Madrid e il passaggio al Malaga.\nCresce calcisticamente nelle giovanili dell'Atl\u00e9tico Madrid per poi debuttare in prima squadra, il 12 dicembre 2007, in una partita esterna di coppa del Re giocata contro il Granada vinta per 2-1 dall'Atl\u00e9tico. Totalizza globalmente con i \"colchoneros\" 50 presenze e due reti. Il 30 dicembre 2010 si trasferisce a titolo definitivo al M\u00e1laga dove rimane per sei anni e mezzo totalizzando globalmente con i \n\"Boquerones\" 201 presenze, segnando 19 reti.\nWolfsburg.\nSi trasferisce l'8 luglio 2017 a titolo definitivo per 15 milioni di euro, ai tedeschi del Wolfsburg firmando un contratto quadriennale. Il 13 agosto successivo, nella gara di Coppa di Germania, segna la sua prima rete con la maglia dei \"Lupi\" realizzando il goal della vittoria, in trasferta contro l'Eintracht Norderstedt.\nIl 15 settembre 2020, dopo 3 anni condizionati dagli infortuni, annuncia il suo ritiro dal calcio giocato.\nNazionale.\nHa partecipato giocando da capitano con la Spagna Under-17 al Campionato europeo di categoria nel 2007 vincendo la competizione battendo l'Inghilterra in finale. Grazie a questa vittoria la rappresentativa spagnola si qualifica al Campionato mondiale di calcio Under-17 del 2007. Nella competizione mondiale gioca le 7 gare che portano la Spagna fino alla finale contro la Nigeria, venendo per\u00f2 sconfitti 3-0 ai rigori.\nPer causa di un infortunio nell'estate 2007 \u00e8 costretto a saltare gli Europei Under-21 di categoria in Svezia, con la Nazionale Under-21 spagnola. Tuttavia per\u00f2 vi partecipa due anni dopo Europei Under-21 in Israele vincendo l'oro in finale contro i pari et\u00e0 dell'Italia.\nNel novembre del 2014 viene convocato per la prima volta nella nazionale maggiore dal CT Del Bosque, per un'amichevole giocata a Vigo contro la Germania in cui \u00e8 subentrato a Busquets al 46\u00ba minuto.\nStatistiche.\nPresenze e reti nei club.\nStatistiche aggiornate al \"29 settembre 2018\"."}
{"id": "1751441", "revid": "767487", "url": "https://it.wikipedia.org/wiki?curid=1751441", "title": "Lo sconosciuto di San Marino", "text": "Lo sconosciuto di San Marino \u00e8 un film del 1946 diretto da Micha\u0142 Waszy\u0144ski.\nTrama.\nTra i numerosi profughi che arrivano a San Marino durante la Seconda guerra mondiale, un giorno giunge uno straniero che pare aver perduto la memoria. Lo sconosciuto attira le simpatie degli abitanti, soprattutto quelle di una giovane prostituta, per il suo carattere mite e gentile.\nGiunta la notizia della caduta della Linea Gotica, don Antonio organizza una processione alla quale assiste anche lo sconosciuto, che si rivede negli abiti nazisti pronto ad ordinare una strage dei fedeli. Riaffioratagli cos\u00ec la memoria, assale la folla in processione, ma, preso dal rimorso, ha orrore di s\u00e9 e si getta in un campo minato.\nProduzione.\nNel film ci sono diverse inquadrature riprese dal monte Titano dove sorge San Marino: sullo sfondo le colline del Montefeltro."}
{"id": "1751445", "revid": "1452073", "url": "https://it.wikipedia.org/wiki?curid=1751445", "title": "Staphylococcus epidermidis", "text": "Lo stafilococco della cute (Staphylococcus epidermidis) \u00e8 un batterio gram positivo appartenente al genere degli stafilococchi tipicamente presente nella cute. Produce l'enzima catalasi ed \u00e8 coagulasi-negativo; inoltre \u00e8 fornito di un glicocalice che gli consente di aderire a numerose superfici fra cui le protesi, i cateteri e la cute stessa. \u00c8 quest'ultima caratteristica a renderlo un nemico temibile della chirurgia che usa questi strumenti i quali devono essere manipolati dopo aver effettuato un'accurata sterilizzazione della zona di intervento. Molto frequente la contaminazione delle protesi d'anca dove spesso prolifera rendendo necessaria la rimozione del dispositivo contaminato. Presenta spesso resistenza agli antibiotici, quindi \u00e8 necessario l'antibiogramma per instaurare la terapia adeguata. Si coltiva come gli altri stafilococchi nel terreno selettivo agar sale mannitolo e si pu\u00f2 distinguere da altri generi con il test della catalasi (per esempio gli stafilococchi sono generalmente catalasi positivi, mentre gli streptococchi catalasi negativi), guardando l'emolisi o cercando la deossiribonucleasi termostabile che \u00e8 tipica dello Staphylococcus aureus. Sono disponibili anche i kit per l'identificazione biochimica.\nPrincipali patologie.\nEndocarditi, nei portatori di lesioni valvolari, di cateteri intravenosi o in seguito a:"}
{"id": "1751446", "revid": "324090", "url": "https://it.wikipedia.org/wiki?curid=1751446", "title": "Internacia Junulara Kongreso", "text": "L'Internacia Junulara Kongreso (IJK), o Congresso Internazionale Giovanile, \u00e8 il principale incontro annuale per giovani esperantisti. Organizzato dall'Organizzazione Mondiale della Giovent\u00f9 Esperantista (Tutmonda Esperantista Junulara Organizo), avviene ogni anno in una diversa localit\u00e0."}
{"id": "1751461", "revid": "125308604", "url": "https://it.wikipedia.org/wiki?curid=1751461", "title": "Big Striker", "text": "Big Striker, noto in Europa per il bootleg Best League, \u00e8 un videogioco di calcio pubblicato nel 1992 dalla Jaleco.\nIn un periodo di grande diffusione degli arcade di calcio, la rivista \"Computer+Videogiochi\" lo giudic\u00f2 di buona grafica ma un po' poco fluido nell'azione.\n\"Best League\", il bootleg prodotto dalla Playmark (autrice di diversi bootleg arcade) nel 1993, si presentava come il primo (e forse anche unico) videogioco arcade di calcio della storia interamente dedito alla Serie A italiana.\nLa Playmark clon\u00f2 il gioco lasciando la scheda non marcata e aggiungendo degli adesivi recanti il logo dell'azienda sulle EEPROM.\nNon si tratta del primo videogioco di calcio prodotto dalla Jaleco: nel 1988 l'azienda nipponica pubblic\u00f2 due giochi del calcio, ovvero \"Dynamic Shooting\" e \"Kick Off\", omonimo del \"Kick Off\" grande successo della Anco.\nModalit\u00e0 di gioco.\nLa visuale di gioco \u00e8 isometrica, con scorrimento in tutte le direzioni e campo orientato in orizzontale. La giocabilit\u00e0 ricorda alcuni giochi precedenti, ma ci sono anche alcune innovazioni, tra queste l'utilizzo di un terzo pulsante per effettuare delle finte per evitare i marcatori avversari. Con il primo pulsante in fase di possesso palla si effettuano passaggi diretti ai compagni: in base al tempo di pressione si pu\u00f2 decidere l'altezza e la lunghezza del passaggio stesso; \u00e8 possibile anche effettuare passaggi al volo; in fase di non possesso palla si effettua una scivolata allo scopo di rubare palla all'avversario.\nCon il secondo pulsante se si \u00e8 distanti dalla porta avversaria si calcia la palla lunga e alta come a volerla spazzare via dalla zona, mentre quando si \u00e8 in prossimit\u00e0 dell'area di rigore avversaria si effettua un tiro in porta angolabile; se si utilizza tale pulsante su una palla alta o in rimbalzo si effettua un tiro di prima che varia a seconda dell'altezza della palla da terra (rovesciata, semirovesciata, tiro di prima, colpo di testa in elevazione). Con il terzo pulsante in fase di possesso palla si effettua una finta (bicicleta, cuauhtemi\u00f1a o doppio passo) rendendo in quel momento il giocatore invulnerabile agli attacchi in scivolata da parte degli avversari; \u00e8 da notare che dopo aver effettuato una finta serve del tempo prima di poterne effettuare una nuova.\nQuando si \u00e8 vicini all'area avversaria in basso appare un'inquadratura della propria panchina con i compagni che incitano la squadra; se in quel momento si \u00e8 decentrati su una delle due fasce il riquadro della panchina presenta la scritta \"centering\", proponendo quindi al giocatore di effettuare un cross in area. Le squadre selezionabili sono otto e i livelli sono sette. Come da clich\u00e9 per i giochi del tempo non sono presenti divise di riserva.\nVengono presentate differenti situazioni meteorologiche come la pioggia."}
{"id": "1751462", "revid": "767487", "url": "https://it.wikipedia.org/wiki?curid=1751462", "title": "Franz Prati", "text": "Biografia.\nIl Prati si laurea all'Universit\u00e0 IUAV di Venezia nel 1969. Fu assistente di Costantino Dardi nella Facolt\u00e0 di Architettura di Roma. Dal 1991 al 1995 fu docente presso la Facolt\u00e0 di Architettura del Politecnico di Bari.\nDopo il 1995, mostrando la vena poliedrica, artistica e creativa della sua metodologia progettuale, comincio ad affiancare all'attivit\u00e0 di architetto quella di \"designer\", toccando anche il settore del vetro quando, tra il 1996 e il 1997, disegn\u00f2 e segu\u00ec la realizzazione di una collezione di oggetti per la vetreria artistica Pauly di Murano, con l'obiettivo di realizzare opere al riparo dalla serialit\u00e0 della produzione industriale dilagante in quegli anni nel settore del vetro artistico.\nFu invitato diverse volte a esporre alla Biennale di Architettura di Venezia.\nOggi, docente all'universit\u00e0 di Genova, si distingue nel panorama architettonico per intelligenza, cultura e capacit\u00e0 artistiche. Il lavoro del Prati, infatti, potrebbe essere definito come frutto del Genio artistico nel pi\u00f9 alto significato del termine.\nPoetica.\nIl suo lavoro \u00e8 considerabile sia come arte che architettura. Egli realizza disegni bellissimi di progetti reali. Un tentativo di costruire utopie realistiche che, al di l\u00e0 dell'antifona, sono esempi di come l'architettura possa essere veicolo di innovazione, storia e cultura. La grandezza di questo architetto italiano, troppo spesso dimenticato dalla critica, si capisce non solo dai suoi progetti, ma anche dal suo modo di comunicare ermetico e complesso in grado di affascinare le centinaia di studenti da lui avuti negli anni. Queste caratteristiche rendono la sua ricerca progettuale il frutto di una poetica artistica personale dal difficile approccio ma dalla straordinaria profondit\u00e0 contenutistica."}
{"id": "1751463", "revid": "1698311", "url": "https://it.wikipedia.org/wiki?curid=1751463", "title": "Gem\u00e4ldegalerie Alte Meister", "text": "La Gem\u00e4ldegalerie Alte Meister (in italiano: \"Pinacoteca dei maestri antichi\") di Dresda \u00e8 uno dei pi\u00f9 importanti musei d'Europa: ha sede nel palazzo dello Zwinger, capolavoro barocco dell'architetto Matth\u00e4us Daniel P\u00f6ppelmann, e possiede una collezione di oltre 2000 dipinti e numerosissime incisioni.\n\u00c8 parte dello Staatliche Kunstsammlungen Dresden (in italiano: \"Collezioni d'arte statali di Dresda\") oltre ad altri undici musei tra cui il Gr\u00fcnes Gew\u00f6lbe, il Kupferstich-Kabinett, il M\u00fcnzkabinett e la R\u00fcstkammer, di propriet\u00e0 dello Stato di Sassonia.\nConserva oltre 700 dipinti, sistemate all'interno di cornici d'oro antico. Le opere d'arte italiane sono esposte in sale con muri di colore rosso intenso, a differenza dei quadri fiamminghi e olandesi, circondati da uno sfondo verde.\nStoria.\nQuando fu fondata la \"Kunstkammer\" degli Elettori di Sassonia a Dresda nel XVI secolo, i dipinti erano considerati secondari, al pari di pezzi da collezione di tutte le aree scientifiche, altre opere d'arte e curiosit\u00e0 varie.\nIl nucleo originale risale a Federico il Saggio, protettore di D\u00fcrer e Cranach; i primi che iniziarono a collezionare opere d'arte in maniera sistematica furono Federico Augusto I, Elettore di Sassonia, e suo figlio Federico Augusto II. Federico Augusto I si appropri\u00f2 illegalmente di molti dipinti che si trovavano in Polonia attorno al 1720, come due opere di Rembrandt - \"Ritratto di un uomo barbuto col berretto nero\" (1657, conosciuto anche come \"Ritratto di un rabbino\") e \"Ritratto di un uomo dal cappello decorato di perle\" (1667), originariamente nella collezione del Castello Reale di Varsavia.\nLa collezione di dipinti, il cui numero cresceva sempre pi\u00f9 velocemente, richiese infine pi\u00f9 spazio per la conservazione e la presentazione. Pertanto bisognava trovare nuove sale di esposizione. Nel 1745, con la famosa vendita di Dresda, fu arricchita dai 100 migliori pezzi della collezione di Francesco III d'Este, duca di Modena. Nello stesso anno, si diede inizio alla riorganizzazione dello \"Stallhof\" (stalla degli Elettori) vicino alla Frauenkirche, dove le opere d'arte furono esposte a partire dal 1747. Allo stesso tempo la collezione aveva acquisito fama europea. Dipinti provenienti da tutta l'Europa (Italia, Parigi, Amsterdam e Praga) arrivarono a Dresda. Le attivit\u00e0 di acquisto degli Elettori furono coronate dall'acquisizione della \"Madonna Sistina\" di Raffaello nell'anno 1754; ancora oggi, la maggior parte dei visitatori vede questo dipinto come il pi\u00f9 grandioso tra i capolavori esposti.\nIl 25 settembre 1855, fu aperto il \"Neues K\u00f6nigliches Museum\" (Nuovo Museo Reale) nell'edificio dell'architetto Gottfried Semper, realizzato sul lato destro dello Zwinger dove la galleria \u00e8 a tutt'oggi collocata. Gravemente danneggiata durante il terribile bombardamento di Dresda del 1945, fu ricostruita nella seconda met\u00e0 degli anni cinquanta; le sue opere, salvatesi in gran parte perch\u00e9 portate al sicuro prima della guerra, furono trasferite in Russia dopo di essa e vennero restituite a Dresda nel 1956. Il museo \u00e8 stato restaurato e riallestito tra il 1988 e il 1992 dopo la caduta del muro, col ripristino delle decorazioni interne originali riprodotte secondo le foto d'epoca.\nIl ricco patrimonio artistico \u00e8 stato duramente colpito ancora da una grave piena dell'Elba del 2002. I capolavori sono stati salvati solo perch\u00e9 portati ai piani alti degli edifici.\nI capolavori del museo.\nLa ragione della fama mondiale della Gem\u00e4ldegalerie Alte Meister di Dresda \u00e8 sicuramente la presenza di capolavori realizzati tra il XV ed il XVII secolo. Tra le pi\u00f9 importanti opere esposte, si trovano i dipinti italiani del periodo rinascimentale e barocco, nonch\u00e9 quadri fiamminghi risalenti per la maggior parte al XVII secolo. Nella galleria \u00e8 inoltre esposta una serie di importanti opere d'arte realizzate da pittori tedeschi, francesi e spagnoli. Si trovano poi tavole e tele del primo Rinascimento.\nConserva opere, tra gli altri, di Andrea Mantegna, di Cima da Conegliano, di Jacopo Palma il Vecchio, del Veronese, di Giambattista Pittoni, del Tintoretto, di Mattia Preti, di Giuseppe Maria Crespi, di Vel\u00e1zquez, Lukas Cranach, Albrecht D\u00fcrer, Hans Holbein, Nicolas Poussin e Claude Lorrain."}
{"id": "1751465", "revid": "287204", "url": "https://it.wikipedia.org/wiki?curid=1751465", "title": "Area culturale", "text": "Nelle scienze etnoantropologiche, in geografia e nelle altre scienze sociali si utilizza il concetto di area culturale per indicare un'area geografica all'interno della quale vi \u00e8 una certo grado di omogeneit\u00e0 per quanto riguarda uno, alcuni o gran parte dei tratti culturali appartenenti alla popolazione della regione. \nA seconda del contesto in cui \u00e8 utilizzata l'espressione \u00e8 possibile desumere se l'aspetto culturale condiviso \u00e8 specifico (es. area culturale del Potlach) oppure generale (es. area culturale degli indiani delle pianure).\nTra le prime elaborazioni teoriche di questo tipo troviamo le \"Kulturprovinz\" di Friedrich Ratzel e l'individuazione intuitiva delle regioni culturali tentata da Leo Frobenius. La formalizzazione della nozione arriv\u00f2 poi nella scuola antropologica americana del particolarismo storico.\nL'area culturale tra diffusionismo ed evoluzionismo.\nIl concetto di \"area culturale\" nacque nell'antropologia di fine Ottocento, nel contesto dei paradigmi evoluzionista e soprattutto diffusionista. In quest'ultimo quadro teorico essa rappresenta un concetto chiave: individua l'area delimitata all'interno della quale si \u00e8 \"diffuso\" un determinato insieme di tratti culturali, fondamentale in un approccio che attribuisce la massima importanza alla diffusione geografica della cultura. Connessa ma non coincidente con la teorizzazione delle aree culturali fu la teoria dei Kulturkreis, che vede la presenza di \"cerchi culturali\" all'interno dei quali gli elementi culturali formano un complesso integrato, che si propaga da un centro alla periferia. \nPer quanto riguarda invece l'ambito evoluzionista, l'area culturale rappresenta uno spazio nel quale vi \u00e8 omogeneit\u00e0 nello stato di avanzamento rispetto a determinati aspetti culturali (ad esempio l'area in cui l'arco ha soppiantato la lancia); il concetto risulta meno determinante, in quanto l'avanzamento ad un successivo stadio culturale non dipende dalla posizione geografica, e pu\u00f2 quindi verificarsi indipendentemente, ovvero in contemporanea, in luoghi spazialmente distanti.\nLa nozione di area culturale in tale contesto storico si inser\u00ec nel dibattito sulla razza, fungendo da risposta alternativa rispetto alle ipotizzate classificazioni dei gruppi umani su basi biologiche.\nL'applicazione del concetto di area culturale all'antropologia dei nativi americani.\nIl concetto di area culturale venne quindi elaborato prevalentemente nella tradizione americana dell'antropologia culturale, a partire dai lavori del padre della tradizione storicistica Franz Boas. Successive raffinazioni della nozione sono state effettuate da suoi allievi, quali Clark Wissler e Alfred Kroeber, analizzando il rapporto che si crea con l'ambiente naturale, con le aree culturali limitrofe e con il cosiddetto modello culturale, che indica l'insieme strutturato dei meccanismi attraverso i quali avviene l'adattamento ambiente. \nFondamentale fu per lo studio etnografico dei nativi americani la classificazione delle varie trib\u00f9 in distinte aree culturali, operata per primo da Wissler nel 1917 ed utilizzata anche per la catalogazione museale dei reperti. Kroeber tent\u00f2 di individuare elementi attraverso i quali poter suddividere le aree, giungendo ad enumerare oltre 6000 caratteristiche e peculiarit\u00e0. Molto in voga era il metodo dell'analisi statistica comparativa della diffusione dei tratti culturali nelle varie aree, ad esempio i lavori di George Peter Murdock sulla distribuzione delle caratteristiche linguistiche e sociali.\nCritiche al concetto.\nTale stretto rapporto tra l'etnografia applicata ai nativi dell'America settentrionale ed il concetto di area culturale \u00e8 uno degli elementi che hanno attirato su quest'ultimo alcune critiche mosse da antropologi di epoca pi\u00f9 recente. Secondo tali studiosi l'identificazione delle aree nordamericane fu compiuta in modo intuitivo su una realt\u00e0 che si prestava particolarmente a tale interpretazione, a causa di contingenti caratteristiche storiche, geografiche e culturali. \nIl concetto di area culturale ha avuto molto successo ed \u00e8 stato quindi costantemente utilizzato anche nelle analisi condotte all'interno di paradigmi teorici successivi, anche se alcune perplessit\u00e0 sono state sollevate sull'arbitrariet\u00e0 del processo di individuazione dei criteri di classificazione e delle frontiere degli spazi culturali. Tali critiche sono particolarmente nette nell'ambito dell'antropologia postmoderna, che criticando la reificazione della nozione stessa di \"cultura\" trova ovviamente in quella di \"area culturale\" un bersaglio doppiamente valido."}
{"id": "1751467", "revid": "15839820", "url": "https://it.wikipedia.org/wiki?curid=1751467", "title": "Best League", "text": ""}
{"id": "1751468", "revid": "174925", "url": "https://it.wikipedia.org/wiki?curid=1751468", "title": "Stibismo", "text": "Lo stibismo \u00e8 l'intossicazione da antimonio e suoi derivati penetrati nell'organismo per via inalatoria o per ingestione.\nManifestazioni.\nLa forma acuta, dovuta a inalazione, d\u00e0 disturbi respiratori che possono essere seguiti da collasso.\nLa forma cronica rientra nelle malattie professionali, perch\u00e9 colpisce gli addetti alla lavorazione dell'antimonio. Essa provoca disturbi a carico dell'apparato digerente, insonnia, facile irritabilit\u00e0 e non rare sono anche le alterazioni cutanee.\nEtimologia.\nLa parola deriva dal latino \"stibium\" antimonio."}
{"id": "1751469", "revid": "92920", "url": "https://it.wikipedia.org/wiki?curid=1751469", "title": "Angiotensina II", "text": "L'angiotensina II \u00e8 un ormone octapeptidico deputato al controllo pressorio e di altre funzioni quali il controllo idroelettrolitico a livello renale.\nL'angiotensina II deriva da una cascata di reazioni a monte della quale si ha un proenzima di nome prorenina:\nRenina (derivante dalla prorenina) \u2192 Angiotensinogeno \u2192 Angiotensina I \u2192 ACE - &gt; Angiotensina II\nLa prorenina \u00e8 un proenzima di 406 amminoacidi che sotto l'azione di una proteasi a livello renale genera renina che, secreta nel sangue, agisce su una alfa 2 globulina di nome angiotensinogeno che attaccata dalla renina genera l'angiotensina I formata da 10 amminoacidi. Questa molecole viene aggredita da un enzima, di nome ACE (prodotto da tutti i tessuti del corpo, particolarmente dal polmone) (Angiotensin Converting Enzime) il quale rimuove due amminoacidi all'angiotensina I formando cos\u00ec l'Angiotensina II.\nAzioni dell'angiotensina II.\nL'angiotensina II agisce a livello cardiovascolare come attivante cardiaco aumentando la forza della contrazione e la frequenza dei battiti. \u00c8 inoltre stimolante delle resistenze periferiche.\nA livello della corteccia surrenale stimola la produzione di aldosterone e di adrenalina a livello della midollare.\nAl livello del sistema nervoso ha due effetti: a livello centrale, stimola i centri della sete, a livello periferico favorisce la liberazione di noradrenalina da parte delle terminazioni simpatiche.\nInduce inoltre la secrezione di ADH da parte dell'ipofisi posteriore o neuroipofisi.\nI recettori dell'angiotensina II.\nSi conoscono due tipi di recettori per l'angiotensina II:\nFarmaci attivi sull'angiotensina II.\nI farmaci antagonisti dell'azione dell'angiotensina II vengono utilizzati come antiipertensivi, i loro sistemi di azione come antagonisti dell'angiotensina II possono essere 3:"}
{"id": "1751470", "revid": "33277", "url": "https://it.wikipedia.org/wiki?curid=1751470", "title": "Gem\u00e4ldegalerie (Dresda)", "text": ""}
{"id": "1751472", "revid": "2036605", "url": "https://it.wikipedia.org/wiki?curid=1751472", "title": "Caccia di Diana", "text": "Caccia di Diana \u00e8 un poemetto in terzine di Giovanni Boccaccio.\nNon si conosce la datazione precisa del poema anche se la critica la attribuisce con sicurezza al periodo napoletano, quindi tra le prime opere del giovane Boccaccio. Secondo Mario Marti l'opera \u00e8 stata \"composta intorno al 1334 o poco dopo, quando cio\u00e8 l'autore aveva appena superato i suoi vent'anni\".\nStruttura dell'opera.\nIl poema \u00e8 strutturato in diciotto canti composti da cinquantotto versi, tranne il terzo che \u00e8 composto da sessantuno ed \u00e8 il risultato della mescolanza di diversi tipi della letteratura latina medievale e della letteratura volgare di quel periodo.\nTrama.\nLa narrazione \u00e8 fatta in prima persona e il poema inizia con la descrizione della primavera. Mentre il protagonista sta pensando come fare per ripararsi dai colpi d'amore che possono amareggiare il cuore,\nviene distolto da una voce che, in modo soave, chiama ad unirsi le donne della corte di Diana. Arrivano le donne pi\u00f9 belle della corte di Roberto d'Angi\u00f2 che vengono tutte nominate tranne l'ultima alla quale viene dato l'incarico di guida.\nLe donne, dopo essersi raccolte intorno alla dea, si dividono in gruppi e iniziano la caccia che viene descritta per quattordici canti. Quando giunge il mezzogiorno, Diana d\u00e0 l'ordine di sospendere la caccia e invita le donne a riposarsi e a rendere sacrifici a Giove.\nMa l'ultima donna dichiara di preferire fare sacrifici in onore di Venere e invoca la dea che appare e, riconoscente per la fedelt\u00e0 a lei dimostrata dalle donne, fa apparire dalle fiamme del rogo approntato per i sacrifici alcuni giovani allegri e piacenti.\nA chiusura del poema chi legge viene a conoscenza che la voce narrante appartiene a quella di un cervo che sar\u00e0 trasformato da Venere in una creatura umana e offerto alla donna.\nTematica.\nIl tema che viene sviluppato nell'opera \u00e8 quello del contrasto tra castit\u00e0 e amore e della forza di quest'ultimo che riesce a tramutare l'uomo da animale dotato solo d'istinto in un essere dotato anche di intelligenza.\nLa tematica affrontata dall'autore e che verr\u00e0 riproposta nel \"Decameron\" e nell\"'Amorosa visione\", \u00e8 ripresa da Omero e Ovidio oltre che dai romanzi degli ellenistici, come Achille Tazio e Senofonte Efesio, e da quelli cortesi."}
{"id": "1751478", "revid": "819238", "url": "https://it.wikipedia.org/wiki?curid=1751478", "title": "Piazza Arnolfo di Cambio", "text": "Piazza Arnolfo di Cambio, o pi\u00f9 semplicemente Piazza Arnolfo, \u00e8 la piazza centrale della parte bassa di Colle Val d'Elsa, in provincia di Siena.\nStoria.\nFondazione.\nLa sua nascita risale al 1865 quando nacque l'idea di cercare una zona da adibire a mercato e fiere. L'area venne individuata dall'Amministrazione Comunale nel vecchio \u201cPian dei Canali\u201d (che doveva il nome alla presenza delle gore) in quanto gli spazi avrebbero consentito la creazione di abitazioni all'intorno della piazza e le strade di accesso. Per la realizzazione della piazza vengono abbattute parte delle vecchie mura di cinta della citt\u00e0 e l'antica chiesa di San Jacopo. Agli edifici che furono edificati intorno alla piazza si aggiunger\u00e0, nel 1879 la Stazione ferroviaria, punto finale della ferrovia Poggibonsi-Colle Val d'Elsa.\nAl centro della piazza fu collocata una fontana che, nel 1925, fu sostituita dal monumento ai caduti della prima guerra mondiale. Il monumento, opera dello scultore Mario Sabbatelli, realizzato sotto la direzione dell'ingegner Ferruzzi fu realizzato dall'impresa Archimede Corti ed inaugurato ufficialmente il 4 novembre 1925 dal re Vittorio Emanuele III.\nPiazza Arnolfo, la piazza per il colligiani, ha sempre rappresentato il cuore della citt\u00e0 dal punto di vista sia sociale sia commerciale, svolgendo la funzione di punto di incontro ed aggregazione sociale e culturale della cittadinanza.\nFuturo.\nL'Amministrazione Comunale di Colle Val d'Elsa, nell'ambito di una riqualificazione generale del centro della citt\u00e0 bassa, ha affidato ad un \u201cteam\u201d di \u201cartisti\u201d il progetto per la ristrutturazione della piazza. Il team \u00e8 coordinato dall'architetto francese Jean Nouvel e dal suo atelier ed \u00e8 composto da Daniel Buren, Bertrand Lavier, Alessandra Tesi e Lewis Baltz.\nGli artisti che compongono il team, che si occuper\u00e0 anche della riqualificazione delle zone adiacenti alla piazza, come la zona della cosiddetta \u201cFabbrichina\u201d (una zone artigianale ed industriale prossima al centro e da anni totalmente dismessa), dove sorger\u00e0 il \u201cCentro del Cristallo\u201d (con auditorium, aree per l'attivit\u00e0 didattica e spazi museali ed espositivi), si occuperanno di aspetti diversi: Daniel Buren si occuper\u00e0 della pavimentazione che sar\u00e0 realizzata a riquadri o a raggi (dal lato della stazione ferroviaria) con marmi neri e bianchi alternati; Bertrand Lavier curer\u00e0 l'arredo urbano, con l'idea originaria di applicare delle tende ad ogni arco dei portici che circondano la piazza; Alessandra Tesi si occupa invece della nuova illuminazione dei portici; Lewis Baltz ha invece il compito della riscoperta della gora). Jean Nouvel, oltre al coordinamento, si \u00e8 gi\u00e0 occupato della realizzazione dell'impianto di risalita che conduce al Baluardo (per la cui realizzazione \u00e8 stato recuperato lo spazio adibito a rifugio antiaereo durante la Seconda guerra mondiale) e della fermata delle autolinee nello spazio antistante la stazione ferroviaria avvalendosi anche della collaborazione del paesaggista Gilles Cl\u00e9ment.\nIl progetto prevede lo spostamento del monumento ai caduti di alcune decine di metri e la realizzazione di una fontana sul lato della vecchia stazione ferroviaria."}
{"id": "1751483", "revid": "33277", "url": "https://it.wikipedia.org/wiki?curid=1751483", "title": "Staatliche Gem\u00e4ldegalerie di Dresda", "text": ""}
{"id": "1751497", "revid": "3115", "url": "https://it.wikipedia.org/wiki?curid=1751497", "title": "Giulio Carlini", "text": "Biografia.\nFamoso ritrattista, espose a Vienna e Monaco, oltre che in varie citt\u00e0 italiane. Amava rappresentare soggetti veneziani e il suo \"Aristide\" \u00e8 ancora oggi esposto al Museo d'Arte Moderna di Ca' Pesaro.\nGrazie ad un recente restauro, \u00e8 stata rinvenuta la sua firma su di una tela raffigurante Napoleone III che era catalogata come anonima. L'ultima lettera della data apposta sul quadro non \u00e8 chiara, forse \u00e8 \"1867\", oppure \"1863\" o \"1865\".\nCarlini dedic\u00f2 la sua abilit\u00e0 di ritrattista alla figura di Napoleone III anche nel ritratto \"L'imperatore Napoleone III a cavallo\", celebrandone il contributo alla riunificazione dell'Italia e la dichiarata volont\u00e0 di vedere Venezia liberata dal dominio dell'impero austro-ungarico.\nQualche anno dopo realizz\u00f2 i disegni di Palazzo Barbarigo (prima storica sede della Pauly &amp; C. - Compagnia Venezia Murano) ancora oggi visibili attraversando il ponte dell'Accademia verso San Marco.\nFu accademico dell'Accademia delle Belle Arti di Venezia e dell'Accademia Raffaello Sanzio di Urbino."}
{"id": "1751509", "revid": "125714090", "url": "https://it.wikipedia.org/wiki?curid=1751509", "title": "Piero Sanpaolesi", "text": "Protagonista della cultura del restauro della seconda met\u00e0 del Novecento, \u00e8 stato tra i primi a sperimentare metodi per il consolidamento dei materiali lapidei impiegati in architettura.\nVita e opere.\nLaureato in Ingegneria civile all'Universit\u00e0 di Pisa nel 1929, fin dal 1932 si dedica al settore del restauro svolgendo indagini e interventi nel Laboratorio degli Uffizi di Firenze. Nel 1934 a seguito di un concorso entra nell'Amministrazione delle Belle arti, nella quale nel 1937 (anno in cui consegue anche la laurea in Architettura) diventa architetto dirigente presso la Soprintendenza di Firenze.\nIn questo periodo inizia gli studi sull'architettura del Brunelleschi - ed in particolare sulla Cupola di Santa Maria del Fiore - e le prove di consolidamento dei materiali lapidei con fluosilicati (sperimentandoli nella Lanterna della Sagrestia Vecchia di San Lorenzo a Firenze e nel Pulpito del Duomo di Prato). Nel 1938 realizza la nuova facciata della Pieve di Santo Stefano a Campi Bisenzio.\nNel 1941 ottiene la libera docenza in \"Caratteri stilistici e costruttivi dei monumenti\".\nDal 1943 al 1960 \u00e8 Soprintendente ai Monumenti e alle Gallerie di Pisa. Impegnandosi inizialmente nella protezione dei beni artistici ed architettonici dai rischi connessi all'attivit\u00e0 bellica, ed in seguito ai restauri dei beni danneggiati.\nIn questa attivit\u00e0 emerge la sua posizione avversa agli interventi di \"ricostruzione com'era e dov'era\" molto diffusi nel periodo post bellico.\nNel 1946 \u00e8 membro della Commissione Ministeriale per lo studio delle condizioni statiche della Torre di Pisa.\nDal 1946 al 1959 insegna \"Architettura e composizione architettonica\" e per una breve periodo \"Tecnica urbanistica\" presso la Facolt\u00e0 di Ingegneria l'Universit\u00e0 di Pisa. Dal 1954 insegna \"Caratteri stilistici e costruttivi dei monumenti\" presso la Facolt\u00e0 di Architettura di Firenze e nel 1959 \"Storia dell'architettura e rilievo dei monumenti\" all'Universit\u00e0 di Istanbul.\nNel 1960 vince il concorso per professore ordinario presso la Facolt\u00e0 di Architettura di Firenze, dove fonda l\"'Istituto di Restauro dei Monumenti\".\nNel 1964 \u00e8 membro del \"Comitato organizzatore\" del \"II Congresso internazionale degli architetti e dei tecnici dei monumenti\" di Venezia, organizzando a Palazzo Grassi la \"2\u00aa mostra internazionale del restauro monumentale\" curandone il catalogo-giuda con il suo allievo Marco Dezzi Bardeschi.\nIn questo periodo riprende ed approfondisce gli studi sul consolidamento dei materiali lapidei applicandoli nei restauri di:\nQuesti interventi - e in particolare quello sul San Michele - destarono numerose critiche per le alterazioni cromatiche indotte nei materiali lapidei trattati (sbiancamento in un primo periodo ingiallimento in seguito), ma testimoniano l'attivit\u00e0 di precursore dei moderni sistemi di consolidamento dei materiali come alternativa alla sostituzione vista sempre come perdita di autenticit\u00e0.\nDal 1969 al '71 \u00e8 preside della Facolt\u00e0 di Architettura di Firenze.\nNel 1973 pubblica \"Discorso sulla metodologia generale del restauro dei monumenti\": il testo in cui riassume il suo pensiero di teorico del restauro. In esso sono esplicitati tutti i temi proposti nei precedenti scritti: lo studio costruttivo dei monumenti, l'approccio conservativo al restauro (poi radicalizzato da Dezzi Bardeschi), lo studio delle cause del degrado e la sperimentazione delle soluzioni tecniche per il consolidamento che consentano di non sostituire i materiali.\nNel 1975 fa parte della commissione di studio sulla Cupola del Brunelleschi.\nNegli anni Settanta progetta inoltre i restauri delle Moschee del Venerd\u00ec di Gazvin e Saveh in Iran.\nNel 1980 muore all'et\u00e0 di 76 anni, lasciando numerosi allievi che hanno approfondito e diffuso il suo metodo di studio dei monumenti attento all'analisi delle tecniche costruttive e fortemente orientato alla conservazione dei materiali. Fra di essi:\nArchivio personale.\nNel 2019 l'archivio personale di Piero Sanpaolesi \u00e8 stato donato dalla famiglia al Dipartimento di architettura dell'Universit\u00e0 di Firenze.. Inoltre la Biblioteca di Scienze tecnologiche - Architettura dell'ateneo fiorentino conserva l'Archivio fotografico di Restauro, comprendente un nucleo storico di negativi, prodotti da Sanpaolesi durante il periodo in cui lavor\u00f2 presso le Soprintendenze di Firenze e di Pisa"}
{"id": "1751510", "revid": "125745886", "url": "https://it.wikipedia.org/wiki?curid=1751510", "title": "Francesco di Vannozzo", "text": "Biografia.\nDai dati biografici pervenutici si sa che fu giullare presso diverse corti dell'Italia settentrionale: nel 1363 oper\u00f2 presso Cansignorio della Scala a Verona, nel 1371 a Padova, nel 1372 a Venezia e in seguito a Bologna.\nNel 1381 venne invitato dal consigliere di Cansignorio, nuovamente a Verona e in questa citt\u00e0 rimase fino alla caduta della citt\u00e0 sotto il dominio dei Visconti nell'anno 1387.\nRifugiatosi a Padova scrisse otto sonetti raccolti nell'opera \"La cantilena pro comite virtutum\" nei quali egli immagina che siano le citt\u00e0 italiane ad invocare in prima persona la protezione di Gian Galeazzo Visconti.\nSi trasfer\u00ec in seguito a Milano dove le ultime notizie riguardanti la sua persona risalgono al 1389, anno probabile della sua morte.\nIl canzoniere da lui composto, pubblicato a Bologna nel 1928 sotto il titolo di \"Le Rime di Francesco di Vannozzo\", presenta stile e contenuti molto diversi tra loro.\nScrisse alcune lettere di argomento poetico ad alcuni rimatori dell'epoca, tra i quali Marsilio di Carrara, Gidino di Sommacampagna e Nicol\u00f2 del Bene e fu autore di due sonetti inviati al Petrarca che lo lod\u00f2 non tanto per la sua bravura di poeta ma per quella di musico.\nLa produzione poetica di Francesco di Vannozzo \u00e8 importante come testimonianza della diffusione del toscano nell'Italia settentrionale. Essendo padovano figlio di genitori aretini, Francesco ha completa familiarit\u00e0 con il toscano, il padovano e il veneto. Nei suoi componimenti sono pertanto presenti forme in vernacolo toscano accanto a venetismi. Produce inoltre un sonetto caudato in dialetto veneziano, responsivo ad un altro sonetto anch'esso in padovano di Marsilio da Carrara, e due sonetti e una frottola in dialetto veneziano. La frottola, dal titolo \"Se Dio m'aide\", scritta in occasione della celebrazione di nozze (\"mariazo\"), successivamente e variamente rielaborata in un componimento drammatico, porter\u00e0 alle opere Cinquecentesche di Ruzante e di Andrea Calmo."}
{"id": "1751522", "revid": "1305772", "url": "https://it.wikipedia.org/wiki?curid=1751522", "title": "Dong Qichang", "text": "Vita.\nD\u01d2ng Q\u00edch\u0101ng nacque nel 1555 a Huating (provincia del Jiangxi), figlio di un insegnante. Gi\u00e0 all'et\u00e0 di 12 anni super\u00f2 l'esame da funzionario della prefettura. In un successivo esame a 17 anni, a causa della sua goffa calligrafia, giunse \"solo\" al secondo posto. Ci\u00f2 stimol\u00f2 D\u01d2ng ad un tale miglioramento della sua abilit\u00e0 in questo campo, che alla fine divenne un celebre calligrafo. Dopo di ci\u00f2 egli sal\u00ec sempre pi\u00f9 in alto nella burocrazia imperiale, finch\u00e9 a 35 anni raggiunse il gradino pi\u00f9 alto. In seguito lavor\u00f2 45 anni come precettore dei principi imperiale e ricopr\u00ec importanti posizioni di governo.\nTuttavia la figura di D\u01d2ng non fu esente da critiche: nel 1605 ad esempio vi fu una dimostrazione di protesta da parte dei candidati agli esami contro la sua nomina ad esaminatore. Un'altra volta si dice che avesse oltraggiato e picchiato delle donne che erano venute da lui con dei reclami, dopodich\u00e9 una plebe adirata mise a fuoco la sua casa. D\u01d2ng, inoltre, intrattenne stretti rapporti con gli eunuchi del palazzo imperiale.\nAttivit\u00e0 di pittore.\nL'opera di D\u01d2ng si ispira dal punto di vista stilistico alla tradizione della pittura Yuan, soprattutto a Ni Zan. Come quest'ultimo D\u01d2ng rinuncia a popolare di persone i suoi paesaggi; al contrario lascia che la natura agisca da sola nella sua monumentalit\u00e0. \nDel resto D\u01d2ng evitava ogni raffinatezza o sentimentalismo e dava la precedenza all'espressione rispetto alla riproduzione fedele del tema; cos\u00ec ad esempio lavorava con rapporti spaziali deliberatamente falsati e altre volute dissonanze, che gli attireranno a volte l'accusa da parte di taluni storici dell'arte occidentali di vera e propria incapacit\u00e0 tecnica. L'arte di D\u01d2ng ebbe grande influenza sui cosiddetti \"individualisti\" del periodo Qing.\nCi\u00f2 nonostante, D\u01d2ng precipito in un austero formalismo, assai distante da quel sussulto che provavano i poeti di fronte allo splendore della natura. Questo distacco verso il paesaggio compromesse sia la sua pittura che quella dei pittori dotti dei tre secoli a venire.\nTeoria artistica.\nD\u01d2ng pubblic\u00f2 anche un gran numero di scritti teorici sull'arte, come pure centinaia di cosiddetti \"colophon\" per immagini selezionate. Un carattere fortemente perentorio contraddistingueva talvolta i suoi giudizi dogmatici e le sue valutazioni dei quadri, mentre soprattutto queste ultime sono viste oggi in modo critico.\nOltre a ci\u00f2 D\u01d2ng sottopose l'intera pittura cinese realizzata fino ad allora ad una ampia sistematizzazione. In particolare si deve a lui la suddivisione, valida ancora oggi, dei pittori Ming in una scuola \"settentrionale\" (\"b\u011bi\") ed una \"meridionale\" (\"n\u00e1n\"); le denominazioni sono per\u00f2 in questo caso fuorvianti, in quanto non si ricollegano all'origine geografica dei pittori, ma alla loro vicinanza alle omonime correnti del Buddhismo Ch\u00e1n. La scuola \"bei\" era costituita soprattutto da pittori accademici di professione poco considerati da D\u01d2ng. La scuola \"nan\", originaria soprattutto della zona di Songjiang e nella quale D\u01d2ng annoverava anche s\u00e9 stesso, riuniva tuttavia prevalentemente i pittori letterati, dilettanti, amatori, maggiormente apprezzati."}
{"id": "1751523", "revid": "114596702", "url": "https://it.wikipedia.org/wiki?curid=1751523", "title": "Cima Carnera", "text": "La Cima Carnera (\"der Grat\u012dtscher\" in walser) si innalza a 2 741 metri s.l.m. in alta Valsesia, alla sinistra orografica del fiume Sesia, in corrispondenza dell'abitato di Alagna Valsesia. \nCollocazione.\nLa montagna appartiene ai Contrafforti valsesiani del Monte Rosa ed \u00e8 separata dal vicino Monte Tagliaferro dalla Bocchetta della Moanda. \nMontagna articolata, il suo punto pi\u00f9 alto \u00e8 spostato verso ovest rispetto alla linea spartiacque che divide la valle di Alagna dalla val Sermenza, dove si trovano invece diverse sue anticime tra cui La Mezzana. \nConformazione.\nEssendo composta da diverse elevazioni questa vetta ha una conformazione complessa. Le pareti principali sono:\nLe creste principali sono tre: la NE che parte dalla bocchetta della Moanda con diverse elevazioni e gendarmi. La W che nella sua interezza \u00e8 lunghissima, ma \u00e8 considerata tale dall'Alpe Sattal; qui si sviluppa la via normale. La S/Se che \u00e8 un insieme di creste delle anticime e corre sullo spartiacque tra Valsesia e val Sermenza."}
{"id": "1751524", "revid": "68105", "url": "https://it.wikipedia.org/wiki?curid=1751524", "title": "Universit\u00e0 Mc Master", "text": ""}
{"id": "1751526", "revid": "62748", "url": "https://it.wikipedia.org/wiki?curid=1751526", "title": "Hotel Danieli", "text": ""}
{"id": "1751529", "revid": "287204", "url": "https://it.wikipedia.org/wiki?curid=1751529", "title": "Radio Star", "text": "Radio Star \u00e8 il singolo d'esordio della cantautrice pop italiana L'Aura, pubblicato nell'aprile 2005 dall'etichetta discografica Sony BMG.\nIl brano.\nIl brano, quasi interamente in lingua inglese, \u00e8 stato scritto dalla stessa L'Aura insieme a Dan Fries e prodotto da Enrique Gonzalez M\u00fcller, ed \u00e8 stato estratto dall'album di debutto dell'artista, \"Okumuki\", pubblicato nello stesso periodo. Il testo ironizza sul successo, mentre nella parte musicale del pezzo si fa largo uso del pianoforte; \u00e8 stato assimilato dalla critica alla produzione di Tori Amos.\nLa canzone \u00e8 stata inserita nella compilation dell'edizione del 2005 della nota manifestazione musicale \"Festivalbar\".\nIl video.\nPer la promozione del brano \u00e8 stato registrato un video, diretto da Maki Gherzi e girato a Los Angeles, che vede L'Aura camminare per le strade della citt\u00e0 e passare per le famose stelle della \"Hollywood Walk of Fame\".\n\u00c8 stato reso disponibile al pubblico nell'edizione \"Dual disc\" della ristampa dell'album \"Okumuki\", contenente un DVD apposito"}
{"id": "1751536", "revid": "767487", "url": "https://it.wikipedia.org/wiki?curid=1751536", "title": "Christina Moser", "text": "Biografia.\nNel 1976 esordisce in coppia con Arcieri nei Chrisma al Festivalbar all'Arena di Verona, occasione in cui il gruppo presenta il brano \"Amore\" composto da Vangelis. Nello stesso anno a Londra il duo registra il suo primo album, \"Chinese restaurant\". La Moser scrive i testi di \"Amore\" in una sola mattinata, sollecitata per urgenze discografiche da Maurizio, da Vangelis e dal fratello di questi, Nico Papathanassiou, ai tempi produttore del nascente duo.\nDurante la sua carriera Christina scrive e canta i testi per vari album del gruppo: \"Chinese Restaurant\", \"Hibernation\", \"Cathode Mamma\", \"Clandestine Anticipation\", \"Iceberg\", \"Fido\", \"Non ho denaro\", e per i singoli \"Kara\", \"Isola\".\nNegli anni novanta col partner Arcieri realizza programmi televisivi e fonda la KrismaTv. A partire dal 2009 fa parte del cast fisso del programma di seconda serata \"Chiambretti Night\", sempre al fianco del marito."}
{"id": "1751538", "revid": "2127271", "url": "https://it.wikipedia.org/wiki?curid=1751538", "title": "Maurizio Turone", "text": "Biografia.\n\u00c8 soprannominato \"Ram\u00f3n\". Ha due figli, Cristian e Alessandro, il secondo dei quali \u00e8 stato a sua volta calciatore intraprendendo in seguito la carriera di allenatore.\nCarriera.\nGiocatore.\nEsord\u00ec a livello professionistico nel 1968 con la maglia del e, dopo quattro stagioni in rossoblu (tre in Serie B e una in Serie C), nel 1972 venne ceduto al Milan, in cui gioc\u00f2 fino al 1977-1978 vincendo due Coppe Italia e una Coppa delle Coppe.\nDopo una stagione trascorsa nel venne ceduto alla , in cui gioc\u00f2 dal 1979 al 1982 vincendo due Coppe Italia nel 1979-1980 e nel 1980-1981. Durante i tre anni in giallorosso verr\u00e0 ricordato, pi\u00f9 che altro, per un suo gol annullato nella sfida-scudetto del 10 maggio 1981 sul campo della . Con i giallorossi che avevano l'obbligo di vincere per recuperare il punto di ritardo in classifica sui bianconeri, al 75' Turone mise la palla in rete dopo una sponda di Roberto Pruzzo: l'arbitro, Paolo Bergamo, inizialmente convalid\u00f2 la marcatura, salvo annullarla per la segnalazione di fuorigioco da parte del guardalinee Giuliano Sancini. Lo 0-0 fu sufficiente ai torinesi, due settimane pi\u00f9 tardi, per laurearsi campioni d'Italia con due punti di vantaggio sui capitolini.\nLe immagini televisive mai chiarirono, in maniera definitiva, se la posizione del giocatore fosse o meno regolare; negli anni seguenti continuarono a susseguirsi pareri contrastanti, fra proiezioni con le nuove tecnologie e accuse di manipolazione della moviola. In ogni caso, da l\u00ec in avanti il cosiddetto \u00abgol di Turone\u00bb rimase un argomento caldo e mai sopito del calcio italiano per i decenni a venire: l'episodio rinfocol\u00f2 bruscamente la rivalit\u00e0 tra bianconeri e giallorossi, un dualismo che da qui in avanti diverr\u00e0 una \"classica\" del campionato.\nNel novembre 1982 Turone and\u00f2 a giocare nel , appena retrocesso in Serie B; al termine della stagione la squadra emiliana retrocesse, per la prima volta nella sua storia, in Serie C1. A quel punto torn\u00f2 in Liguria per chiudere la carriera con tre stagioni in Serie C2: le prime due col , la terza con la . In carriera ha totalizzato complessivamente 227 presenze e 4 reti in Serie A e 85 presenze e 3 reti in Serie B.\nDirigente.\nDopo aver lasciato il calcio giocato torn\u00f2 al Genoa prima come osservatore, ruolo che ricopr\u00ec per un breve periodo anche nella Lazio, e poi come team manager, sul finire degli anni novanta."}
{"id": "1751542", "revid": "4175", "url": "https://it.wikipedia.org/wiki?curid=1751542", "title": "Today (L'Aura)", "text": "Today \u00e8 un singolo italiano del 2005 scritto e interpretato da L'Aura.\nIl brano.\nIl brano \u00e8 stato scritto dalla stessa L'Aura e prodotto da Enrique Gonzalez M\u00fcller ed \u00e8 estratto da \"Okumuki\", album d'esordio dell'artista.\nInteramente in lingua inglese, raggiusnse la 21\u00aa posizione della classifica ufficiale italiana.\nVideo musicale.\nIl videoclip, diretto da Maki Gherzi e girato in California, vede la cantante indossare un abito nero e girare per una spiaggia desolata dove c'\u00e8 solamente un pianoforte.\n\u00c8 stato reso disponibile al pubblico nella versione \"Dual disc\" della ristampa del disco \"Okumuki\"."}
{"id": "1751543", "revid": "36426", "url": "https://it.wikipedia.org/wiki?curid=1751543", "title": "Navigazione astronomica", "text": "La navigazione astronomica \u00e8 un tipo di navigazione effettuata con l'ausilio degli astri visibili (stelle, pianeti, sole e luna).\nEssa \u00e8 fra le pi\u00f9 antiche tecniche di navigazione e rappresenta sicuramente il metodo pi\u00f9 affidabile tra quanti a tutt'oggi in uso anche alla presenza delle metodologie satellitari. Questa tecnica \u00e8 completamente autonoma, non ha nessun bisogno di supporti tecnologici provenienti dalla terraferma o dallo spazio. Essa rappresenta la pi\u00f9 interessante branca della navigazione tradizionale, offrendo il modo di individuare la posizione in mare (ovvero il \"punto nave\") che rimane a tutti gli effetti l'elemento inconfutabilmente indispensabile per la corretta e sicura gestione della navigazione. Questo tipo di tecnica si rende indispensabile nelle navigazioni oceaniche e/o d'altura ovvero quando, non in presenza di metodologie alternative, in lontananza di costa mancano i riferimenti ottici quali fari, fanali o segnali e punti cospicui di terra per poter in modo sicuro condurre la navigazione.\nLa posizione della nave viene determinata effettuando dei calcoli che tengono conto dell'altezza sull'orizzonte di astri noti \"cogniti\", i cui elementi astronomici sono ricavabili dalle effemeridi nautiche e del tempo UTC relativo all'istante dell'osservazione. La misurazione dell'altezza viene effettuata con uno strumento apposito e idoneo quale \u00e8 il sestante. Il sestante serve anche a misurare la distanza tra gli astri. Il tempo locale \u00e8 ricavato dal passaggio del sole al meridiano. Mentre la latitudine \u00e8 relativamente semplice da determinare, osservando p.es. l'altezza della stella polare, o osservando l'altezza del sole al momento della culminazione, nell'attimo del passaggio al meridiano; la longitudine, se pur Amerigo Vespucci ed altri grandi navigatori avessero dato prova che tale elemento si potesse ottenere con il \"Metodo delle distanze lunari\", la scoperta di metodi alternativi tard\u00f2 a venire rimanendo un problema irrisolto fino met\u00e0 del XVIII secolo.\nMetodi storici per la determinazione della longitudine.\nIl pi\u00f9 sicuro e antico dei metodi per la determinazione della longitudine fu quello conosciuto come il \u00abmetodo delle distanze lunari\u00bb. Con l'ausilio di questo metodo gi\u00e0 Amerigo Vespucci nel corso di uno dei suoi viaggi, navigando nei mari del nuovo mondo, riusc\u00ec, con inattesa esattezza a determinare la longitudine di luoghi sulla costa caraibica del Venezuela.\nCalcolo astronomico del punto nave attualmente in uso.\nLe operazioni da compiere per poter giungere alla determinazione del punto nave fanno parte di una pratica complessa:"}
{"id": "1751545", "revid": "287204", "url": "https://it.wikipedia.org/wiki?curid=1751545", "title": "Madonna di San Giorgio", "text": "La Madonna di San Giorgio \u00e8 un dipinto a olio su tavola (285x190 cm) del Correggio, databile al 1530 circa e conservato nella Gem\u00e4ldegalerie di Dresda.\nStoria.\nLa pala, probabilmente l'ultima realizzata dal Correggio, venne commissionata per l'altare maggiore dell'oratorio della confraternita di San Pietro Martire di Modena ed era completata nel 1530. La commissione venne sicuramente assegnata alla luce del successo ottenuto intorno alla met\u00e0 degli anni venti dall'altra imponente ancona che l'artista dipinse a Modena, la \"Madonna di San Sebastiano\". Nella storia professionale dell'autore \u00e8 considerata la sua ultima opera religiosa, terminata in concomitanza con le finali presenze del Correggio sui ponteggi del Duomo di Parma.\nLa tavola, ricordata anche da Giorgio Vasari, nel 1649 venne acquisita dal duca Francesco I d'Este che risarc\u00ec i congregati con una libera copia del dipinto fatta realizzare dal Guercino. Nel 1746 venne ceduta, insieme a numerosi altri pregevolissimi dipinti, da Francesco III d'Este all'elettore Federico Augusto II, passando alle raccolte d'arte della casa di Sassonia a Dresda.\nPer quanto calibrata e limpidamente esposta la retorica di gesti e di sguardi, la \"Madonna di San Giorgio\" non fu facilmente compresa. Lo attesta, all'indomani del suo completamento, una copia eseguita nel 1530 da un pittore modenese, Girolamo Conti, in cui la splendida invenzione del Correggio diviene una statica e convenzionale Sacra conversazione. N\u00e9 riusc\u00ec a coglierne il sofisticato impianto emotivo-spaziale, il pittore Bartolomeo Passerotti che pure volle renderle omaggio in un suo dipinto per Bologna.\nFu invece uno degli artisti barocchi per eccellenza, Pieter Paul Rubens, a comprendere e valorizzare le potenzialit\u00e0 offerte da questo modello del Correggio da lui studiato in un disegno a matita rossa. La tela fu oggetto di lodi anche da parte di Padre Ottonelli e di Francesco Scannelli nel pieno Seicento quando era stata da poco nelle collezioni di Francesco I d'Este.\nPopham ha catalogato due disegni preparatori per l'opera.\nDescrizione e stile.\nIl pittore svolse il tema tradizionale della Sacra conversazione: la Vergine seduta al centro del dipinto con il Bambino in braccio e i santi Geminiano, patrono di Modena (rappresentato con i paramenti vescovili, nell'atto di sorreggere il modello della sua citt\u00e0 aiutato da un putto), Pietro da Verona, titolare della congrega (con l'abito bianco e il manto nero dell'Ordine domenicano e la lama appena visibile in testa), Giovanni Battista e Giorgio, con la testa del drago sotto il piede sinistro, pi\u00f9 altri putti giocosi intenti a reggere le armi di quest'ultimo. La scena sacra \u00e8 inserita all'interno di un padiglione quadrato coperto da una cupola vegetale, memore della \"Madonna della Vittoria\" di Mantegna.\nL'ostentata teatralit\u00e0 della \"Madonna di San Sebastiano\" trova qui una pi\u00f9 serena e compiuta espressione, con un tono quasi solenne e classicheggiante che era estraneo alla precedente ricerca del pittore e che si ritrova invece in opere tarde come l\u2019\"Allegoria del Vizio\".\nAnche la \"Madonna di San Giorgio\" \u00e8 comunque sostenuta da quell'attenta retorica di gesti e sguardi, sapientemente intrecciati fra loro, di cui il Correggio era ormai divenuto un maestro indiscusso.\nLa Vergine e il Bambino, fulcro centrale della composizione, rivolgono la loro attenzione in direzioni opposte e ci\u00f2 obbliga lo sguardo dell'osservatore a muoversi e ad accogliere diversi punti di vista dentro al dipinto.\nInsieme alla monumentalit\u00e0, alla vivezza ed alla rinnovata gamma di colori tenui e smaglianti, il Correggio non abbandon\u00f2 qui il suo amore per i vegetali (il bellissimo albero, le frutta), per i dettagli pi\u00f9 raffinati, per le propriet\u00e0 fisiche e luministiche dei materiali, preziosi o comuni. Tra questi spiccano il gemmato di san Geminiano, ossia il fermaglio del piviale; la peluria leggera delle barbe dei due santi di destra; i riflessi dell'armatura di san Giorgio, i suoi pendoni puntuti, i suoi calzari artigliati, l'impugnatura e la catena d'oro della sua spada in mano al bimbo; la ruvidit\u00e0 del vello caprino che tocca l'epidermide del san Giovanni; i capelli armoniosi di Maria e di Ges\u00f9; la fitta esecuzione del mantello azzurro della Vergine; l'impressionante testa insanguinata del drago."}
{"id": "1751546", "revid": "1305772", "url": "https://it.wikipedia.org/wiki?curid=1751546", "title": "Romano Levi", "text": "Biografia.\nEntr\u00f2 in attivit\u00e0 dal 1945, quando rimasto orfano a 17 anni d'et\u00e0 inizi\u00f2 a condurre la distilleria fondata dal padre Serafino nel 1925. Conserv\u00f2 nel tempo il medesimo impianto di distillazione artigianale, con un alambicco discontinuo a fuoco diretto, che consente la distillazione solo di piccole quantit\u00e0 di prodotto. Il ciclo di lavorazione prevedeva l'impiego come combustibile delle vinacce esauste delle annate precedenti e l'utilizzo delle ceneri residue come fertilizzanti per i vigneti. Le etichette delle bottiglie venivano disegnate a mano dallo stesso Romano, e riportavano sovente accenni poetici o particolari dediche; celebre il suo soggetto della \"donna selvatica\".\nRomano Levi divenne famoso negli anni settanta ad opera del gastronomo Luigi Veronelli, che lo defin\u00ec il \"Grappaiolo Angelico\" dalle pagine del settimanale Epoca; l'appellativo di \"angelico\" era ispirato anche dal nome \"Serafino\" Levi, padre di Romano, che restava come denominazione della ditta.\nLe sue grappe sono state giudicate ruvide, schiette, fortemente ancorate alla tradizione contadina, prive di mollezze ed edulcorazioni, senza concessioni alle morbidezze di stampo \"modernista\".\nLa sua arte di distillatore fu apprezzata anche da molti appassionati famosi, dall'ex cancelliere tedesco Helmut Kohl, Cesare Romiti, Marcello Mastroianni, Antonello Venditti, Andrea Bocelli, Roby Facchinetti, Bruno Lauzi, Tino Buazzelli, Nicola Arigliano e l'ex ministro Domenico Siniscalco.\nDal 19 aprile al 13 maggio del 2007 a Palazzo Bricherasio (TO) nelle Sale Storiche, viene dedicata una rassegna all'opera artistica di Romano ed editano il catalogo, riprendendo il nome della mostra: Romano Levi Il grappaiolo angelico, disegni, poesia e territorio. Daniela Magnetti, direttore della fondazione Palazzo Bricherasio, colloca Romano nel movimento artistico dell'Art Brut (Raw Art o Outsider Art). Jean Dubuffet, capofila del movimento nel 1947, aveva definito l'Art Brut come \"l'arte che si ignora, che non conosce il proprio nome, prodotta dall'ebbrezza creativa senza alcuna destinazione\".\nDopo la morte avvenuta nel maggio 2008, esiste il progetto di fare della sua distilleria una casa-museo."}
{"id": "1751547", "revid": "1592097", "url": "https://it.wikipedia.org/wiki?curid=1751547", "title": "Una favola (singolo)", "text": "Una favola \u00e8 un singolo della cantautrice pop italiana L'Aura, pubblicato dall'etichetta discografica Sony BMG.\nIl brano.\nIl brano \u00e8 stato scritto da L'Aura e prodotto da Enrique Gonzalez M\u00fcller e il singolo dal titolo omonimo conteneva, oltre alla versione radio, anche una versione dal vivo unplugged.\nEstratto dal disco di debutto dell'artista, \"Okumuki\", si tratta del primo singolo in lingua italiana. Ha raggiunto la posizione numero 28 della classifica ufficiale italiana dei singoli.\nIl video.\nIl video, diretto da Maki Gherzi, \u00e8 girato in California e vede, in un primo momento, L'Aura in una foresta vestita da Biancaneve e poi scene a rallentatore montate nel centro di una citt\u00e0.\n\u00c8 stato pubblicato nella versione \"Dual disc\" della ristampa dell'album d'origine, \"Okumuki\"."}
{"id": "1751549", "revid": "2028514", "url": "https://it.wikipedia.org/wiki?curid=1751549", "title": "Vincenzo Romano (calciatore)", "text": "Carriera.\nSoprannominato Tarzan per via dei lunghi capelli e del fisico possente, esord\u00ec in Serie B nella stagione 1976-1977 con la maglia del , per poi imporsi come titolare nella stagione successiva.\nNell'estate 1978 viene prelevato dall' che si accinge a disputare il primo campionato di Serie A della sua storia. Con gli irpini disputa due campionati di massima serie, venendo acquistato dalla nel 1980.\nNella capitale Romano resta una stagione, nella quale scende in campo nella maggior parte degli incontri di campionato (22 presenze complessive), contribuendo al secondo posto finale (scudetto non vinto tra le polemiche) e al successo in Coppa Italia, disputando entrambi gli incontri di finale col Torino.\nNell'estate 1981, dopo aver poco convinto a Roma, anche a causa delle sue distrazioni extracalcistiche, passa al , in cambio di Sebastiano Nela, dove resta per tre stagioni, fino alla retrocessione al termine dell'annata 1983-1984. Disputa quindi un campionato di Serie B col Bologna, quindi torna ad Avellino per altri tre campionati di massima serie, di cui l'ultimo, conclusosi con la retrocessione, da titolare. Chiude la carriera nella stagione 1988-1989, trascorsa in Serie B nelle file dell'Empoli, anche a causa degli svariati infortuni.\nIn carriera ha totalizzato complessivamente 180 presenze e 4 reti in Serie A e 68 presenze e 3 reti in Serie B."}
{"id": "1751550", "revid": "17151", "url": "https://it.wikipedia.org/wiki?curid=1751550", "title": "Romano levi", "text": ""}
{"id": "1751551", "revid": "1592097", "url": "https://it.wikipedia.org/wiki?curid=1751551", "title": "Irraggiungibile (L'Aura)", "text": "Irraggiungibile \u00e8 un singolo della cantautrice pop italiana L'Aura, pubblicato il 28 febbraio 2006 dall'etichetta discografica Sony BMG.\nIl brano.\nScritta dalla stessa L'Aura e prodotta da Enrique Gonzalez M\u00fcller, la canzone, dal ritornello orecchiabile,\n\u00e8 stata presentata al Festival di Sanremo 2006 nella categoria \"Giovani\". Il brano, giunto in semifinale al Festival senza per\u00f2 raggiungere la vittoria, ha comunque raggiunto un buon successo di vendite raggiungendo la posizione numero 17 della classifica ufficiale italiana dei singoli.\nLa canzone, una ballata in lingua italiana, \u00e8 stata inclusa nella ristampa del primo album della cantante, \"Okumuki\", che con la partecipazione della cantante al Festival di Sanremo ha raggiunto il successo discografico.\nEsiste una versione in inglese di questo brano, mai pubblicato ma eseguito in alcuni concerti, dal titolo \"Seeking To Own The Gifts (Out of Reach)\".\nVideo musicale.\nIl videoclip, girato da Laura Chiossone e Marco Salom, \u00e8 ambientato in una casa piena di persone strane che vengono in contatto con L'Aura. Ha ricevuto una nomination al concorso Premio Videoclip Italiano 2006 ed \u00e8 stato pubblicato, insieme ai video dei precedenti singoli, nell'edizione \"Dual disc\" dell'album \"Okumuki\"."}
{"id": "1751552", "revid": "1592097", "url": "https://it.wikipedia.org/wiki?curid=1751552", "title": "Domani (L'Aura)", "text": "Domani \u00e8 un singolo della cantautrice pop italiana L'Aura, pubblicato nell'estate 2006 dall'etichetta discografica Sony BMG.\n\u00c8 stato estratto dall'album di debutto dell'artista, \"Okumuki\".\nIl brano.\nIl brano \u00e8 stato scritto dalla stessa L'Aura e si discostava dallo stile dei precedenti singoli, riportando un'impronta pop rock pi\u00f9 pronunciata. Prodotto da Enrique Gonzalez M\u00fcller, il brano \u00e8 stato estratto come quinto singolo dall'album d'esordio della cantautrice, \"Okumuki\", senza per\u00f2 ottenere il successo dei precedenti e senza entrare nella classifica italiana dei singoli.\nCon questa canzone, la cantautrice ha anche partecipato al \"Festivalbar 2006\"; in seguito a questa partecipazione, il brano \u00e8 stato inoltre inserito nella compilation della manifestazione.\nIl video.\nIl video, diretto da Laura Chiossone e Marco Salom, \u00e8 il primo video di L'Aura girato in Italia. \u00c8 ambientato in una prateria e in una casa diroccata."}
{"id": "1751558", "revid": "121719033", "url": "https://it.wikipedia.org/wiki?curid=1751558", "title": "Navigazione costiera", "text": "Con l'espressione navigazione costiera s'intende la navigazione effettuata prevalentemente in vista della costa, contrapposta alla navigazione d'altura effettuata in mare aperto a notevole distanza dalla costa: in riferimento alla disciplina giuridica e normativa vigente in Italia, per \"navigazione costiera\" si intende quella effettuata entro le 20 miglia nautiche di distanza dalla costa.\nA tal fine si utilizzando rilevamenti ottici di punti cospicui per determinare la posizione della nave, ovvero il punto nave; disponendo di un radar essa viene facilitata per la possibilit\u00e0 di meglio individuare la costa e i suoi punti cospicui e poter effettuare rilevamenti e misure di distanze in maniera pi\u00f9 precisa ed accurata.\nI metodi utilizzati per determinare il punto nave, prima che si diffondesse la navigazione satellitare NNSS e poi GPS, erano i cosiddetti metodi di misurazione ottica dei valori \"azimutali\" dei punti cospicui posti sulla costa, con incrocio di rilevamenti e/o con serie di rilevamenti. Tra i pi\u00f9 usati metodi citiamo: i \"cerchi capaci\", la \"misura angolare di punti cospicui della costa di altezza nota\", la \"serie di Troub\", il \"45\u00b0 e traverso\", la \"regola del 60\", il \"triangolo di Snellius e Pothenot\", il \"metodo di Legendre e Carnot\" e metodologie ottiche con uso dei \"Millesimi di Radiante\".\nPer effettuare \"rilevamenti\" di tipo azimutale, oltre che alla tradizionale bussola magnetica e bussola giroscopica, si usano grafometri, pel\u00f3ri e circoli azimutali. Per la determinazione delle distanze, venivano invece utilizzati prevalentemente: sestanti, stadimetri, binocoli e telemetri a principio ottico o a principio geometrico, tra cui quello pi\u00f9 rudimentale composto da una canna di mira a diametro costante, senza lenti, e con divisore goniometrico azimutale ad intervalli fissi. Quest'ultimo era sostenuto da una sospensione cardanica posta ai lati della \"conning house\", ovvero il ponte di comando o \"casotto di rotta\" o \"casotto di governo\".\nI metodi per determinare il punto nave (luoghi di posizione, rilevamenti polari e azimutali dei punti cospicui e punto nave) sono a tutt'oggi parte integrante della prova d'esame per il rilascio della patente nautica da diporto. "}
{"id": "1751568", "revid": "767487", "url": "https://it.wikipedia.org/wiki?curid=1751568", "title": "Gorky Park (gruppo musicale)", "text": "I Gorky Park furono un gruppo heavy metal nato a Mosca, Russia nel 1987.\nAnche se la fama dei Gorky Park negli Stati Uniti fu di breve durata, storicamente divennero in ogni caso un'importante band poich\u00e9 il loro successo fu profondamente radicato negli eventi che coinvolsero gli Stati Uniti durante gli ultimi anni della Guerra Fredda.\nStoria.\nNegli anni ottanta il politico conservatore russo Konstantin Ustinovi\u010d \u010cernenko pass\u00f2 al potere nell'Unione Sovietica. Ci\u00f2 provoc\u00f2 nuove tensioni del paese con gli Stati Uniti quando i sovietici invasero l'Afghanistan e gli USA boicottarono i giochi olimpici di Mosca del 1980. Nel 1981 venne eletto come presidente degli Stati Uniti Ronald Reagan che cominci\u00f2 ad organizzare un potente esercito. Nel tentativo di contrastare la crescente presenza della cultura americana e delle emissioni radio della CIA, \u010cernenko dispose il divieto di ascoltare rock &amp; roll.\nEgli affermo: \"La musica rock, assieme ad altri elementi della cultura occidentale, fa parte di un arsenale di armi sovversive puntate che minacciano l'avvicinamento dei giovani russi all'ideologia comunista\". Come negli Stati Uniti degli anni cinquanta, la condanna del rock &amp; roll da parte dei politici provoc\u00f2 un incremento di popolarit\u00e0 della musica stessa. Fu proprio durante questo periodo che i Gorky Park iniziarono a suonare a Mosca come rock &amp; roll band.\nQuando nel 1986 Michail Gorba\u010d\u00ebv pass\u00f2 al potere, molte limitazioni disposte dalla precedente gestione governativa sulla musica vennero abolite. Grazie ai programmi di Gorba\u010d\u00ebv glasnost' (\"trasparenza\") e perestrojka (\"ristrutturazione\"), la scena rock di Mosca cominci\u00f2 ad emergere e rafforzarsi. Nel 1987 i chitarristi Alexie Belov e Jan Ianenkov, il cantante Nikolai Noskov, il bassista \"Big\" Sasha Minkov, ed il batterista Sasha Lvov si unirono per fondare i Gorky Park. Grazie alla diminuzione delle restrizioni per i viaggi all'estero, pi\u00f9 tardi quell'anno la band riusc\u00ec a lasciare la Russia per spostarsi negli Stati Uniti alla ricerca di un contratto discografico. All'epoca questo gesto poteva sembrare ridicolo, in quanto per molti l'idea del rock russo era una contraddizione in termini.\nNegli States la band riusc\u00ec presto a raggiungere diversi contatti nel music business. Una delle prime persone a conoscere il gruppo fu il leggendario musicista Frank Zappa. Finalmente il gruppo venne notato da Jon Bon Jovi e Richie Sambora dei Bon Jovi, che li aiutarono ad assicurarsi un affare con la \"major\" Mercury Records. Il gruppo pubblic\u00f2 l'omonimo \"Gorky Park\" nel 1989. Il disco venne prodotto da Bruce Fairbairn (noto per le sue collaborazioni con AC/DC, Bon Jovi, Aerosmith, Scorpions, Blue \u00d6yster Cult, Black 'N Blue e molti altri) con l'eccezione del brano \"Peace In Our Time\", composto e prodotto da Jon Bon Jovi e Sambora. Questo brano era una ballad che trattava proprio il tema sulla fine della guerra fredda. Questo omonimo era particolarmente orientato sulle sonorit\u00e0 dell'hair metal, stile molto in voga in quel periodo, nonch\u00e9 caratteristico della scena musicale statunitense degli anni 80. Il disco presentava anche la famosa cover dei The Who \"My Generation\", che verr\u00e0 inclusa anche nel disco \"Stairway to Heaven/Highway to Hell\", una raccolta che comprendeva diverse cover proposte dagli artisti che parteciparono al Moscow Music Peace Festival.\nQuesto fu l'anno in cui la cortina di ferro cominciava a decadere e che culmin\u00f2 nella caduta del muro di Berlino in novembre. Con un nuovo senso di benevolenza fra est e ovest, i Gorky Park divennero uno strano simbolo dell'unit\u00e0 tra America e Russia. Il primo videoclip girato dalla band, \"\"Bang\", ricevette una forte sponsorizzazione da parte di MTV. I successivi due singoli \"Try to Find Me\" e la traccia in collaborazione con Bon Jovi, \"Peace in Our Time\"\", ricevettero un ulteriore rotazione da parte delle radio. Inoltre quell'anno parteciparono anche al noto Moscow Music Peace Festival, svoltosi proprio nella loro citt\u00e0 natale, assieme ai colossi della scena musicale statunitense Bon Jovi, M\u00f6tley Cr\u00fce, Ozzy Osbourne, e Scorpions. Pi\u00f9 tardi lo stesso anno la band partecip\u00f2, assieme ai colleghi americani, in un tour per promuovere la lotta alla droga. Il gruppo continu\u00f2 una serie di date di successo nel 1990 al fianco dei Bon Jovi e suonando alla cerimonia d'apertura dei Goodwill Games. Con il cambiamento delle tendenze musicali dei primi anni 90 soppiantate dal grunge, e la fine della Guerra Fredda, la fama del gruppo negli States declin\u00f2 molto rapidamente. Tuttavia vennero immortalati in un episodio parodia di Saturday Night Live nel film \"Fusi di testa\" (1992). Il nome della band appariva in una lista composta dai protagonisti Wayne e Garth nel quale venivano elencate le peggiori 10 cose che provocarono il crollo dell'Unione Sovietica.\nAnche se non pi\u00f9 popolari negli States, il successo della band continu\u00f2 nel resto del mondo per un certo periodo. Nikolai Noskov abbandon\u00f2 il gruppo nel 1990, cos\u00ec il ruolo di cantante venne coperto dal bassista Sasha Minkov. I restanti membri infatti rimasero uniti e pubblicarono alcuni album durante gli anni 90. Il secondo album \"Moscow Calling\", pubblicato nel 1993 per la Ariola Records, vendette copie fuori dagli Stati Uniti. Il loro disco successivo, \"Stare\", venne pubblicato nel 1996 solo in Russia. Nel 1998 segu\u00ec il quarto album \"Protivofazza\". Mentre la popolarit\u00e0 rimase praticamente costante solo in Russia, il gruppo sar\u00e0 sempre ricordato dagli americani come la prima band hair metal russa che venne trasmessa su MTV.\nNel 2000 la formazione dei Gorky Park includeva il nuovo cantante e bassista Alex Nelidov."}
{"id": "1751572", "revid": "767487", "url": "https://it.wikipedia.org/wiki?curid=1751572", "title": "Maurizio Arcieri", "text": "Biografia.\nFondatore del complesso beat New Dada negli anni sessanta,\nnel 1967 esordisce come solista con il nome d'arte di Maurizio e incide brani quali \"Il comizio\", \"Ballerina\" e \"Lady Jane\", arrivando al successo con \"5 minuti e poi\", presentato alla manifestazione \"Un disco per l'estate\" del 1968. In questo periodo, all'apice della popolarit\u00e0, intraprende la carriera di attore di fotoromanzi e appare, accanto a Orchidea De Santis, nel musicarello \"Quelli belli... siamo noi\" diretto da Giorgio Mariuzzo nel 1970.\nNel 1976, insieme a Christina Moser, fonda a Londra il duo Krisma che produce brani di musica elettronica come \"Black Silk Stocking\", \"Lola\", \"Aurora B\", \"Many Kisses\", \"Water\", \"Samora Club\". Durante un concerto nel febbraio del 1978 a Reggiolo, per rispondere a una contestazione del pubblico, si tagli\u00f2 volontariamente un dito(molti per\u00f2 lo ritennero un trucco). Negli anni ottanta il duo si trasferisce a New York e incide alcuni album per la Atlantic Records fra cui \"Fido\"; tornato in Europa, lavora per la Rai realizzando programmi come \"Pubblimania\" e \"Sat Sat\". A fine anni novanta, fonda il canale satellitare KrismaTV.\nArcieri e la Moser, durante la loro lunga carriera, collaborano con vari artisti fra cui Vangelis, Hans Zimmer, Subsonica e Franco Battiato. Con quest'ultimo nel 2004 Maurizio Arcieri collabora alla composizione di alcune musiche dell'album \"Dieci stratagemmi\". Dal 2009 Maurizio Arcieri \u00e8 nel cast fisso del programma di seconda serata \"Chiambretti Night\", al fianco della moglie.\nMalato da tempo, muore all'ospedale di Varese il 29 gennaio 2015 all'et\u00e0 di 72 anni."}
{"id": "1751580", "revid": "35707", "url": "https://it.wikipedia.org/wiki?curid=1751580", "title": "Cristina Moser", "text": ""}
{"id": "1751585", "revid": "806297", "url": "https://it.wikipedia.org/wiki?curid=1751585", "title": "San Eliseo", "text": ""}
{"id": "1751586", "revid": "15841710", "url": "https://it.wikipedia.org/wiki?curid=1751586", "title": "Genziana blu", "text": ""}
{"id": "1751588", "revid": "78273", "url": "https://it.wikipedia.org/wiki?curid=1751588", "title": "Mikhail Vasiljevi\u010d Lomonossov", "text": ""}
{"id": "1751589", "revid": "28592", "url": "https://it.wikipedia.org/wiki?curid=1751589", "title": "Lomonossov", "text": ""}
{"id": "1751594", "revid": "28592", "url": "https://it.wikipedia.org/wiki?curid=1751594", "title": "Museo del Cremlino", "text": ""}
{"id": "1751595", "revid": "110157", "url": "https://it.wikipedia.org/wiki?curid=1751595", "title": "Parole di Mormon", "text": "Le Parole di Mormon (in inglese: \"The Words of Mormon\", convenzionalmente abbreviato con PdM) \u00e8 il sesto libro (di un solo capitolo) del Libro di Mormon.\nSecondo il racconto del Libro di Mormon, Mormon inser\u00ec questo collegamento tra le ultime parole delle \"piccole tavole di Nefi\" scritte da Amalechia nel Libro di Omni, e le prime parole del Libro di Mosia, che invece rappresentano l'inizio delle \"grandi tavole di Nefi\".\nLe Parole di Mormon rappresentano un salto cronologico di diversi secoli nella sequenza del racconto del Libro di Mormon. Questo \u00e8 dovuto al fatto che Mormon inser\u00ec le sue parole nel 385 d.C. mentre gli eventi narrati al termine delle piccole tavole e l'inizio delle grandi tavole di Nefi, collegate dalle Parole di Mormon, si svolgelvano intorno al 130 a.C."}
{"id": "1751597", "revid": "116618941", "url": "https://it.wikipedia.org/wiki?curid=1751597", "title": "Libro di Mosia", "text": "Il libro di Mosia ( in inglese: \"The Book of Mosiah\", convenzionalmente abbreviato come Mosia e Mos.) \u00e8 l'ottavo libro, o partizione, del Libro di Mormon e consta di 29 capitoli.\nNarrazione.\nIl libro inizia con gli insegnamenti e profezie di re Beniamino e tratta le vicende del suo successore Mosia. Sotto regno di quest'ultimo, in seguito ad una spedizione per trovare i discendenti di Zeniff, si scopr\u00ec il regno di Limhi, nella terra di Lehi-Nefi. Questo regno era guidato da No\u00e8 figlio di Zeniff e nel libro vengono narrate le vicende dei profeti Abinadi e Alma, e la sconfitta subita dai Lamaniti. Il popolo di Limhi si riun\u00ec ai Mulechiti sotto il re Mosia, intorno al 121 a.C., portando con s\u00e9 le tavole nascoste dei Giarediti, scoperte durante una spedizione e che furono tradotte dallo stesso re Mosia. Inoltre, Mosia concesse al profeta Alma di organizzare la Chiesa. Dopo la morte di Mosia e di Alma, intorno al 92 a.C., il figlio di quest'ultimo, Alma il giovane, divenne Giudice e Sommo sacerdote."}
{"id": "1751600", "revid": "28592", "url": "https://it.wikipedia.org/wiki?curid=1751600", "title": "Isola di Sachalin", "text": ""}
{"id": "1751601", "revid": "1305772", "url": "https://it.wikipedia.org/wiki?curid=1751601", "title": "Korsakov", "text": ""}
{"id": "1751609", "revid": "339392", "url": "https://it.wikipedia.org/wiki?curid=1751609", "title": "Grigory Semyonov", "text": ""}
{"id": "1751610", "revid": "339392", "url": "https://it.wikipedia.org/wiki?curid=1751610", "title": "Flotta italiana di linea", "text": ""}
{"id": "1751611", "revid": "339392", "url": "https://it.wikipedia.org/wiki?curid=1751611", "title": "Grigory S\u00ebmyonov", "text": ""}
{"id": "1751612", "revid": "767487", "url": "https://it.wikipedia.org/wiki?curid=1751612", "title": "Val d'H\u00e9rens", "text": "La Val d'H\u00e9rens \u00e8 una valle laterale della valle del Rodano nel Vallese svizzero. Si trova nel distretto di H\u00e9rens. La valle termina in quella del Rodano immediatamente a sud di Sion.\nCaratteristiche.\nLa valle \u00e8 percorsa dal fiume Borgne affluente di sinistra del Rodano.\nSi trova tra la Val d'Anniviers (ad oriente) e la Valle di Bagnes (ad occidente).\nAll'altezza di H\u00e9r\u00e9mence si stacca sulla sinistra orografica la valle d'H\u00e9r\u00e9mence. Pi\u00f9 a monte all'altezza della localit\u00e0 \"Les Hauderes\" sempre sulla sinistra orografica si stacca il vallone che conduce ad Arolla.\nMonti.\nI monti principali che contornano la valle sono:\nComuni e localit\u00e0.\nNella valle sono presenti i seguenti comuni: Evol\u00e8ne, Saint-Martin, H\u00e9r\u00e9mence, Vex, Mont-Noble.\nArolla \u00e8 un'importante stazione sciistica della valle.\nRifugi alpini.\nPer favorire l'ascesa alle vette e l'escursionismo di alta quota nella valle sono presenti alcuni rifugi:"}
{"id": "1751617", "revid": "106456", "url": "https://it.wikipedia.org/wiki?curid=1751617", "title": "Martim Afonso de Sousa", "text": "Nominato dal re Giovanni III, e incaricato, nel 1532 di esplorare con il fratello Pero Lopes de Sousa (1500-1539) la zona costiera compresa fra il Rio Maranhao e il R\u00edo de la Plata con una flotta di cinque navi che trasportavano cinquecento marinai e coloni, prese formalmente possesso del territorio, cacci\u00f2 i francesi e, sempre sotto indicazione del sovrano, organizz\u00f2 un apparato amministrativo, stazioni commerciali e insedi\u00f2 una prima colonia agricola.\nRitornato in patria nel 1533, fu nominato Ammiraglio dei Mari delle Indie dal 1534 al 1540 e Governatore delle Indie Orientali Portoghesi dal 1542 al 1545. Dopo aver esteso i possedimenti portoghesi, conquistando gran parte della penisola di Goa, fu accusato di irregolarit\u00e0 amministrative e destituito."}
{"id": "1751622", "revid": "767487", "url": "https://it.wikipedia.org/wiki?curid=1751622", "title": "Josh Childress", "text": "Carriera.\nGioc\u00f2 per tre stagioni a partire dal 2001-02 alla Stanford University di coach Mike Montgomery, con cifre che si aggiravano intorno ai 12 punti e 6 rimbalzi per partita. Nel 2003-04 fu inserito nella lista dei migliori 10 giocatori dei college di quell'anno. Il suo nome nel record-book di Stanford appare ben 16 volte. Nel 2004-05 gli Atlanta Hawks lo scelsero nel draft.\nNel 2006-07 e nel 2007-08, Childress si \u00e8 affermato come buon tiratore da tre punti e buon rimbalzista, conservando sempre medie simili a quelle del college.\nNella stagione 2007-08, ha giocato 76 delle 82 partite della NBA mantenendo di media le seguenti statistiche: 29,9 minuti giocati; 11,1 punti con il 57% dal campo, il 36,7% da tre e l'80% ai liberi; 5,6 rimbalzi; 1,6 assist e 1,0 stoppate. Nei play-off 2007-08, i suoi Hawks hanno incontrato i Boston Celtics, riuscendo a portarli fino a gara-7. Childress ha contribuito con 7 punti e 6 rimbalzi di media.\nIl 23 luglio 2008 ha firmato un contratto triennale per venti milioni di dollari complessivi con i greci dell'Olympiakos BC.\nDopo due anni, il 12 luglio 2010, ritorna a giocare nel campionato di basket statunitense nella franchigia dei Phoenix Suns. Il 15 luglio 2012 viene tagliato tramite la \"amnesty clause\" per creare spazio salariale per acquisire Luis Scola.\nIl 13 settembre 2012, firma un contratto non garantito di un anno con i Brooklyn Nets. Viene tagliato il 29 dicembre dello stesso anno. Il 27 settembre 2013 firma per i Washington Wizards; viene per\u00f2 tagliato il 24 ottobre. Il 12 novembre 2013 trova un nuovo contratto NBA con i New Orleans Pelicans.\nAmbiti extrasportivi.\nLaureato in sociologia, Josh Childress ha partecipato in molti progetti della fondazione Hawks. \u00c8 appassionato di tennis e bowling e considera Scottie Pippen il suo cestista ideale. Ama la musica rap."}
{"id": "1751626", "revid": "161273", "url": "https://it.wikipedia.org/wiki?curid=1751626", "title": "Stella binaria a raggi X di piccola massa", "text": "Una stella binaria a raggi X di piccola massa (LMXB, sigla dell'inglese \"Low-Mass X-ray binary\") \u00e8 una stella doppia in cui una delle componenti \u00e8 o un buco nero o una stella di neutroni. L'altra componente, donatrice di materia, riempie di solito il lobo di Roche della prima e spesso trasferisce massa alla stella compatta. La stella donatrice \u00e8 meno massiva dell'oggetto compatto che ha per compagno, e pu\u00f2 anche trovarsi sulla sequenza principale, oppure essere una stella degenere (nana bianca), o una stella evoluta (gigante rossa). Nella Via Lattea sono state scoperte circa un centinaio di stelle binarie a raggi X, e di queste, tredici sono state rinvenute all'interno di ammassi globulari. Nuovi dati dal Telescopio orbitante Chandra hanno rilevato stelle doppie a raggi X anche in galassie lontane.\nUna tipica stella doppia a raggi X emette gran parte della sua radiazione elettromagnetica nei raggi X, e di solito solo meno dell'uno per cento nella luce visibile, cos\u00ec da risultare uno degli oggetti pi\u00f9 luminosi nel cielo ai raggi X, ma relativamente debole nella luce visibile; la magnitudine apparente \u00e8 in genere compresa tra +15 e +20. La parte pi\u00f9 luminosa del sistema \u00e8 il disco di accrescimento intorno all'oggetto compatto. Il periodo orbitale pu\u00f2 variare a seconda del sistema, da un minimo di dieci minuti ad un massimo di qualche centinaio di giorni."}
{"id": "1751628", "revid": "714843", "url": "https://it.wikipedia.org/wiki?curid=1751628", "title": "Giancarlo Aquilanti", "text": "Biografia.\nA Jesi muove i primi passi nel mondo della musica: suona la tromba nella banda cittadina, fonda e dirige il coro \"Regina della Pace\". Si diploma al Conservatorio di Pesaro in tromba e direzione di coro.\nNel 1985 si trasferisce negli Stati Uniti, dove continua lo studio della composizione alla California State University e all'Universit\u00e0 di Stanford (dove consegue il PhD).\nDal 1996 fa parte del corpo docente dell'Universit\u00e0 di Stanford, come insegnante di armonia e composizione (attualmente Direttore del programma di teoria musicale).\nAquilanti ha scritto musica da camera, corale, per orchestra, per banda e alcune opere liriche, pubblicando i suoi brani per la casa editrice ECS Publishing. Il suo lavoro di compositore si ispira spesso alla tradizione culturale della sua citt\u00e0 natale. \nCompone spesso su commissione: \u00e8 il caso ad esempio di \"Introitus\", per la Filarmonica Marchigiana (2007), \"Magnificat\", per la Stanford Chamber Chorale, \"La Povert\u00e0,\" per la Elfenworks Foundation e \"Berkeley Picture\" per l'orchestra di fiati dell'Universit\u00e0 di Berkeley (2008). Ha curato inoltre l'orchestrazione di alcune canzoni dei Grateful Dead, eseguite in concerto nel 2011 dai Grateful Dead e l'Orchestra della Marin County sotto la sua direzione.\nSvolge anche attivit\u00e0 come direttore: viene spesso chiamato a dirigere, al di fuori del suo ambito universitario, concerti nei quali vengono inserite sue composizioni. Si \u00e8 esibito in tourn\u00e9e con l'Orchestra Sinfonica ed il Wind Ensemble dell'Universit\u00e0 di Stanford in Cina, Italia, Germania, Ungheria, Nuova Zelanda, Australia, Spagna, Portogallo e Marocco.\nDiscografia.\nNel 2009 \u00e8 uscito il CD monografico \"A Celebration of Life\" pubblicato da ARSIS (Boston) in collaborazione con la Stanford Chamber Chorale.\nUn altro CD \u00e8 stato pubblicato in collaborazione con i compositori Paolo Ugoletti e Domenico Clapasson, su testi di Gianni Rodari."}
{"id": "1751632", "revid": "287204", "url": "https://it.wikipedia.org/wiki?curid=1751632", "title": "Navigazione d'altura", "text": "La navigazione alturiera, o navigazione d'altura, \u00e8 la navigazione alla quale sono abilitate le unit\u00e0 iscritte nel registro delle navi maggiori dei compartimenti marittimi o uffici circondariali marittimi.\nIn Italia il limite in riferimento alla distanza dalla costa, oltre il quale inizia l'altura, \u00e8 la distanza di venti (20) miglia nautiche. Entro le venti miglia e fino ad un massimo di venti miglia, si parla ancora di navigazione costiera. "}
{"id": "1751645", "revid": "3831", "url": "https://it.wikipedia.org/wiki?curid=1751645", "title": "Navigazione costiera (nautica)", "text": ""}
{"id": "1751649", "revid": "287204", "url": "https://it.wikipedia.org/wiki?curid=1751649", "title": "NGC 2419", "text": "NGC 2419, (noto anche come C 25), \u00e8 un ammasso globulare visibile nella costellazione della Lince.\nSi trova ad una distanza di circa 300.000 anni luce dal Centro galattico, e poco meno dal Sole; la sua orbita sembra assimilabile a quella delle Nubi di Magellano, ma \u00e8 considerato come un oggetto facente parte della Via Lattea. Con un'orbita cos\u00ec distante, l'oggetto impiega non meno di 3 miliardi di anni per compiere un'orbita completa intorno alla nostra Galassia. Appare relativamente debole visto dalla Terra, sebbene ad un osservatore posto nella Galassia di Andromeda esso apparirebbe come il pi\u00f9 grande e il pi\u00f9 luminoso. NGC 2419 appare simile al modo in cui Mayall II pu\u00f2 essere visto orbitare attorno alla Galassia di Andromeda dalla Terra."}
{"id": "1751650", "revid": "547034", "url": "https://it.wikipedia.org/wiki?curid=1751650", "title": "Oratorio dei Crociferi", "text": "L'Oratorio dei Crociferi \u00e8 un piccolo museo di Venezia che custodisce all'interno significative tele di Jacopo Palma il Giovane. Si trova in Campo dei Gesuiti, nel sestiere di Cannaregio.\nStoria.\nFu fondato nel XII secolo insieme all'ospedale retto dai padri Crociferi, poi diventato ospizio e tuttora adibito alla funzione originale. Nato per dare alloggio e cure a quanti erano in partenza per la Terra Santa, nel corso del XIV secolo venne trasformato in ricovero per donne povere che qui ricevevano cure e alloggio e imparavano un mestiere manuale. Distrutto da un incendio nel secolo seguente, il doge Pasquale Cicogna ne appoggi\u00f2 la ristrutturazione e la decorazione, culminata nelle opere di Palma il Giovane. In seguito alla soppressione dell'Ordine nel 1656, i loro beni, tra cui l'Oratorio, passarono ai Gesuiti.\nFortemente danneggiato dall'alluvione del 4 novembre 1966, l'Oratorio \u00e8 stato chiuso al pubblico per diciott'anni, per consentire le necessarie opere di restauro.\nDescrizione.\nL'oratorio presenta una semplice facciata gotica ed un passaggio aereo che lo collega al Palazzo degli Zen, nobile famiglia che lo benefic\u00f2 nel XIII secolo con il doge Renier Zen. All'interno, il ciclo pittorico, dipinto tra il 1583 ed il 1592, narra episodi relativi ai padri Crociferi ed ai due dogi benefattori. Anche l'edificio di fronte, con portale sormontato da croci, testimonia la presenza di quell'ordine. Resti dell'antica chiesa sono i quadri pure di Palma il Giovane conservati nella vicina sagrestia dei Gesuiti."}
{"id": "1751654", "revid": "547034", "url": "https://it.wikipedia.org/wiki?curid=1751654", "title": "Punta Lavina", "text": "La Punta Lavina (3.308 m s.l.m. - in francese e ufficialmente Tour Lavina) \u00e8 una montagna italiana del gruppo del Gran Paradiso nelle Alpi Graie.\nCaratteristiche.\nSi trova lungo lo spartiacque tra il Piemonte e la Valle d'Aosta. Dal versante piemontese si trova alla testata di una delle valli della Val Soana; dal versante valdostano si trova sopra la val di Cogne.\nLa montagna \u00e8 composta di due vette distinte: quella meridionale (3.308\u00a0m) e quella settentrionale (3.274\u00a0m).\nLa vetta \u00e8 molto visibile dalla pianura del Canavese.\nAccesso alle vetta.\nDal versante piemontese, si accede alla vetta a partire da Campiglia Soana, percorrendo tutto il \"vallone di Campiglia\" fino al \"colle di Acque Rosse\" (2.947\u00a0m). L'accesso alla vetta si effettua seguendo la cresta est. In alternativa, si pu\u00f2 percorrere tutto il \"vallone di Forzo\", sempre in val Soana, passando per il \"Bivacco Pier Mario Davito\" (2.360\u00a0m).\nDal versante valdostano, l'accesso alla vetta si effettua partendo da Lillaz, lungo il versante nord."}
{"id": "1751660", "revid": "371529", "url": "https://it.wikipedia.org/wiki?curid=1751660", "title": "Ring-a-ding-ding!", "text": "Ring-a-ding-ding! \u00e8 un album del crooner statunitense Frank Sinatra, pubblicato nel 1961 dalla Reprise Records.\nIl disco.\n\"Ring-A-Ding-Ding\" \u00e8 il primo album di Sinatra pubblicato sotto l'etichetta che aveva creato, la Reprise. Fin dall'introduzione del primo pezzo, infatti, c'\u00e8 un'esuberanza e un divertimento che sembrano essere una dichiarazione di felicit\u00e0 e indipendenza.\nPer il resto il disco non presenta grandi innovazioni: le canzoni sono dei grandi compositori degli anni trenta e quaranta: due di Cole Porter, tre di Irving Berlin, una di George Gershwin, una di Jerome Kern, una di Harold Arlen, una di Schwartz e Dietz. Solo \"The Coffee Song\", \"When I Take My Sugar to Tea\" e il pezzo eponimo sono canzoni contemporanee.\nL'album arriv\u00f2 al 4\u00ba posto della Billboard 200 e rimase in classifica per 35 settimane, anche se la Capitol Records dopo tre mesi pubblic\u00f2 un album simile, \"Come Swing with Me\"."}
{"id": "1751663", "revid": "300067", "url": "https://it.wikipedia.org/wiki?curid=1751663", "title": "Josh Powell", "text": "Carriera nella NBA.\nUscito dal college si dichiar\u00f2 eleggibile per il draft NBA 2003. Non venne selezionato da nessuna squadra e dovette accasarsi prima in Russia, al Lokomotiv Rostov, poi in Italia all'Eurorida Scafati e alla Pepsi Caserta, entrambe le volte in Legadue. .\nFu preso successivamente dai Dallas Mavericks nei quali non trov\u00f2 tuttavia molto spazio. Gioc\u00f2 37 partite con 11 minuti di media, e totalizz\u00f2 3,5 punti, 2,5 rimbalzi di media col 45,2% da due e l'80% ai liberi. Nel 2005-06 pass\u00f2 agli Indiana Pacers che lo utilizzarono in sole sette gare.\nA met\u00e0 stagione pass\u00f2 ai Golden State Warriors che lo utilizzarono in 30 partite. Miglior\u00f2 al tiro da due (57,2%) e cal\u00f2 ai liberi (73%), e prese 2,3 rimbalzi, ma il minutaggio rimase sempre scarso. Nell'estate 2007 Powell si trasfer\u00ec a Los Angeles, sponda Clippers. In quella stagione venne utilizzato come riserva in grado di dare un buon contributo alla partita e, giocando quasi 20 minuti a partita, totalizz\u00f2 6,0 punti, 5,3 rimbalzi, il 46% da due e il 73,5% dalla lunetta, arrivando anche alla doppia-doppia in due occasioni.\nIl 14 agosto 2008 firm\u00f2 con i Los Angeles Lakers: in canotta gialloviola part\u00ec quasi sempre dalla panchina giocando una sola partita da titolare su 60, ma a fine anno vinse il titolo di campione NBA. L'anno successivo i losangelini vinsero nuovamente il titolo, con Powell in rosa. Il 26 giugno 2010 firm\u00f2 un contratto con gli Atlanta Hawks, con cui disput\u00f2 nuovamente in play-off senza partire in quintetto base.\nNell'estate 2011, complice il lockout NBA 2011-2012 che blocc\u00f2 l'avvio della stagione NBA, si accord\u00f2 con i Liaoning Dinosaurs accettando il regolamento della lega cinese che impediva un eventuale ritorno nella NBA fino al termine della stagione, ovvero il marzo seguente.\nIl 30 settembre 2013 firma per i New York Knicks.\nStatistiche nella stagione regolare.\nLegenda: PG=Partite giocate PT=Partite da titolare MPG=Minuti per gara PPG=Punti per gara SPG=Palle rubate per gara RPG=Rimbalzi per gara APG=Assist per gara BPG=Stoppate per gara.\nStatistiche nei play-off.\nLegenda: PG=Partite giocate PT=Partite da titolare MPG=Minuti per gara PPG=Punti per gara SPG=Palle rubate per gara RPG=Rimbalzi per gara APG=Assist per gara BPG=Stoppate per gara."}
{"id": "1751672", "revid": "30445", "url": "https://it.wikipedia.org/wiki?curid=1751672", "title": "Caesarea Phillippi", "text": ""}
{"id": "1751676", "revid": "125423394", "url": "https://it.wikipedia.org/wiki?curid=1751676", "title": "DJ S.I.D.", "text": "Biografia.\nGrazie ad un padre critico musicale, una madre chitarrista ed un fratello dj, ha modo di sviluppare una grande passione per la musica sin da bambino. Nel 1998 lavora alle sue prime strumentali nonostante la giovanissima et\u00e0, appassionandosi all'hip hop e proseguendo costruendosi uno studio di registrazione fai-da-te composto da un PC, un registratore mono a cassette e una tastiera roland. Con il passare del tempo conosce DJ G.BIZ (Carlo Bernasconi) e Frencis (Frencesco Bernasconi), con cui fonda un trio musicale chiamato Rec-Tangle ed inizia le prime registrazioni casalinghe ed i primi \"live\". Passa il tempo, aumentano le conoscenze, le collaborazioni e l'esperienza soprattutto in territorio italiano fino a che S.I.D. scopre la cerchia di Milano conoscendo il gruppo Spregiudicati, Bassi Maestro, Cdb, Jack the Smoker, Mace.\nNel 2002 iniziano le vere e proprie produzioni discografiche: S.I.D. realizza le strumentali per l'EP di Frencis dal titolo \"La trilogia\", nello stesso anno produce il suo primo mix dal semplice titolo di \"Mixtape Vol.1\". L'anno successivo produce strumentali per diversi rapper emergenti tra cui Porno (\"Il Senso - Promo\"), Tiso e T.A.P.E., ma \u00e8 tra il 2004 e il 2005 che ottiene grandi riscontri dal suo lavoro, producendo l'album definitivo di Porno, oltre che per i Poeti dell'Asfalto e per StrikeMC e partecipando alla realizzazione della compilation \"Suonoibrido Vol.1\", il 2005 lo vede protagonista su una traccia dell'album degli Audioritratti, con Kayl, con i Pesi Piuma, e con le produzioni dei Mic Killaz oltre che sulle compilation \"Orgoglio nazionale\" e \"Totalmente indipendente\".\nDal 2004 la collaborazione con G.BIZ e Frencis porta alla fondazione dell'etichetta indipendente Rec Records che punta alla promozione dell'hip hop svizzero italofono. Attualmente la label, oltre che lo stesso S.I.D. annovera Acbess.\nNel 2006 le sue strumentali appaiono sul progetto \"Da Bootsleg\" assieme ad Asher Kuno e Palla da Phella, sull'album di Wario \"Parte di me\", e su \"Artificious\" de Il Lato Oscuro Della Costa e con molti altri artisti emergenti, oltre a curare diversi altri mix e compilation tra cui \"Sorry Mixtape\" e \"Sabotage\". Durante il 2006 realizza anche due lavori in coppia con Royal Frenz dal titolo \"\"Wannabe\" e \"Innocents\"\", scaricabili gratuitamente on-line.\nDopo un lungo periodo di inattivit\u00e0, ritorna sulla scena nel 2011, riaprendo la sua etichetta. S.I.D. aggiunge alle sue capacit\u00e0 quella di video maker.\nDa fine 2016 cambia ufficialmente nome in SuperApe e dal 2018 entra a far parte della famiglia DOGOZILLA!"}
{"id": "1751679", "revid": "2043609", "url": "https://it.wikipedia.org/wiki?curid=1751679", "title": "Augusta Vittoria di Schleswig-Holstein-Sonderburg-Augustenburg", "text": "Biografia.\nAugusta Vittoria era la prima figlia di Federico VIII di Schleswig-Holstein-Sonderburg-Augustenburg, e di sua moglie, Adelaide di Hohenlohe-Langenburg. Nacque nel Castello di Dolzig. Trascorse un'infanzia molto tranquilla in Lusazia. La famiglia, per\u00f2, fu presto costretta a tornare in Danimarca a causa dello scoppio della seconda guerra dello Schleswig. \u00c8 cresciuta a Dolzig fino alla morte di suo nonno, Cristiano Augusto II, duca di Schleswig-Holstein-Sonderburg-Augustenburg, nel 1869. La famiglia si trasfer\u00ec quindi a Primkenau in una tenuta di campagna ereditata da suo padre. Augusta era conosciuta come \"Dona\" all'interno della famiglia. \nMatrimonio.\nPrincipessa ereditaria.\nIl 27 febbraio 1881 Augusta Vittoria spos\u00f2 il principe della corona Guglielmo di Prussia, futuro erede al trono. Guglielmo aveva precedentemente proposto a sua cugina di primo grado, la principessa Elisabetta d'Assia e del Reno (conosciuta in famiglia come \"Ella\"), figlia della sorella di sua madre, di sposarlo ma lei rifiut\u00f2. \nLa famiglia di Guglielmo era originariamente contraria al matrimonio con Augusta Vittoria, il cui padre non era nemmeno un sovrano. Tuttavia, il cancelliere Otto von Bismarck fu un forte sostenitore del matrimonio, credendo che avrebbe posto fine alla disputa tra il governo prussiano e il padre di Augusta. \nDal matrimonio con Guglielmo nacquero sette figli:\nImperatrice.\nIl 15 giugno 1888, a seguito dell'incoronazione del marito, divenne imperatrice tedesca e regina di Prussia.\nEbbe un rapporto un po' tiepido con la suocera, Vittoria, che aveva sperato che lei potesse contribuire a sanare la frattura tra lei e il figlio. L'imperatrice era anche infastidita dal fatto che il titolo di capo della Croce Rossa fosse andato ad una donna che non aveva alcuna esperienza (anche se nelle sue memorie, la principessa Vittoria Luisa descrive un quadro diverso, affermando che sua madre amava le opere di carit\u00e0). Augusta si occup\u00f2 molto di beneficenza e fond\u00f2 numerose associazioni per il sostentamento dei bisognosi. Durante la prima guerra mondiale partecip\u00f2 a numerose associazioni caritatevoli.\nAugusta spesso si divertiva a snobbare la suocera, con piccoli incidenti, come ad esempio dicendole che avrebbe indossato un abito diverso da quello che l'imperatrice le aveva raccomandato e inform\u00f2 l'imperatrice madre che la figlia non era stata chiamata in suo onore (anche se, ancora una volta, nelle sue memorie, Vittoria Luisa dichiara che venne chiamata cos\u00ec sia in ricordo della nonna che della bisnonna, la regina Vittoria).\nAugusta e sua suocera si avvicinarono per alcuni anni dopo l'incoronazione, poich\u00e9 Augusta era spesso sola mentre suo marito era via per esercitazioni militari, sebbene non avesse mai lasciato i bambini soli con lei per non essere influenzati dal suo noto liberalismo. Augusta era presente al capezzale di Vittoria quando mor\u00ec di cancro al seno nel 1901.\nAugusta ebbe anche relazioni poco cordiali con alcune sorelle di suo marito, in particolare la principessa Sofia. Nel 1890, quando Sofia annunci\u00f2 la sua intenzione di convertirsi all'ortodossia greca, Dona la convoc\u00f2 e le disse che se lo avesse fatto, non solo Guglielmo l'avrebbe trovato inaccettabile come capo della Chiesa statale evangelica delle province pi\u00f9 antiche della Prussia, ma sarebbe stata esclusa dalla Germania e la sua anima sarebbe finita all'inferno. Sofia rispose che era affar suo. Augusta divenne isterica e partor\u00ec prematuramente suo figlio, il principe Gioacchino, a causa del quale era iperprotettiva nei suoi confronti per il resto della sua vita, credendo che fosse delicato.\nMorte.\nNel 1920, il trauma dell'esilio e dell'abdicazione, unite alla rottura del matrimonio di Gioacchino ed al suo successivo suicidio, furono troppo per Augusta. Mor\u00ec nel 1921, a Doorn nei Paesi Bassi. Guglielmo II fu devastato dalla sua morte.\nLa Repubblica di Weimar permise di trasportare la salma in Germania, dove ancora oggi riposa, non lontano dal Neues Palais, a Potsdam.\nPoich\u00e9 non gli era permesso di entrare in Germania, Guglielmo II pot\u00e9 accompagnare sua moglie nel suo ultimo viaggio solo fino al confine tedesco."}
{"id": "1751682", "revid": "1543377", "url": "https://it.wikipedia.org/wiki?curid=1751682", "title": "Reserpina", "text": "La reserpina \u00e8 un alcaloide indolico con attivit\u00e0 antipertensiva e antipsicotica. \u00c8 stata ampiamente utilizzata nella terapia farmacologica dell'ipertensione e di alcune psicosi, anche se la messa a punto di composti pi\u00f9 efficaci con effetti indesiderati considerevolmente pi\u00f9 contenuti la rende un farmaco obsoleto, ritirato dal commercio in diversi paesi.\nL'effetto antipertensivo della reserpina \u00e8 dovuto alla sua capacit\u00e0 di esaurire nei terminali nervosi simpatici periferici le riserve di catecolamine, neurotrasmettitori normalmente coinvolti nel controllo della frequenza cardiaca e delle resistenze periferiche. Per questo motivo nella farmacopea inglese viene classificata come \"amine depletor\".\nLa deplezione di monoamine a livello sinaptico operata dalla reserpina viene spesso citata come prova della teoria monoaminergica della patogenesi della depressione (Everett &amp; Tolman, 1959), che pu\u00f2 difatti costituire un effetto indesiderato della terapia con reserpina.\nMeccanismo di azione.\nLa reserpina agisce bloccando il trasportatore vescicolare di monoamine VMAT, che normalmente trasporta noradrenalina, serotonina e dopamina dal citoplasma dei nervi presinaptici all'interno delle vescicole destinate al rilascio nella fessura sinaptica. I neurotrasmettitori cos\u00ec accumulati nel citoplasma vengono degradati dalle MAO e non raggiungono la sinapsi.\nVia biosintetica.\nIl composto di partenza nella via sintetica della reserpina \u00e8 il triptofano, convertito in triptamina dalla triptofano decarbossilasi. La triptamina \u00e8 combinata con secologanina in presenza dell'enzima strictosidina sintetasi e d\u00e0 origine alla strictosidina. Una complessa serie di reazioni enzimatiche porta alla sintesi della reserpina a partire dalla strictosidina.\nStoria.\nLa reserpina fu isolata nel 1952 dalla radice essiccata della \"Rauwolfia serpentina\", pianta nota come \"Sarpaganda\" alla medicina tradizionale indiana, presso la quale viene impiegata da secoli per i disturbi mentali, la febbre e i morsi di serpente.. Si riferisce che persino Mahatma Gandhi abbia fatto occasionalmente uso di \"Serpaganda\" come tranquillante.\nNegli Stati Uniti il primo utilizzo clinico sperimentale si deve a Robert Wallace Wilkins, nel 1950. La sua struttura chimica fu chiarita nel 1953 e la sua isomeria cis-trans approfondita nel 1955. Fu introdotta come antipsicotico nel 1954, due anni dopo la clorpromazina. La prima sintesi totale fu eseguita da R. B. Woodward nel 1958. \nLa reserpina \u00e8 stata ritirata in diversi paesi per le delicate interazioni farmacologiche, la frequente insorgenza di effetti indesiderati e la presenza di valide alternative al suo impiego.\nUtilizzi attuali.\nLa reserpina \u00e8 una dei pochi antipertensivi di cui sia stata dimostrata con trial randomizzati controllati la capacit\u00e0 di ridurre la mortalit\u00e0: \"Hypertension Detection and Follow-up Program\", \"Veterans Administration Cooperative Study Group in Anti-hypertensive Agents\", e il \"Systolic Hypertension in the Elderly Program\".\nOggi la reserpina \u00e8 utilizzata raramente nella terapia dell'ipertensione, e viene considerata come opzione terapeutica in caso di fallimento della terapia con altre classi di farmaci. La reserpina pu\u00f2 essere considerata un agente adiuvante di seconda linea da associare alla terapia diuretica in contesti in cui il contenimento della spesa sia cruciale, come nei paesi in via di sviluppo.\n\u00c8 utilizzata per il trattamento della discinesia nei pazienti affetti da corea di Huntington.\nIn alcuni paesi, tra cui l'Italia, la reserpina \u00e8 disponibile solo in combinazione con altri antipertensivi, generalmente diuretici o vasodilatatori. In Italia \u00e8 reperibile la specialit\u00e0 \"Igroton Reserpina\", associazione fissa di clortalidone e reserpina. Queste associazioni sono generalmente considerate farmaci di seconda scelta. La dose giornaliera per uso come antipertensivo varia tra 0,1 e 0,25\u00a0mg.\nL'uso della reserpina come antipsicotico \u00e8 stato quasi completamente abbandonato, anche se recentemente alcuni autori ne hanno proposto un utilizzo come terapia adiuvante in pazienti refrattari, sfruttando il sinergismo con i D2-antagonisti. Le dosi storicamente utilizzate in ambito psichiatrico arrivavano anche a 40\u00a0mg/die. Per dosi superiori a 3\u00a0mg/die si rendeva necessaria l'aggiunta di un anticolinergico per contrastare l'ipertono colinergico periferico e il parkinsonismo. Le dosi proposte come terapia adiuvante in associazione ad antipsicotici si aggirano invece intorno a 0,5\u00a0mg/die.\nLa reserpina pu\u00f2 essere utilizzata in ambito veterinario, per la sedazione di animali di grossa taglia.\nEffetti indesiderati.\nA dosi inferiori a 0,2\u00a0mg/die la reserpina ha pochi effetti collaterali, il pi\u00f9 frequente dei quali rappresentato dalla congestione nasale.\nMolta preoccupazione \u00e8 stata rivolta alla potenzialit\u00e0 della reserpina di causare depressione e aumentare il rischio di suicidio. \nSono stati eseguiti studi non controllati con dosi medie di 0,5\u00a0mg/die.\nI principali effetti collaterali sono mediati dalla deplezione di catecolamine e dal conseguente ipertono colinergico, nonch\u00e9 dal modesto effetto alfa-bloccante: congestione nasale, nausea, vomito, aumento di peso, intolleranza gastrica, ulcera gastrica, dolore addominale, diarrea, peggioramento asma, bradicardia, ipotensione, disfunzione erettile, iperprolattinemia.\nLa depressione pu\u00f2 manifestarsi a qualsiasi dosaggio e pu\u00f2 essere sufficientemente grave da condurre al suicidio. Altri effetti centrali frequenti sono sonnolenza, confusione, incubi. Pu\u00f2 manifestarsi parkinsonismo dose-dipendente. Spesso \u00e8 riportata debolezza e affaticamento. Studi su roditori con reserpina ad alte dosi hanno mostrato potenziale attivit\u00e0 cancerogena. La rilevanza clinica di questo dato nella terapia umana a dosi standard resta da chiarire.\nLa reserpina passa nel latte materno, con effetti tossici sul lattante. Dovrebbe quindi essere evitata durante l'allattamento."}
{"id": "1751684", "revid": "113567190", "url": "https://it.wikipedia.org/wiki?curid=1751684", "title": "Equazione di Fokker-Planck", "text": "In matematica e nella teoria della probabilit\u00e0, l'equazione di Fokker-Planck, il cui nome \u00e8 dovuto a Adriaan Fokker e a Max Planck, detta anche equazione anticipativa di Kolmogorov, descrive l'evoluzione temporale della funzione di densit\u00e0 di probabilit\u00e0 della posizione di una particella, e pu\u00f2 essere generalizzata ad altri enti osservabili. \nIl primo impiego dell'equazione di Fokker-Planck fu la descrizione statistica del moto browniano di una particella in un fluido. In una dimensione spaziale formula_1, l'equazione di Fokker-Planck per un processo con termine di deriva formula_2 e termine di diffusione formula_3 \u00e8:\nPi\u00f9 in generale, la probabilit\u00e0 tempo-dipendente della distribuzione potrebbe dipendere da un set di formula_5 macrovariabili formula_6. La forma generale dell'equazione di Fokker-Planck \u00e8 quindi:\ndove formula_8 \u00e8 il vettore di direzione e formula_9 il tensore di diffusione, quest'ultimo dei quali risulta dalla presenza della forza stocastica.\nL'equazione.\nIn una dimensione, per un processo di It\u014d dato dall'equazione differenziale stocastica:\ncon formula_11 la velocit\u00e0 di deriva, formula_12 il coefficiente di diffusione e formula_13 un processo di Wiener, l'equazione di Fokker-Planck per la densit\u00e0 di probabilit\u00e0 formula_14 di una variabile casuale formula_15 \u00e8 data da:\nUtilizzando la variante di Stratonovich, il processo stocastico pu\u00f2 essere scritto come:\nche include un termine aggiuntivo nella velocit\u00e0 di deriva originato da rumore dovuto ad effetti legati al gradiente di diffusione. Ogni soluzione dell'equazione differenziale stocastica di Stratonovich \u00e8 anche soluzione dell'equazione differenziale stocastica di It\u014d.\nIn generale, dato un vettore \"N\"-dimensionale formula_18 di variabili casuali e un processo di Wiener standard \"M\"-dimensionale formula_19:\nla densit\u00e0 di probabilit\u00e0 formula_21 per il vettore formula_18 soddisfa l'equazione di Fokker-Planck:\ncon formula_24 il vettore velocit\u00e0 deriva, e il tensore di diffusione che \u00e8 dato da:\nSe si considera l'equazione differenziale stocastica di Stratonovich:\nla relazione di Fokker-Planck assume la forma:\nRelazioni tra equazioni con differenziale stocastico.\nL'equazione di Fokker-Planck pu\u00f2 essere utilizzata per calcolare la probabilit\u00e0 delle densit\u00e0 delle equazioni differenziali stocastiche. Considerando l'equazione differenziale di It\u014d:\ndove formula_29\u00e8 lo stato e formula_30 \u00e8 un processo di Wiener \"M\"-dimensionale standard. Se la distribuzione iniziale \u00e8 formula_31, allora l'ampiezza di probabilit\u00e0 formula_21 dello stato formula_18 \u00e8 data da un'equazione di Fokker-Planck con direzione e termini di diffusione:\nSimilmente, un'equazione di Fokker-Planck pu\u00f2 essere derivata per l'equazione differenziale stocastica di Stratonovich. In questo caso, i termini di direzione provocati dal suono si rivelano se la lunghezza del suono \u00e8 stato-dipendente.\nEsempio.\nUn processo di Wiener scalare standard \u00e8 generato dall'equazione stocastica differenziale:\nIl termine di direzione \u00e8 zero, il coefficiente di diffusione \u00e8 1/2 e l'equazione di Fokker-Planck corrispondente \u00e8:\nche \u00e8 la forma pi\u00f9 semplice di equazione di diffusione.\nMoto browniano.\nNel caso di una particella che si muova nel quadro dell'equazione di Smoluchowski (che concerne le particelle tali che formula_37, tipicamente le molecole o gli oggetti di massa \"trascurabile\"):\nove formula_39 \u00e8 un rumore bianco, formula_40 il coefficiente di viscosit\u00e0 e formula_41 un campo di forze. Se formula_42 \u00e8 la probabilit\u00e0 di trovare la particella nel punto formula_1 all'istante formula_44, per applicazione del lemma di It\u014d si ottiene:\nove formula_46 \u00e8 il coefficiente di diffusione. Una particolare equazione di Fokker-Planck permette, con delle condizioni a contorno e nell'origine adeguate, di studiare il movimento browniano di una particella in un campo di forze.\nConsiderazioni di calcolo.\nIl moto browniano segue l'equazione di Langevin, che pu\u00f2 essere risolta per molte differenti forzanti stocastiche, che risultano essere mediate (il metodo Monte Carlo, insieme canonico in dinamica molecolare). Tuttavia, al posto di questo approccio intensivo di calcolo, si pu\u00f2 utilizzare l'equazione di Fokker-Planck e considerare formula_47, ossia la funzione di probabilit\u00e0 di densit\u00e0 di una particella che ha una velocit\u00e0 nell'intervallo formula_48, quando inizia il suo moto con formula_49 a tempo=0.\nSoluzione.\nEssendo un'equazione differenziale alle derivate parziali, l'equazione di Fokker-Planck pu\u00f2 essere risolta analiticamente solo in casi particolari. L'analogia formale di questa equazione con l'equazione di Schr\u00f6dinger consente di usare un operatore tecnico speciale conosciuto dalle meccaniche quantiche per la sua soluzione in un certo numero di casi. \nIn molte applicazioni si \u00e8 solo interessati allo stato costante di probabilit\u00e0 della distribuzione formula_50, che pu\u00f2 essere trovata da formula_51. Il calcolo dei tempi di passaggio iniziale principale e le probabilit\u00e0 di scissione possono essere ridotte alla soluzione di un'equazione differenziale ordinaria che \u00e8 intimamente legata all'equazione di Fokker-Planck.\nIntegrale sui cammini.\nOgni equazione di Fokker-Planck \u00e8 equivalente ad un integrale sui cammini: tale formulazione \u00e8 un ottimo punto di partenza per l'applicazione dei metodi della teoria dei campi.\nDal momento che l'equazione di Fokker-Planck \u00e8 formalmente equivalente all'equazione di Schr\u00f6dinger, la si scriva (in una variabile formula_1) nella forma:\nLa derivata rispetto a formula_1 interessa solo la funzione a formula_55, e non formula_14. Integrando su un intervallo temporale formula_57:\nInserendo l'integrale di Fourier per la funzione formula_55:\nsi ha:\nQuesta equazione esprime formula_62 come un funzionale su formula_63. Iterando formula_64 volte e facendo il limite per formula_65 si ha l'integrale sui cammini, con Lagrangiana data da:\nAnche se in modo formalmente differente, sono molti i problemi che sono affrontati tramite l'equazione di Fokker-Planck o la sua formulazione integrale.\nParticolari casi con soluzione nota e inversione.\nIn Matematica finanziaria nel contesto della modellizzazione dello \"smile\" di volatilit\u00e0 per opzioni tramite modelli di volatilit\u00e0 locale, si presenta l'esigenza di derivare il coefficiente di diffusione formula_67 coerente con una curva di densit\u00e0 dedotta dai prezzi di mercato delle opzioni. Si tratta quindi di invertire l'equazione di Fokker-Planck: data la densit\u00e0 f(x,t) dedotta dal mercato per il sottostante formula_68 dell'opzione, si desidera ricavare la volatilit\u00e0 locale formula_67 coerente con formula_70. Questo \u00e8 un problema inverso che \u00e8 stato risolto da Dupire (1994, 1997) in generale in forma non-parametrica, e da Brigo e Mercurio (2002, 2003) in forma parametrica tramite l'introduzione di una particolare volatilit\u00e0 locale formula_67 coerente con una soluzione dell'equazione di Fokker-Planck data da una mistura di densit\u00e0. Si vedano anche i testi di Fengler (2008), Gatheral (2008) e Musiela e Rutkowski (2008)."}
{"id": "1751694", "revid": "28592", "url": "https://it.wikipedia.org/wiki?curid=1751694", "title": "San Fermo Maggiore", "text": ""}
{"id": "1751695", "revid": "767487", "url": "https://it.wikipedia.org/wiki?curid=1751695", "title": "Sergio Saroni", "text": "Biografia.\nSaroni fu allievo dell'Accademia Albertina di Torino.\nEsponente del cosiddetto \"informale naturalistico\", espose alla Biennale di Venezia nel 1956, nel 1958 e nel 1962. Ancora nel 1956 e nel 1958 vince premi acquisto alla quarta e sesta edizione del Premio Spoleto.\nNel 1963 una sua opera venne esposta alla mostra \"Contemporary Italian Paintings\", allestita in alcune citt\u00e0 australiane.\nNello stesso anno partecip\u00f2 alla mostra internazionale della Nuova Figurazione a Firenze; espose alla mostra \"Mitologie del nostro tempo\", nel 1965, ad Arezzo.\nInsegnante al Liceo Artistico, ottenne poi la cattedra di pittura all'Accademia Albertina, di cui divent\u00f2 direttore promuovendo, fra l'altro, la riapertura della Pinacoteca Albertina.\nMor\u00ec nel 1991."}
{"id": "1751697", "revid": "287204", "url": "https://it.wikipedia.org/wiki?curid=1751697", "title": "Longs Peak", "text": "Il Longs Peak \u00e8 una montagna dell'America settentrionale, nelle Montagne Rocciose (Colorado), lungo la Front Range; ha un'altitudine di 4.345\u00a0m.\nCostituisce la vetta pi\u00f9 alta del parco nazionale delle Montagne Rocciose.\nPrende nome da Stephen Harriman Long, esploratore americano che la scopr\u00ec nel 1820."}
{"id": "1751699", "revid": "28592", "url": "https://it.wikipedia.org/wiki?curid=1751699", "title": "Millenarista", "text": ""}
{"id": "1751703", "revid": "119643358", "url": "https://it.wikipedia.org/wiki?curid=1751703", "title": "Recettori oppioidi", "text": "I recettori per gli oppioidi sono dei recettori riconosciuti dai peptidi oppioidi naturali.\nFisiologicamente le molecole attive su questi recettori sono le encefaline, le endorfine e le dinorfine, sostanze endogene meglio definite come peptidi oppioidi.\nTutti i recettori oppioidi appartengono alla superfamiglia dei recettori accoppiati a proteine G esclusivamente di tipo inibitorio (Gi/Go): questa inibizione si ripercuote sull'adenilato ciclasi e quindi sulla produzione di AMP ciclico, il pi\u00f9 importante dei secondi messaggeri.\nSi conoscono 3 recettori: \u03bc (\u03bc\u03b9), k (Kappa) e \u03b4 (Delta).\nIl loro meccanismo \u00e8 legato alla modificazione dell'elettrofisiologia del potassio e del calcio e pi\u00f9 precisamente:\nrecettori \u03bc e \u03b4 aumentano la conduttanza al potassio mentre i recettori k riducono la conduttanza al calcio. Si riscontrano soprattutto nella sostanza grigia periacqueduttale e nelle corna posteriori del midollo spinale.\nAzione dei recettori.\nTutti e tre i recettori hanno un'azione di tipo analgesico sebbene questa si esplichi a diversi livelli da parte dei vari recettori.\nGli oppioidi tendono ad inibire la trasmissione neuronale sia a livello pre che post sinaptico. Infatti la stimolazione di recettori \u03bc\u03b9 presinaptici provoca l'inibizione dei canali al calcio di tipo N e quindi una riduzione del rilascio di neurotrasmettitori mentre la stimolazione dei recettori Mu postsinaptici produce iperpolarizzazione attivando i canali del potassio ed inibendo quelli del calcio di tipo L.\nOltre che tramite le subunit\u00e0 alfa delle proteine G, grazie al complesso beta-gamma possono essere ottenute un numero congruo di risposte diverse anche talvolta in contrasto con quelle inibitorie promulgate da alfa: cos\u00ec se tramite la subunit\u00e0 alfa si ottiene il blocco dell'adenilato ciclasi, tramite il complesso beta-gamma ci pu\u00f2 essere un potenziamento dell'attivit\u00e0 di questo enzima. Tuttavia le risposte mediate dal complesso beta-gamma richiedono stimoli pi\u00f9 robusti ed \u00e8 quindi verosimile che la trasduzione del segnale via complesso beta-gamma sia indotta da una sostenuta attivazione del recettore prodotta dall'esposizione cronica all'agonista piuttosto che dalla stimolazione acuta.\nI recettori di tipo \u03bc\u03b9 sono i pi\u00f9 diffusi e mediano la maggior parte degli effetti farmacologici degli analgesici oppiacei.\n\u00c8 ormai assodato che i recettori \u03bc\u03b9 e Kappa producano effetti opposti: sebbene gli agonisti dei recettori Kappa producano analgesia, la loro somministrazione sistemica antagonizza l'analgesia da morfina.\nI recettori \u03bc\u03b9 localizzati nella sostanza ponto-bulbare e nel nucleo del tratto solitario regolerebbero la sensibilit\u00e0 del centro respiratorio alla pressione arteriosa della anidride carbonica. Il recettore \u03bc\u03b9 e il recettore Kappa svolgerebbero ruoli opposti nell'attivazione della trasmissione dopaminergica del fascio mesocorticolimbico.\nIndubbiamente l'effetto di maggior rilevanza \u00e8 quello analgesico, che si esercita a pi\u00f9 livelli, inibendo direttamente le vie dell'informazione nocicettiva e compiendo una \"modulazione affettiva\" responsabile della riduzione della percezione del dolore."}
{"id": "1751704", "revid": "309289", "url": "https://it.wikipedia.org/wiki?curid=1751704", "title": "Tajmura", "text": "La Tajmura (anche traslitterata come \"Taymura\"; ) \u00e8 un fiume della Russia siberiana centrale (Kraj di Krasnojarsk), affluente di sinistra della Tunguska Inferiore nel bacino dello Enisej.\nNasce dalla confluenza dei due rami sorgentiferi Severnaja Tajmura e Ju\u017enaja Tajmura (rispettivamente Tajmura settentrionale e Tajmura meridionale) nella parte centrale del grande altopiano della Siberia centrale, nella sua sezione chiamata altopiano della Tunguska; scorre con direzione mediamente nordoccidentale in un territorio di basse montagne piuttosto accidentato, sfociando nella Tunguska Inferiore nel suo medio corso.\nNon incontra centri urbani di rilievo in tutto il suo corso; \u00e8 gelato, in media, da ottobre a fine maggio - primi di giugno."}
{"id": "1751705", "revid": "80339", "url": "https://it.wikipedia.org/wiki?curid=1751705", "title": "Taymura", "text": ""}
{"id": "1751706", "revid": "104817846", "url": "https://it.wikipedia.org/wiki?curid=1751706", "title": "Microrganismi effettivi", "text": "I microrganismi effettivi o efficaci, in lingua inglese effective microorganism (EM), sono i prodotti e le tecnologie agricole ed ambientali che creano una prevalenza di una specifica combinazione di microorganismi, fra i quali:\nIl principio di prevalenza.\nIl concetto di microorganismo effettivo \u00e8 stato sviluppato dal microbiologo giapponese Teruo Higa, Professore dell'Universit\u00e0 di Ryukyus in Okinawa (Giappone), che analizzando li comportamento di varie combinazioni di microorganismi ha elaborato il \"principio di prevalenza\", non pienamente comprovato scientificamente.\nL'influenza di una combinazione di alcuni ceppi di microrganismi in ecosistemi come terreni o acque. I microrganismi da lui osservati, se posti in maggioranza, influenzano a catena il comportamento di altri microrganismi e stimolerebbero diverse attivit\u00e0 biologiche antiossidanti, da lui denominate \"rigenerative\", che contrastano le attivit\u00e0 biologiche ossidative, da lui chiamate \"degenerative\".\nTeruo Higa, afferm\u00f2 che una combinazione di circa 80 microorganismi \u00e8 capace di decomporre la materia organica in modo da \"promuovere la vita\". Ci sarebbero tre gruppi di microorganismi: \"microorganismi positivi\" (che hanno effetto sulla rigenerazione della vita), \"microorganismi negativi\" (che decompongono) e \"microorganismo opportunisti\". In ogni bioma il rapporto tra \"positivi\" e \"negativi\" \u00e8 critico dato che i microorganismi opportunisti possono prendere o perdere il sopravvento in determinate condizioni.\nLa tecnologia EM.\nViene commercializzata principalmente la soluzione madre contenente la combinazione di microrganismi EM. L'utilizzo prevede la \"moltiplicazione\", da parte dell'utente finale (o di aziende in loco), dei microrganismi EM, con un processo chiamato \"attivazione\", che ne premette l'utilizzo in grande scala.\nAltri sistemi di \"moltiplicazione\" della combinazione di microrganismi EM sono il compostaggio (per terreni) e la preparazione di fanghi attivi EM (per grandi volumi di acqua).\nApplicazioni.\nRisanamento.\nL'attivit\u00e0 dell'EM su terreni inquinati, o terreni non bilanciati, ne aiuta un risanamento veloce.\n\u00c8 usato per trasformare terreni degradati (sabbiosi, argillosi o salmastri), in terreni fertili.\nApplicazioni depurazione acqua.\nImmettendo l'EM liquido in stagni naturali, o impianti di depurazione, o acque bianche, si stimolano dei processi antiossidanti e vengono inibiti processi ossidativi di putrefazione ed eutrofizzazione. In alcuni casi \u00e8 stato possibile trasformare acque reflue in acque bianche.\nLiquame ed allevamenti.\nAl pari di trattamenti con enzimi e disinfettanti, l'EM \u00e8 adatto al trattamento dei liquami per un miglior smaltimento e alla manutenzione delle stalle."}
{"id": "1751708", "revid": "121837", "url": "https://it.wikipedia.org/wiki?curid=1751708", "title": "Nana degenere", "text": ""}
{"id": "1751715", "revid": "666668", "url": "https://it.wikipedia.org/wiki?curid=1751715", "title": "Marcelo Grohe", "text": "Carriera.\nClub.\nLa sua carriera \u00e8 legata da sempre al Gr\u00eamio, con il quale ha vinto una Coppa del Brasile nel 2016 e una Coppa Libertadores nel 2017.\nNazionale.\nViene convocato per la Copa Am\u00e9rica Centenario negli Stati Uniti per sostituire Ederson."}
{"id": "1751720", "revid": "169529", "url": "https://it.wikipedia.org/wiki?curid=1751720", "title": "Mungo Park", "text": "Anni giovanili.\nMungo Park nacque a Selkirk, nella fattoria scozzese che suo padre aveva preso in affitto dal Duca di Buccleuch, settimo di tredici fratelli. La famiglia era sufficientemente agiata per garantire ai figli una buona educazione di stampo calvinista, e nell'ottobre del 1788, Park inizi\u00f2 a frequentare l'Universit\u00e0 di Edimburgo, studiando medicina e botanica. Fu tra gli allievi di John Walker. Nel gennaio del 1793, Park si laure\u00f2 in Medicina al \"College of Surgeons\" di Londra. \nOttenne in seguito, grazie al suo desiderio di viaggiare, un posto di Assistente Chirurgo a bordo della \"East Indiaman Worcester\", che salp\u00f2 nel febbraio 1793 diretta a Benkulen in Sumatra. \nAl suo ritorno, nello stesso anno, Park descrisse otto nuove specie di pesci e particolari piante tipiche di Sumatra alla \"Linnean Society\".\nPrima esplorazione.\nNel 1794 Park offr\u00ec come volontario i suoi servigi alla britannica \"African Association\", che stava cercando un sostituto di Daniel Houghton, spedito nel 1790 a scoprire la sorgente del Niger (all'epoca il pi\u00f9 grande enigma geografico dell'Africa occidentale) e morto nel Sahara. Park venne accettato, e il 21 giugno 1795 raggiunse il Gambia, risalendolo per pi\u00f9 di 200 miglia sino alla localit\u00e0 di scambi commerciali inglese chiamata Pisania (oggi Karantaba), seguendo l'originario percorso di Houghton. A Pisania, aiutato da uno sciamano locale, apprese la lingua del posto.\nSuccessivamente, accompagnato da due guide locali, part\u00ec per esplorare gli ignoti territori interni, alla ricerca delle misteriose sorgenti del Niger. Dapprima si inoltr\u00f2 lungo il nord del Senegal, attraverso la regione semi-desertica di Kaarta, in un viaggio irto di difficolt\u00e0. Come avrebbe scritto: \"evident that his suspicion had arisen from a belief, that every white man must of necessity be a trader\" (\u00e8 evidente il sospetto che ogni uomo bianco sia necessariamente un mercante di schiavi). A Ludamar fu lui stesso imprigionato per quattro mesi da Al\u00ec, il capo musulmano della popolazione locale, e trattato come uno schiavo. Riusc\u00ec ad evadere il 1\u00ba luglio 1796, con solo il suo cavallo e una bussola tascabile, e attravers\u00f2 il deserto in tre durissime settimane senza viveri.\nIl 21 dello stesso mese -aiutato dalla popolazione Bambara-, primo europeo della storia, pose gli occhi sulla sorgente del fiume Niger presso la citt\u00e0 di S\u00e9gou. Park avrebbe voluto proseguire il viaggio seguendo il tortuoso scorrere del grande fiume (il terzo di tutta l'Africa, dopo Nilo e Congo) sino al suo sfociare nell'Oceano Atlantico, dato che sulle rive del Niger si diceva sorgesse la mitica e favolosa citt\u00e0 di Timbuktu, ma il caldo intenso e bande di predoni lo costrinsero a tornare indietro.\nDurante il viaggio di ritorno si ammal\u00f2 seriamente a Kamalia, e solo grazie alle cure di un uomo che lo ospit\u00f2 per sette mesi riusc\u00ec a sopravvivere. Riusc\u00ec a ritornare a Pisania solo il 10 giugno del 1797, quando tutti oramai lo davano per disperso. Ma il suo ritorno in Inghilterra pochi giorni prima del Natale 1797, con la notizia che aveva scoperto le origini del Niger, suscit\u00f2 un grande entusiasmo in patria. Il suo libro \"Viaggio all'interno dell'Africa\", uscito nel 1799, ebbe un notevole successo, cambiando radicalmente la concezione che si aveva allora dell'Africa occidentale. Tra le altre cose, Park divenne membro permanente della \"African Association\".\nAccasatosi a Foulshiels, nell'agosto del 1799 Park spos\u00f2 Allison, figlia del suo vecchio maestro, Thomas Anderson. Nell'ottobre 1801 si trasfer\u00ec a Peebles, dove inizi\u00f2 la professione di medico.\nSeconda esplorazione.\nNell'autunno del 1803 il governo invit\u00f2 Park a compiere un'altra spedizione sul Niger. Annoiato dalla monotonia della vita a Peebles, Park accett\u00f2 subito l'offerta, anche se la spedizione venne rimandata. Ne approfitt\u00f2 per perfezionare la conoscenza dell'arabo, e il suo maestro fu Sidi Ambak Bubi, un nativo di Mogador (citt\u00e0 del Marocco oggi nota come Essaouira), i cui comportamenti insoliti allarmarono i tranquilli cittadini di Peebles. A settembre era a Londra, pronto per partire. All'epoca Park era convinto che il Niger e il fiume Congo fossero uniti, e nei suoi appunti scriveva che sperava di tornare dall'esplorazione del Niger risalendo il Congo.\nIl 31 gennaio 1805 salp\u00f2 da Portsmouth, a capo di una spedizione governativa. Ma quando giunse a toccare il fiume Niger verso la met\u00e0 di agosto, solo undici europei degli oltre quarantacinque iniziali erano ancora vivi. Gli altri erano morti per febbre, malaria o dissenteria. Da Bamako a Segu il viaggio fu compiuto con due canoe, avendo ottenuto l'autorizzazione dai capi locali. Aiutato dall'unico soldato ancora in grado di lavorare, per iniziare ad esplorare il tratto sconosciuto del fiume Mungo Park a Sansandig trasform\u00f2 le due in una sola canoa lunga circa 40 piedi (circa 12 metri), battezzandola \"Joliba\" (grande fiume), il nome dato dai nativi al Niger. Il 28 ottobre gli mor\u00ec tra le braccia il cognato Alexander Anderson, fratello della moglie, su cui Park aveva fatto molto affidamento.\nIl 19 novembre, con un equipaggio variegato (un luogotenente, tre soldati di cui uno impazzito, una guida e tre schiavi), Mungo Park salp\u00f2 la \"Joliba\" fermamente deciso a concludere la sua impresa o a perire nel tentativo. Lo si evince dal contenuto delle lettere che consegn\u00f2 a Isaaco, una guida Mandingo che lo aveva accompagnato sin l\u00ec: \"I shall set sail for the east with the fixed resolution to discover the termination of the Niger or perish in the attempt though all the Europeans who are with me should die, and though I were myself half dead, I would still persevere, and if I could not succeed in the object of my journey, I would at least die on the Niger\" (navigher\u00f2 verso est con il fermo proposito di scoprire la foce del Niger o perire nel tentativo, anche se tutti gli Europei che sono con me dovessero morire, e anche se io fossi gi\u00e0 mezzo morto. Ma persever\u00f2, e anche se non avr\u00f2 successo con la mia esplorazione, almeno morir\u00f2 nel Niger).\nLa scomparsa e le ricerche.\nAnche alla moglie scriveva dell'intenzione di percorrere tutto il corso del fiume, che pensava di concludere per il gennaio del 1806. Ma queste sue lettere furono le ultime notizie, e di lui non si seppe pi\u00f9 nulla.\nIsaaco, uno degli ultimi ad aver visto Mungo Park vivo, venne allora ufficialmente ingaggiato dal governo britannico per scoprire il destino dell'esploratore, e a Sansanding Isaaco ritrov\u00f2 gli unici due sopravvissuti della spedizione, uno schiavo e Amadi, la guida.\nAmadi disse che l'esploratore era morto, e diede un drammatico resoconto della vicenda: avevano disceso infatti per pi\u00f9 di 1000 miglia (1600 chilometri) il corso del Niger, toccando la stessa Timbuktu (che quindi Mungo Park sarebbe stato il primo europeo a vedere, molto prima di Ren\u00e9 Cailli\u00e9) in un viaggio pieno di pericoli. La loro canoa era costantemente attaccata dagli indigeni, con attacchi tutti respinti grazie alle armi da fuoco degli inglesi, di cui gli attaccanti erano sprovvisti. Grazie alla perizia di Park, la ben costruita \"Joliba\" (che affondava solo per 30 centimetri nell'acqua) aveva superato senza danni tutti i gorghi e le rapide del fiume.\nMa nei pressi delle rapide di Bussa, vicino a Yauri, la canoa urt\u00f2 uno scoglio e rimase incastrata. Si ritrovarono circondati da nativi ostili, che iniziarono a bersagliarli di frecce e lance. La situazione si rivel\u00f2 presto insostenibile e Park, Martyn e gli unici due soldati rimasti furono costretti a tuffarsi di nuovo nel fiume, dove annegarono. Amadi e lo schiavo sopravvissuto riuscirono invece a scappare. Erano gli ultimi giorni di gennaio o i primi di febbraio del 1806.\nNel 1827 il secondogenito di Park, Thomas, convinto che il padre fosse ancora tenuto prigioniero a Bussa, sbarc\u00f2 lungo la costa della Guinea. Dopo essere penetrato all'interno per\u00f2 mor\u00ec di febbre.\nNel 1830 una spedizione guidata da Hugh Clapperton e Richard Lander appur\u00f2 che quanto detto da Amadi molti anni prima era probabilmente vero. Vennero recuperati anche alcuni effetti personali appartenuti all'esploratore, ma il suo diario di bordo, che avrebbe potuto illuminare l'intera vicenda, non venne mai ritrovato.\nLa vedova di Park, Allison, mor\u00ec nel 1840.\nIl Karit\u00e9.\nIl karit\u00e9 \u00e8 un albero ad alto fusto, appartenente alla famiglia delle Sapotaceae, il cui nome botanico \u00e8 \"Butyrospermum parkii\", in onore di Mungo Park, che per primo fece conoscere in Europa i pregi del prezioso \"burro di karit\u00e9\", una sostanza che si ricava dai suoi frutti; l'esploratore scozzese nei suoi viaggi ne scopr\u00ec infatti l'uso e la ricchezza che esso costituiva per le popolazioni indigene, che non solo lo usano a scopi alimentari ma anche cosmetici (da loro \u00e8 chiamato \"l'albero della giovinezza\").\nLa Mungo Park Medal.\nLa \"Royal Scottish Geographical Society\" ha istituito negli anni trenta la \"Mungo Park Medal\", una particolare onorificenza concessa a chi aveva apportato significativi contributi alle conoscenze geografiche del pianeta."}
{"id": "1751724", "revid": "1543377", "url": "https://it.wikipedia.org/wiki?curid=1751724", "title": "Dichiarazione dei redditi", "text": "La dichiarazione dei redditi \u00e8 il documento contabile attraverso il quale il cittadino-contribuente comunica al fisco le proprie entrate, ovvero il proprio reddito, ed effettua i versamenti delle imposte relative a partire dalla base imponibile e dalle aliquote fiscali per ciascuna imposta dovuta. In Italia la dichiarazione si effettua attraverso la compilazione del cosiddetto modello 730 o del modello redditi. Ai sensi del d.P.R. 29 settembre 1973 n. 600 \u00e8 un atto consultabile gratuitamente, previa identificazione.\nCalcolo del reddito.\nImprese.\nNel caso di un'impresa, il reddito viene calcolato sulla base dei principi generali (artt. 109 e 110 TUIR):\nPubblicazione on line.\nIl viceministro dell'Economia nel secondo Governo Prodi, Visco, con provvedimento del 5 marzo 2008, dispose la pubblicazione su Internet delle dichiarazioni dei redditi riferite all'anno di imposta 2005; per\u00f2 ne dispose la sospensione lo stesso giorno.\nLe polemiche sono scaturite dal conflitto tra esigenza della tutela della privacy dei cittadini e esigenza di trasparenza e lotta all'evasione fiscale. L'idea \u00e8 tornata in auge nel 2011 per mano del ministro dell'Economia Giulio Tremonti a seguito del peggioramento della situazione dei conti pubblici in Italia.\nIn alcuni paesi nordici, come per esempio in Norvegia e Finlandia, le dichiarazioni dei redditi sono generalmente consultabili da chiunque ne faccia richiesta, previa identificazione, presso gli uffici delle rispettive autorit\u00e0 fiscali. In Finlandia nel 2008, sebbene nessun database fosse stato messo online dalle autorit\u00e0 governative, le dichiarazioni dei redditi erano consultabili su Internet e via SMS. Il servizio, disponibile a pagamento, era iniziativa di alcune aziende che approfittando della disponibilit\u00e0 dei dati avevano raccolto informazioni fiscali su tutti i cittadini finlandesi. Tali iniziative, oltre ad essere state oggetto di numerose denunce, hanno indotto la Commissione europea a richiamare la Finlandia al rispetto delle norme comunitarie sulla protezione dei dati personali, dando inizio ad un formale processo di infrazione, motivo per cui adesso in Finlandia \u00e8 necessario recarsi presso gli uffici delle autorit\u00e0 governative per consultare le dichiarazioni su carta.\nMolti sono i paesi che invece provvedono a pubblicare le liste degli evasori, tra cui spiccano 23 paesi degli U.S.A, Spagna e UK (fonte: Shaming Tax Delinquents: Theory and Evidence from a Field Experiment in the United States).\nTesti normativi.\nDecreto del Presidente della Repubblica 22 dicembre 1986, n. 917, in materia di \"Approvazione del Testo Unico delle imposte sui redditi\" "}
{"id": "1751725", "revid": "363629", "url": "https://it.wikipedia.org/wiki?curid=1751725", "title": "Alcalosi", "text": "L'alcalosi \u00e8 una condizione patologica caratterizzata da un relativo eccesso di basi nei liquidi corporei, derivante da un aumento del pH del sangue al di sopra dei valori fisiologici (denominato alcalemia), senza una efficace compensazione dell'organismo.\nLa classificazione delle alterazioni dell'equilibrio acido-base si basa sulla misurazione delle variazioni a carico del sistema bicarbonato-acido carbonico, il sistema tampone pi\u00f9 importante (sia perch\u00e9 quantitativamente il pi\u00f9 significativo, sia perch\u00e9 ha una componente volatile eliminabile in grandi quantit\u00e0) per far fronte alla produzione di acidi da parte del nostro metabolismo ( al giorno).\nLa misurazione del sistema del bicarbonato plasmatico fornisce informazioni su tutti i sistemi tampone dell'organismo in quanto i sistemi tampone intra- ed extra-cellulari sono funzionalmente collegati.\nTrattamento.\nL'immissione di anidride carbonica nell'organismo sposta la dissociazione dell'acido carbonico verso destra, in applicazione del principio di Le Chatelier, dunque \u00e8 favorita la decomposizione di tale sostanza in ione ossonio e ione idrogenocarbonato. \nformula_1\nHCO3- \u00e8 utilizzato dal corpo umano come tampone; in questo caso, la formazione di H3O+ consuma gli ioni OH- in eccesso presenti nel sangue, dunque come effetto si ha una diminuzione del pH verso il valore fisiologico.\nformula_2"}
{"id": "1751726", "revid": "767487", "url": "https://it.wikipedia.org/wiki?curid=1751726", "title": "Policiano", "text": "Policiano (o Puliciano) \u00e8 una frazione del Comune di Arezzo, situata a sud della citt\u00e0 lungo la ex Strada statale 71 Umbro Casentinese Romagnola. La frazione \u00e8 famosa per l'organizzazione di corse podistiche anche a livello internazionale.\nGi\u00e0 abitata nella preistoria, nel periodo romano ebbe diversi insediamenti produttivi (ville-fattorie) fra cui quello della famiglia Publicia, che diede poi il nome alla zona.\nNel medioevo vi fu costruito un importante castello appartenuto ai Marchiones ed ai vescovi di Arezzo. Nel marzo 1849, durante il periodo della Repubblica \"guerraziana\" gli abitanti di Policiano si resero autori di una singolare sommossa, per ripristinare l'arme del Granduca di Toscana nella vicina Castiglion Fiorentino.\nHa dato i natali ad Angiolo Tavanti (1714-1782) importante giurista e statista del Granducato di Toscana.\nIl Castello di Policiano.\nIl Castello di Policiano si trova su un costone sopra il paese; tra quelli dei centri circonvicini \u00e8 l'unico che mantiene, almeno parzialmente, le caratteristiche di un castello. Sul lato sud si pu\u00f2 vedere ancora oggi la poderosa torre del maschio che si eleva dal resto del complesso.\nLa prima notizia che troviamo del Castello di Policiano \u00e8 del 963 che conferma , da parte dell'Imperatore Ottone I, di tutti i possedimenti della Canonica Aretina facendo alla medesima nuove elargizioni tra cui la corte di Policiano con le sue adiacenze.\nLa localit\u00e0 facente parte di una goaldemania (o Waldemannia) cio\u00e8 estensione boschiva gi\u00e0 amministrata da un Waldemannus, Soprintendente regio del fisco longobardo, fu donata nel 963 da Ottone I alla canonica aretina.\nTuttavia gi\u00e0 nel 1012, Policiano viene citata in una commutazione di terre fra l'abate di S.Fiora ed Ugo di Ugone degli Azzi (potente famiglia aretina di origine longobarda).\nNel 1040 Pietro di Eriberto degli Azzi fa dono mediante carta di \u201cMorgincap\u201d a Gualdrada, sua futura sposa, di numerosi averi tra cui il Castello e la corte di Policiano. Ma gi\u00e0 nel 1044 il feudo passa a Uguccione dei Marchesi del Monte di Santa Maria, nominati Marchesi di Toscana e Vicari Imperiali nella citt\u00e0 di Arezzo da Carlo Magno.\nQuesta famiglia di origine Franco-Ripuaria, fu potentissima dal secolo IX al secolo XIV e, come risulta da numerosi diplomi imperiali, ebbe numerosi castelli nel contado aretino e cortonese tra cui il \u201cCastrum Marchionis\u201d ove oggi sorge la Fortezza Medicea di Arezzo.\nNel 1265 Guglielmo degli Ubertini, Vescovo di Arezzo, viene eletto dal Capitolo della sua Chiesa a Potest\u00e0 di Policiano e riceve dai 54 uomini di quel Castello il giuramento di obbedienza e fedelt\u00e0. Dopo la battaglia di Campaldino del 2 giugno 1289 gran parte dei castelli di Arezzo, tra cui quello di Policiano, furono conquistati dai fiorentini e furono poi liberati dalla risorta repubblica aretina dopo il 1303.\nNel 1335 il castello di Policiano venne conquistato ad opera dei perugini in guerra contro Arezzo. Da questo momento per un periodo il castello venne adattato a ospedale per il rifocillamento ed il rifugio dei viandanti diretti a Roma; dal XV secolo fino al XIX divenne propriet\u00e0 della famiglia Capponi di Firenze, della quale ancora oggi \u00e8 possibile ammirare lo stemma cinquecentesco apposto nelle antiche mura del castello. In seguito fu dimora dei Principi Chigi di Roma e dei Conti Barbolani di Montauto..\nDal 1833 si oper\u00f2 la trasformazione del castello da luogo di importanza strategica a tenuta agricola, accentuandosi cos\u00ec l'aspetto rurale del paese e scindendolo definitivamente da ogni implicazione militare anche se solo di carattere difensivo. Questo avvenne anche grazie alle recenti bonifiche della Valdichiana.\nIl Castello di Policiano \u00e8 indicato nella Mappa della Valdichiana del famoso \"Codice Atlantico\" di Leonardo da Vinci. Il genio del Rinascimento effettuo' i rilievi durante un suo viaggio nel 1503 alla scoperta dei territori aretini.\nSul lato sud del Castello si pu\u00f2 vedere ancora oggi la poderosa torre del maschio che si eleva dal resto del complesso evidenziando, con le brecce delle attuali finestre, la tamponatura dell'unica apertura trecentesca rimasta.\nSempre sulla torre si notano tracce dell'innesto che univa il fortilizio alla canonica di San Lorenzo, scomparsa nella ristrutturazione del 1910 per far posto alla rampa.\nIl prospetto est \u00e8 forse il pi\u00f9 interessante per le numerose superfetazioni che lo caratterizzano. Racchiusa tra due barbacani, uno dei quali ricavato dal posticcio fronte della rampa, la facciata si compone di ben tre corpi di fabbrica, di cui quello centrale, pi\u00f9 recente, si configura come l'innesto fra due elementi strutturali che, pi\u00f9 bassi, introducevano nella corte.\nAll'interno della corte, affiancata al profondo pozzo, troviamo un'imponente scalinata in pietra che collega al piano nobile grazie a due rampe contrapposte. Dal corridoio che perimetra la corte si passa nei vasti saloni, tutti pavimentati in cotto con soffitti a travatura lignea e camini in pietra levigata.\nDa segnalare una sala del cassero coperta con volta a botte in mattoni poggiante sulla poderosa struttura muraria in grosse bozze di pietra squadrate, nota come \u201csala delle armi\u201d.\nCompleta l'intero complesso un ampio parco parzialmente all'inglese ed integrato nella restante parte, da un bosco ceduo.\nAttualmente il complesso appartiene a Laura Gallorini Landi.\nContrade minori.\nA circa un chilometro a nord di Policiano, in prossimit\u00e0 della strada statale, vi \u00e8 la piccola frazione di Pigli. Essa consta di un gruppo di case costruito attorno alla medievale chiesa di San Clemente a Pigli. Poco pi\u00f9 sotto dell'abitato si erge l'imponente chiesa di Sant'Andrea a Pigli, costruita negli ultimi anni del XIX secolo. Infine, lungo la strada che si arrampica alle pendici del monte Lignano, vi \u00e8 l'antica chiesa di Santa Maria a Pigli, recentemente restaurata."}
{"id": "1751730", "revid": "640277", "url": "https://it.wikipedia.org/wiki?curid=1751730", "title": "Sesto Afranio Burro", "text": "Biografia.\nBurro nacque nella Gallia Narbonense e fu scelto da Agrippina minore come prefetto nel 50 per dare a suo figlio Nerone il posto di imperatore dopo la morte di Claudio. Durante i primi otto anni del dominio di Nerone sull'impero romano, lui e Seneca, insegnante privato di Nerone, contribuirono a formare un governo stabile. Grazie al ruolo di tutore del giovane imperatore, ebbe di fatto un grande potere per diversi anni. Consent\u00ec a Nerone l'omicidio della madre Agrippina nel 59, ma perse comunque la sua influenza su di lui; fu allontanato insieme con Seneca da Nerone, che non sopportava pi\u00f9 il controllo dei due. Mor\u00ec nel 62; la causa del decesso non \u00e8 nota ma alcuni storici, tra cui Tacito, sospettavano per avvelenamento."}
{"id": "1751738", "revid": "289247", "url": "https://it.wikipedia.org/wiki?curid=1751738", "title": "Liceo d'Azeglio", "text": ""}
{"id": "1751740", "revid": "932277", "url": "https://it.wikipedia.org/wiki?curid=1751740", "title": "Spezzata (nautica)", "text": "In navigazione si definisce spezzata una curva composta da un insieme di tratti lossodromici facenti parte di una ortodromia. \nEssa rappresenta la tecnica grafica per poter seguire una traiettoria ortodromica facendo uso della carta di Mercatore.\nEsistono due metodi di tracciamento di una spezzata:\nTra le due spezzate, nella pratica viene pi\u00f9 usata quella detta \"per punti\", sebbene la pi\u00f9 conveniente in termini di distanza percorsa sia in realt\u00e0 quella per tangenti, la quale trovandosi, nella sua naturale posizione, pi\u00f9 spostata verso il polo, ovvero all'esterno dell'ortodromia, verso la parte convessa del cerchio massimo, risulta essere leggermente pi\u00f9 breve."}
{"id": "1751745", "revid": "1573940", "url": "https://it.wikipedia.org/wiki?curid=1751745", "title": "Bar Nunn", "text": "Bar Nunn \u00e8 un centro abitato \"(town)\" degli Stati Uniti d'America, situato nella Contea di Natrona nello Stato del Wyoming. Nel censimento del 2000 la popolazione era di 936 abitanti. Appartiene all'area metropolitana di Casper.\nGeografia fisica.\nSecondo i rilevamenti dell'United States Census Bureau, la localit\u00e0 di Bar Nunn si estende su una superficie di 5,3 km\u00b2, tutti occupati da terre.\nPopolazione.\nSecondo il censimento del 2000, a Bar Nunn vivevano 936 persone, ed erano presenti 252 gruppi familiari. La densit\u00e0 di popolazione era di 177,1 ab./km\u00b2. Nel territorio comunale si trovavano 339 unit\u00e0 edificate. Per quanto riguarda la composizione etnica degli abitanti, il 93,80% era bianco, lo 0,53% era afroamericano, l'1,18% era nativo, lo 0,11% proveniva dall'Asia, lo 0,53% proveniva dall'Oceano Pacifico, il 2,03% apparteneva ad altre razze e l'1,82% a due o pi\u00f9. La popolazione di ogni razza ispanica corrispondeva al 4,81% degli abitanti.\nPer quanto riguarda la suddivisione della popolazione in fasce d'et\u00e0, il 33,0% era al di sotto dei 18, il 9,5% fra i 18 e i 24, il 31,8% fra i 25 e i 44, il 21,7% fra i 45 e i 64, mentre infine il 4,0% era al di sopra dei 65 anni di et\u00e0. L'et\u00e0 media della popolazione era di 32 anni. Per ogni 100 donne residenti vivevano 103,9 uomini."}
{"id": "1751747", "revid": "28592", "url": "https://it.wikipedia.org/wiki?curid=1751747", "title": "Specola di Capodimonte", "text": ""}
{"id": "1751748", "revid": "295581", "url": "https://it.wikipedia.org/wiki?curid=1751748", "title": "Oggi domani e mai", "text": ""}
{"id": "1751754", "revid": "287204", "url": "https://it.wikipedia.org/wiki?curid=1751754", "title": "Palomar 1", "text": "Palomar 1 \u00e8 un ammasso globulare visibile nella costellazione di Cefeo.\nFa parte dell'alone galattico della Via Lattea; scoperto nel 1954 da George Ogden Abell con il telescopio di monte Palomar, fu in seguito catalogato come ammasso globulare. Con un'et\u00e0 compresa fra 6,3 a 8 miliardi di anni, \u00e8 un ammasso molto giovane rispetto alla gran parte degli oggetti del suo tipo. \u00c8 relativamente ricco in metalli, con un rapporto [Fe/H] = -0.60. \u00c8 probabile che Palomar 1 abbia una storia evoluzionistica simile a quella di Terzan 7, un ammasso della Galassia Nana Ellittica del Sagittario, che \u00e8 stato paragonato al nucleo di una galassia nana sferoidale disgregata dalle forze mareali della nostra Galassia."}
{"id": "1751755", "revid": "1776051", "url": "https://it.wikipedia.org/wiki?curid=1751755", "title": "Arson Anthem (EP)", "text": "Arson Anthem \u00e8 il primo album EP del gruppo punk metal statunitense Arson Anthem, pubblicato il 19 febbraio 2008."}
{"id": "1751765", "revid": "363629", "url": "https://it.wikipedia.org/wiki?curid=1751765", "title": "Acidosi", "text": "Si definisce acidosi, in fisiologia e in patologia, una condizione clinica caratterizzata dalla riduzione del pH del plasma sanguigno, ovvero da un aumento degli idrogenioni (ioni idrogeno) al suo interno, denominata acidemia.\nLa classificazione delle alterazioni dell'equilibrio acido-base si basa sulla misurazione delle variazioni a carico del sistema bicarbonato-acido carbonico, il sistema tampone pi\u00f9 importante (sia perch\u00e9 quantitativamente il pi\u00f9 significativo, sia perch\u00e9 ha una componente volatile eliminabile in grandi quantit\u00e0) per far fronte alla produzione di acidi da parte del nostro metabolismo ( al giorno).\nFisiopatologia.\nIn condizioni di normalit\u00e0 il pH del sangue (pi\u00f9 precisamente del plasma) \u00e8 lievemente alcalino, con valori compresi fra 7,35 e 7,45: risulta cio\u00e8 maggiore del pH interno della cellula, che oscilla fra 7,0 e 7,3.\nTali valori sono mantenuti in un intervallo cos\u00ec stretto, nonostante la produzione giornaliera di acidi nel corso del metabolismo dei nutrienti (circa 1 millimole di idrogenioni per chilogrammo di peso corporeo ogni giorno), grazie all'azione dei sistemi tampone fisiologici (sistema del bicarbonato, proteine e ioni fosfato) che tramite diverse reazioni concorrono a neutralizzare gli acidi, e all'azione di alcuni organi come i polmoni e i reni: i primi eliminano rapidamente acidi sotto forma di anidride carbonica, mentre i secondi concorrono al mantenimento del pH con tempi maggiori, principalmente mediante il riassorbimento del bicarbonato.\nLa misurazione del sistema del bicarbonato plasmatico fornisce informazioni su tutti i sistemi tampone dell'organismo in quanto i sistemi tampone intra- ed extra-cellulari sono funzionalmente collegati.\nTradizionalmente si parla di acidosi respiratoria quando la riduzione (o la tendenza alla riduzione) del pH \u00e8 legata ad un aumento della anidride carbonica nel sangue; di acidosi metabolica quando \u00e8 dovuta ad una riduzione dei bicarbonati. Questa semplice distinzione permette di distinguere le acidosi derivanti da problemi a carico dell'apparato respiratorio (acidosi respiratoria), ma non consente di individuare immediatamente la causa di tutte le altre. L'acidosi metabolica, infatti, pu\u00f2 essere la conseguenza sia di un eccessivo accumulo di acidi, prodotti dall'organismo o immessi dall'esterno, sia di una ridotta capacit\u00e0 dell'organismo stesso di tamponare gli acidi normalmente prodotti al suo interno a causa di una eccessiva perdita di bicarbonati a livello renale."}
{"id": "1751770", "revid": "1629429", "url": "https://it.wikipedia.org/wiki?curid=1751770", "title": "Junot D\u00edaz", "text": "Nato a Santo Domingo, nella Repubblica Dominicana, D\u00edaz si trasferisce con la sua famiglia nel New Jersey all'et\u00e0 di sei anni. Consegue un Bachelor of Arts presso la Rutgers University e dopo aver ottenuto un MFA in Scrittura Creativa presso la Cornell University, nel 1995 pubblica il suo primo libro, una raccolta di racconti intitolata \"Drown\". Nel 2007 esce il suo primo romanzo, \"La breve favolosa vita di Oscar Wao\", seguito poi da un'altra raccolta di racconti, \"\u00c8 cos\u00ec che la perdi\", nel 2012. Nello stesso anno, viene pubblicato sul \"The New Yorker\" \"Monstro\", un racconto fantascientifico che sarebbe dovuto diventare un romanzo, ma che l'autore dichiarer\u00e0 in seguito di aver abbandonato. Nel marzo del 2018 \u00e8 uscito \"Islandborn,\" un libro per l'infanzia.\nBiografia.\nD\u00edaz nasce a Santo Domingo, nella Repubblica Dominicana, terzo di cinque fratelli. Durante gran parte della sua infanzia, vive con la madre e i nonni a Santo Domingo, mentre il padre lavora negli Stati Uniti. Nel dicembre 1974 si trasferisce da quest'ultimo nella cittadina di Parlin, New Jersey, a meno di un miglio da quella che lo scrittore segnaler\u00e0 essere \"una delle pi\u00f9 ampie discariche del New Jersey.\"\nD\u00edaz frequenta la Madison Park Elementary School e diventa un lettore appassionato, assiduo frequentatore della biblioteca pubblica. Rivolge il suo interesse a film e libri apocalittici, specialmente all'opera di John Christopher, ai film de \"Il pianeta delle scimmie\", e alla miniserie della BBC \"Edge of Darkness.\" Come dichiarato in alcune interviste ed espresso anche nel suo romanzo, D\u00edaz collega il suo interesse per la fantascienza e il fantasy alla sua esperienza di immigrato, ricordando la sensazione di disorientamento e stupore provata passando dal villaggio rurale di Santo Domingo in cui viveva senza bagno ed elettricit\u00e0, immerso in una dimensione quasi atemporale, agli elevati standard di vita statunitensi:\nD\u00edaz si diploma alla Cedar Ridge High School di Old Bridge Township, New Jersey, nel 1987, e non inizier\u00e0 la sua attivit\u00e0 di scrittore se non prima di qualche anno. Dopo il liceo, frequenta per un anno il Kean College di Union, New Jersey, prima di trasferirsi e terminare il suo Bachelor of Arts al Rutgers College nel 1992, laureandosi in Lettere. Qui D\u00edaz vive a Deamarest Hall, la sede dell'universit\u00e0 che ospita i dipartimenti di scrittura creativa, e prende parte a numerose organizzazioni studentesche. Dichiarer\u00e0 in seguito che l'universit\u00e0 \"lo ha salvato,\" offrendogli l'opportunit\u00e0 di sfuggire ai ricordi nascosti di un abuso subito a soli 8 anni, un episodio di cui parla per la prima volta in un articolo pubblicato sul \"The New Yorker\" nel 2018.\nDurante il periodo dell'universit\u00e0 legge i libri di due tra le scrittrici che pi\u00f9 lo influenzeranno a diventare uno scrittore, Toni Morrison e Sandra Cisneros. Si paga l'universit\u00e0 lavorando come fattorino di tavoli da biliardo, lavapiatti e benzinaio, e lavorando in un'acciaieria. In un'intervista del 2010, D\u00edaz riflette sulla sua esperienza di crescita in America e sui lavori che gli hanno permesso di frequentare il college:\nDopo aver conseguito la laurea alla Rutgers University, D\u00edaz lavora presso la Rutgers University Press come assistente editoriale. Successivamente, entra a far parte del programma di scrittura creativa della Cornell University nel 1993, grazie ad un racconto in cui viene introdotto per la prima volta Yunior, il narratore e alter ego di gran parte delle opere di D\u00edaz. Il personaggio di Yunior diventer\u00e0 molto importante nei suoi lavori successivi come \"Drown\" e \"\u00c8 cos\u00ec che la perdi.\" Yunior sar\u00e0 il centro dell'opera di D\u00edaz, come spiegato dall'autore stesso. La sua idea principale, fin dal primo libro, era di scrivere sei o sette libri su Yunior che avrebbero formato cos\u00ec un grande romanzo. L'inserimento nel prestigioso programma di scrittura creativa fu una sorpresa per D\u00edaz, in quanto non fu lui, ma la sua fidanzata del tempo, a mandare la domanda di iscrizione.\nNel 1995 consegue il MFA presso la Cornell University, dove scrive gran parte del suo primo libro di racconti, \"Drown\", pubblicato nel 1996.\nNel 2009 \u00e8 un Millet Writing Fellow alla Wesleyan University e partecipa alla Wesleyan's Distinguished Writers Series.\nAttualmente, D\u00edaz associa all'attivit\u00e0 di scrittore quella di docente di scrittura creativa presso il Massachusetts Institute of Technology e quella di responsabile della narrativa per la \"Boston Review.\" \u00c8 membro fondatore della fondazione VONA/Voices of Our Nations Arts Writing Workshop, che si pone l'obbiettivo di formare giovani scrittori di colore, ed \u00e8 molto attiva all'interno della comunit\u00e0 dominicano-americana.\nD\u00edaz \u00e8 parente della giornalista americana Nefertiti J\u00e1quez ed \u00e8 legato sentimentalmente alla scrittrice e fumettista Marjorie Liu.\nCarriera letteraria.\nPrimi racconti e \"Drown\" (1996).\nD\u00edaz esordisce con la pubblicazione del racconto \"Ysrael\" sulla rivista \"Story\" nel 1995, quando sta terminando la sua tesi di laurea specialistica. Un altro racconto, \"How to Date a Brown Girl (Black Girl, White Girl, or Halfie)\" viene pubblicato nello stesso anno sulla prestigiosa rivista \"The New Yorker\", sotto la guida dell'editore Bill Buford. Grazie a quest'ultimo e al suo talento, D\u00edaz riesce a procurarsi un agente e ad esordire con una raccolta di racconti intitolata \"Drown\" e pubblicata nel 1996.\nI racconti che costituiscono \"Drown\" sono interconnessi l'uno con l'altro, principalmente grazie a Yunior, narratore di gran parte di essi, e tramite tematiche ricorrenti. Il libro tratta di esperienze diasporiche di personaggi di origine e nazionalit\u00e0 dominicana ed \u00e8 narrato in un gergo sapientemente elaborato, che unisce termini ed espressioni di origine afroamericana e latinoamericana, in cui inglese e spagnolo formano una lingua mista che crea un potente effetto sul lettore. \"Drown\" introduce alcune delle tematiche che caratterizzeranno anche la produzione successiva di D\u00edaz, quali l'immigrazione, l'ipermascolinit\u00e0, e gli effetti del razzismo e della povert\u00e0 su individui, famiglie e comunit\u00e0. Il libro ebbe un clamoroso successo di critica, ma uno scarso successo di pubblico. Per un autore dominicano di 28 anni fu comunque considerato un esordio molto promettente.\nEsiste una traduzione in spagnolo di \"Drown\", intitolata \"Negocios\", che richiama il nome che aveva il libro mentre D\u00edaz lo stava terminando.\nNel 1999, D\u00edaz viene inserito nella lista dei \"20 Under 40\" del \"The New Yorker\", in cui vengono elencati gli scrittori pi\u00f9 promettenti della letteratura americana contemporanea. Nello stesso anno, riceve una Guggenheim Fellowship che gli permette di poter vivere per un anno a Citt\u00e0 del Messico, dove si dedica alla scrittura di un romanzo e a migliorare il suo spagnolo. La sua amicizia con lo scrittore guatemalteco Francisco Goldman, suo vicino di casa, svolse un ruolo fondamentale nella genesi del romanzo che D\u00edaz stava scrivendo.\n\"La breve favolosa vita di Oscar Wao\" (2007).\nL'opera pi\u00f9 conosciuta di D\u00edaz, \"La breve favolosa vita di Oscar Wao\", viene pubblicata nel settembre 2007, dieci anni dopo il suo primo libro \"Drown\". Il nuovo romanzo racconta la vicenda di Oscar, giovane di origini dominicane che vive nel New Jersey, e della sua famiglia composta dalla sorella Lola e dalla madre Beli. Il romanzo \u00e8 una saga familiare, ambientata tra gli Stati Uniti e la Repubblica Dominicana, in cui le storie di Oscar e della sua famiglia si intrecciano con la storia della Repubblica Dominicana, specialmente durante il periodo della dittatura di Rafael Le\u00f3nidas Trujillo, detto anche \"El Jefe,\" personaggio storico che riveste una estrema importanza nella vita dei personaggi del libro. In \"La breve favolosa vita di Oscar Wao\" trovano spazio temi cari a Diaz, dal machismo dominicano alla storia travagliata della Repubblica, rielaborati nel suo stile unico e inconfondibile, con echi del realismo magico che connota gli autori latinoamericani.\nLa critica del \"The New York Times\" Michiko Kakutani, descrive il romanzo di D\u00edaz come un mix di Spanglish che anche un lettore monolingue pu\u00f2 facilmente digerire, pieno di note in stile David Foster Wallace, e individua i due temi centrali del romanzo nella Repubblica Dominicana, madrepatria infestata di fantasmi, e nell'America, la terra della libert\u00e0 ma non delle cos\u00ec splendide possibilit\u00e0, verso la quale i protagonisti fuggono, come parte della grande diaspora dominicana.\nPer quanto riguarda il protagonista del romanzo, D\u00edaz lo ha cos\u00ec descritto:\nD\u00edaz ha sempre sostenuto che esiste una significativa connessione tra la fantascienza, i generi letterari epici e la sfaccettata esperienza dell'immigrato. Nel romanzo sono infatti numerosi i riferimenti a opere fantasy come la saga de \"Il Signore degli Anelli\", ad opere fumettistiche come \"I Fantastici Quattro\" e \"Watchmen\", a film e serie TV fantascientifiche come \"Star Wars\" e \"Doctor Who\".\nCome in \"Drown\", anche ne \"La breve favolosa vita di Oscar Wao\", la commistione tra inglese e spagnolo \u00e8 determinante. La particolarit\u00e0 dell'uso incrociato di queste due lingue sta nell'assenza nel testo di una qualsiasi forma di traduzione dei termini utilizzati; questa scelta pu\u00f2 trasmettere una certa ambiguit\u00e0 nel lettore che non conosce la lingua, ma non rende la prosa illeggibile, anzi, ne potenzia i risvolti. A questo proposito, D\u00edaz ha dichiarato che \"\u00e8 ora che le persone inizino ad abituarsi che gli Stati Uniti comprendono anche una larga parte di persone che parlano lo spagnolo.\"\nNel 2007 la Miramax compra i diritti per un adattamento cinematografico di \"La breve favolosa vita di Oscar Wao,\" ma non si hanno ancora notizie sull'effettiva messa in opera della produzione.\nIl romanzo vince il premio Pulitzer nel 2008, e rappresenta un grande traguardo sia per D\u00edaz che per gli scrittori di colore e per i rappresentanti di minoranze, come segno di una nuova tendenza in atto nel panorama letterario statunitense.\n\"\u00c8 cos\u00ec che la perdi\" (2012) e \"Monstro\".\nNel settembre del 2012, D\u00edaz pubblica la raccolta di racconti intitolata \"\u00c8 cos\u00ec che la perdi\". Il libro viene inserito tra i finalisti del National Book Award nel 2012. Dopo \"La breve favolosa vita di Oscar Wao\", D\u00edaz torna di nuovo alla forma breve con cui ha esordito. Il libro \u00e8 composto da una serie di racconti che hanno in comune temi cari all'autore quali la mascolinit\u00e0, il razzismo, l'amore, l'intimit\u00e0 e l'affetto. La critica al \"machismo\" dominicano, al razzismo e alla supremazia bianca, viene elaborata e inscritta sapientemente nelle situazioni in cui i suoi personaggi vengono a trovarsi. Nei racconti, l'autore spazia dalla prima alla terza persona singolare, passando addirittura alla seconda persona singolare, generando un'opera interessante anche dal punto di vista dello stile e delle tecniche narrative utilizzate.\nNel 2012 D\u00edaz riceve il MacArthur \"Genius Grant\" dal valore di 500,000$. Il premio, definito dall'autore un \"meraviglioso e strabiliante onore\", lo lascia senza parole per due giorni.\nUn sondaggio di critici statunitensi promosso da BBC Culture nel 2015, nomina \"La breve favolosa vita di Oscar Wao\" come il miglior romanzo del XXI secolo, individuando il suo merito nell'aver messo in discussione il concetto di ci\u00f2 che significa essere americano.\nNel 2012, anno in cui esce alle stampe la raccolta \"\u00c8 cos\u00ec che la perdi\", un nuovo racconto di D\u00edaz dal titolo \"Monstro\" viene pubblicato sul \"The New Yorker\". Dopo \"La breve favolosa vita di Oscar Wao,\" D\u00edaz aveva dichiarato di aver iniziato a lavorare ad un secondo romanzo, un'epica fantascientifica che aveva lo stesso nome del racconto. In un'intervista a \"Wired\" del 2012, l'autore parlando dell'opera in corso, dichiara che probabilmente il romanzo non verr\u00e0 mai completato, e conferma tre anni dopo di avere del tutto accantonato l'impresa in un'intervista per \"Words on a Wire\".\n\"Islandborn\" (2018).\nNel 2018, D\u00edaz pubblica il libro per bambini \"Islandborn\" insieme all'illustratore Leo Espinosa. Molti anni prima aveva promesso alle sue figliocce, che volevano poter vedere e leggere di ragazze dominicane del Bronx, di scrivere per loro un libro con questi elementi.\nAttivismo politico.\nD\u00edaz \u00e8 stato parte attiva in una serie di organizzazioni a New York, dai Pro-Libertad, al Partito Comunista dei Lavoratori Dominicani (\"Partido de los Trabajadores Dominicanos\"), all'Unione dei Giovani Dominicani (\"Uni\u00f3n de J\u00f3venes Dominicanos\"). \u00c8 stato ed \u00e8 tuttora critico fervente della politica di immigrazione degli Stati Uniti. Attualmente \u00e8 presidente onorario del Progetto DREAM, un programma di istruzione no profit, dedicato a giovani immigrati negli Stati Uniti.\nIl 22 maggio 2010 il suo nome \u00e8 stato selezionato per la giuria del Premio Pulitzer: \u00e8 il primo membro di origini latinoamericane scelto a far parte della commissione del prestigioso premio, un fatto per cui si dichiarer\u00e0 incredibilmente onorato.\nNel 2013, in seguito a una decisione del governo dominicano di rendere di fatto apolidi i cittadini dominicani di discendenza haitiana, D\u00edaz firma un articolo con i colleghi scrittori Edwige Danticat, Julia Alvarez e Mark Kurlansky in cui definisce la sentenza \"razzismo istituzionalizzato,\" paragonandolo a quanto successo in passato in Germania, nei Balcani e in Sudafrica. Dopo l'uscita dell'articolo, alcune personalit\u00e0 di spicco della comunit\u00e0 dominicana hanno attaccato direttamente lo scrittore. In una lettera pubblicata online dalla testata \"7 Dias\", 8 scrittori dominicani tra cui Efraim Castillo e Eduardo Gautreau de Windt, hanno accusato D\u00edaz di \"non conoscere il contenuto e la portata della decisione, destinata a rendere migliore la situazione degli immigrati e dei loro discendenti.\" La lettera si conclude sostenendo che l'interesse dell'autore nei confronti della madrepatria \u00e8 \"finto\", \"inutile\" e \"offensivo.\"\nNell'ottobre 2015, Eduardo Selman, Console Generale della Repubblica Dominicana a New York, ha definito Junot D\u00edaz un \"anti-Dominicano\" e gli ha revocato l'Ordine del Merito della Repubblica Dominicana conferitogli nel 2009."}
{"id": "1751771", "revid": "712828", "url": "https://it.wikipedia.org/wiki?curid=1751771", "title": "Gluttony", "text": ""}
{"id": "1751780", "revid": "33689", "url": "https://it.wikipedia.org/wiki?curid=1751780", "title": "Convivialit\u00e0", "text": ""}
{"id": "1751782", "revid": "122267014", "url": "https://it.wikipedia.org/wiki?curid=1751782", "title": "Nicola Tiggeler", "text": "Sposata e con due figli, Nicola lavora sia per il teatro (ha recitato, ad esempio, nelle \"Nozze di Figaro\") che nella televisione (ha interpretato, ad esempio, dal 2006 fino a met\u00e0 del 2007 il ruolo di Barbara Von Heidenberg nella soap opera \"Tempesta d'amore\", ruolo che torna a rivestire da ottobre 2008).\nDoppiatrici italiane.\nNelle versioni in italiano dei suoi film, Nicola Tiggeler \u00e8 stata doppiata da:"}
{"id": "1751786", "revid": "109928", "url": "https://it.wikipedia.org/wiki?curid=1751786", "title": "U-boot U-20", "text": ""}
{"id": "1751787", "revid": "289247", "url": "https://it.wikipedia.org/wiki?curid=1751787", "title": "Liceo Classico Massimo D'Azeglio", "text": ""}
{"id": "1751789", "revid": "122483414", "url": "https://it.wikipedia.org/wiki?curid=1751789", "title": "Commedia di Gaetanaccio", "text": "La Commedia di Gaetanaccio \u00e8 una commedia musicale di Luigi Magni, in dialetto romanesco, rappresentata nel 1978 presso il teatro Brancaccio di Roma, con Gigi Proietti.\nNarra le vicende di un burattinaio, Gaetanaccio, che vive nella pi\u00f9 assoluta povert\u00e0 per colpa di un governo ingiusto e tirannico.\nLe canzoni, pur a volte con musiche allegre, presentano generalmente un fondo amaro, adattandosi alle capacit\u00e0 espressive di Gigi Proietti. I titoli dei dodici brani che compongono l'opera sono: \"Burattinata\", \"Scusate la domanda\", \"Patisce er core mio\", \"Tango della morte\", \"L'amore \u00e8 un uccelletto\", \"Ninna Nanna\", \"Me possino...\", \"So' innocente\", \"Me vi\u00e8 da piagne\", \"Notte de senza luna\", \"Me so bevuta fiume\", \"Je damo\".\nVerr\u00e0 riproposta da Giorgio Tirabassi (nel ruolo del protagonista), nella stagione 2018/19 del Teatro Eliseo di Roma, per la regia di Giancarlo Fares. \nTra gli interpreti Carlotta Proietti, figlia di Gigi Proietti"}
{"id": "1751790", "revid": "287204", "url": "https://it.wikipedia.org/wiki?curid=1751790", "title": "Junot Diaz", "text": ""}
{"id": "1751792", "revid": "57342", "url": "https://it.wikipedia.org/wiki?curid=1751792", "title": "Vidmer Mercatali", "text": "Carriera politica.\nLa sua esperienza politica nelle istituzioni inizia con il Partito Comunista Italiano nel 1979, come assessore provinciale a Ravenna, carica che ricopre fino al 1987; cinque anni dopo viene eletto consigliere comunale sempre a Ravenna. Nel 1997 arriva l'elezione a sindaco con il Partito Democratico della Sinistra, dove succede al compagno di partito Pier Paolo D'Attorre. Mercatali viene riconfermato sindaco anche alle elezioni del 2001. In vista della scadenza del suo secondo mandato, alle elezioni politiche del 2006 viene candidato per i Democratici di Sinistra al Senato. Mercatali viene eletto ed entra a far parte del gruppo dell'Ulivo, mentre a Ravenna verr\u00e0 eletto a sindaco il suo compagno di partito Fabrizio Matteucci. Con la caduta del secondo Governo Prodi finisce anche la XV Legislatura: alle successive elezioni politiche Mercatali viene ricandidato ed eletto, sempre al Senato, con il Partito Democratico.\nPresidente onorario del , lascia l'incarico il 5 giugno 2011 in seguito al caos scoppiato dopo lo scandalo calcio-scommesse che coinvolge anche il direttore sportivo giallorosso Giorgio Buffone e l'allenatore Leonardo Rossi."}
{"id": "1751793", "revid": "486946", "url": "https://it.wikipedia.org/wiki?curid=1751793", "title": "Accademia di San Pietroburgo", "text": ""}
{"id": "1751795", "revid": "1428919", "url": "https://it.wikipedia.org/wiki?curid=1751795", "title": "Raimondo Saverino", "text": "Biografia.\nRaimondo Saverino, nacque a Licata in provincia di Agrigento nel 1923. Combatt\u00e9 nell'esercito dal 6 settembre 1942 sino all'8 settembre 1943). Aggregato al 241\u00ba reggimento fanteria \"Imperia\", venne ferito in Grecia (giugno 1943). Rimpatriato, fu assegnato in seguito ad una compagnia di stanza alla caserma \"Piave\" di Genova.\nDopo che il generale Badoglio firm\u00f2 l'armistizio, egli raggiunse, sulle alture di Genova, la brigata partigiana \"Cichero\", sotto il comando di Vincenzo Canepa (detto \"Marzo\"), assumendo il nome di battaglia \"Severino\". Fece parte della prima formazione partigiana ligure, che poi divenne la \"Terza divisione Garibaldi\". Il 21 maggio 1944, fu catturato sui monti della Rondanara sopra a Chiavari. Torturato e invano interrogato per scoprire i suoi complici, fu portato da un camion sulla piazza principale di Borzonasca e, quindi, fucilato di fronte alla chiesa del paese. In sua memoria, un gruppo di partigiani genovesi cre\u00f2 la \"Volante Severino\".\nUna famosa fotografia del 1945 documenta la brigata garibaldina Volante Severino mentre sfila con i prigionieri a Genova in corso Buenos Aires. Borzonasca ha voluto dedicare a Raimondo Severino un monumento sulla facciata del municipio e la stessa piazza antistante il palazzo civico. A Licata si trova un altro monumento (pittura su travertino) a lui dedicato, opera dell'artista Silvio Benedetto."}
{"id": "1751814", "revid": "486946", "url": "https://it.wikipedia.org/wiki?curid=1751814", "title": "Forze aeree militari della Federazione Russa", "text": ""}
{"id": "1751816", "revid": "486946", "url": "https://it.wikipedia.org/wiki?curid=1751816", "title": "Russian Air Force", "text": ""}
{"id": "1751820", "revid": "15845015", "url": "https://it.wikipedia.org/wiki?curid=1751820", "title": "Sottoufficiale", "text": ""}
{"id": "1751825", "revid": "181699", "url": "https://it.wikipedia.org/wiki?curid=1751825", "title": "Versaccio", "text": ""}
{"id": "1751828", "revid": "259161", "url": "https://it.wikipedia.org/wiki?curid=1751828", "title": "Elisabetta Howard", "text": ""}
{"id": "1751833", "revid": "767487", "url": "https://it.wikipedia.org/wiki?curid=1751833", "title": "Gorky Park (album)", "text": "Gorky Park \u00e8 il primo album in studio dei Gorky Park pubblicato nel 1989 per l'Etichetta discografica Mercury Records."}
{"id": "1751834", "revid": "203752", "url": "https://it.wikipedia.org/wiki?curid=1751834", "title": "Quattrocchi minore", "text": ""}
{"id": "1751836", "revid": "767487", "url": "https://it.wikipedia.org/wiki?curid=1751836", "title": "L'uomo dalla croce", "text": "L'uomo dalla croce \u00e8 un film del 1943 diretto da Roberto Rossellini.\n\u00c8 la terza ed ultima pellicola della cosiddetta \"Trilogia della guerra fascista\" del regista, a cui seguir\u00e0 la pi\u00f9 famosa \"trilogia della guerra antifascista\" (composta da \"Roma citt\u00e0 aperta\", \"Pais\u00e0\" e \"Germania anno zero\").\nTrama.\nUcraina, fronte russo, estate del 1942: un reparto di carri armati del C.S.I.R., di ritorno da un'azione di guerra, riceve l'ordine di spostare altrove il proprio campo base per favorire una manovra bellica. Uomini e mezzi si spostano secondo il piano stabilito, tranne il cappellano militare del reparto, che rimane ad assistere un carrista ferito non trasportabile. Catturato dai russi, riesce a fuggire e trova rifugio insieme al ferito in un casolare, dove ha modo di esplicare il suo apostolato tra donne e bambini che vi si sono rifugiati.\nProduzione.\nGirato nel 1942 in bianco e nero nella campagna di Ladispoli, impiegando attori non professionisti, \u00e8 ispirato al sacrificio di padre Reginaldo Giuliani e chiude la trilogia rosselliniana della guerra fascista, composta da \"La nave bianca\" (1941), \"Un pilota ritorna\" (1942) e appunto \"L'uomo dalla croce\" (1943).\nDistribuzione.\nIl film venne distribuito nel circuito cinematografico italiano il 3 febbraio del 1943."}
{"id": "1751842", "revid": "416175", "url": "https://it.wikipedia.org/wiki?curid=1751842", "title": "American Football League", "text": "La American Football League (AFL) \u00e8 stata una lega professionistica statunitense di football americano attiva dal 1960 al 1969, anno in cui conflu\u00ec nella sua principale concorrente, la National Football League.\nStoria.\nIn seguito al successo crescente della National Football League negli anni 1950, molti investitori erano interessati a creare nuove squadre, ma vista la riluttanza della dirigenza dell'epoca della NFL ad ampliare il numero di 12 squadre di cui era allora composta, alcuni degli investitori decisero di fondare una nuova lega.\nNella prima stagione giocarono otto squadre: Boston Patriots, Buffalo Bills, Dallas Texans, Denver Broncos, Houston Oilers, Los Angeles Chargers, New York Titans e Oakland Raiders.\nNel 1966 si aggiunsero i Miami Dolphins, seguiti nel 1968 dai Cincinnati Bengals.\nNel corso degli anni tra le squadre fondatrici vi furono alcuni cambiamenti, i Titans cambiarono il nome in Jets, i Texans si trasferirono a Kansas City e cambiarono nome in Chiefs ed i Chargers si trasferirono a San Diego.\nGi\u00e0 nel 1966 AFL e NFL stabilirono una collaborazione che port\u00f2 all'istituzione del Super Bowl, una partita che metteva a confronto i vincitori delle due leghe. Dal 1970, a seguito della fusione con la NFL, tutte le squadre della AFL entrarono nella American Football Conference ed a partire da quella stagione i Super Bowl vengono giocati tra la squadra vincitrice della American Football Conference e la vincitrice della National Football Conference.\nI 10 titoli assegnati dalla AFL prima della fusione con la NFL non vengono conteggiati nell'albo d'oro e nelle statistiche della NFL.\nNel la NFL ha celebrato il 50\u00ba anniversario della fondazione della AFL con varie iniziative e durante la stagione le squadre provenienti originariamente da questa lega hanno giocato con divise rievocative dell'epoca.\nSquadre.\nLe squadre della AFL erano divise in due raggruppamenti: la \"Eastern Division\" e la \"Western Division\". La tabella seguente riassume la situazione delle franchigie nelle diverse stagioni."}
{"id": "1751843", "revid": "84994013", "url": "https://it.wikipedia.org/wiki?curid=1751843", "title": "Lampard", "text": ""}
{"id": "1751849", "revid": "767487", "url": "https://it.wikipedia.org/wiki?curid=1751849", "title": "\u00d2scar Ribas Reig", "text": "Biografia.\n\u00d2scar Ribas Reig fu dal 1982 al 1984 e dal 1990 al 1994 capo del governo di Andorra. Nel 1994 venne sostituito da Marc Forn\u00e9 Moln\u00e9. Reig concentr\u00f2 il suo mandato sulle riforme fiscali e sull'aumento del turismo nel Paese. Inoltre nel suo ultimo anno di mandato (1994), Andorra entr\u00f2 nelle Nazioni Unite. "}
{"id": "1751850", "revid": "767487", "url": "https://it.wikipedia.org/wiki?curid=1751850", "title": "Lo specialista (film)", "text": "Lo specialista (\"The Specialist\") \u00e8 un film del 1994 diretto da Luis Llosa, che ha come protagonisti Sylvester Stallone, Sharon Stone e James Woods. Il film, prodotto dalla Warner Bros. Pictures, \u00e8 stato distribuito nelle sale statunitensi a partire dal 7 ottobre 1994.\nTrama.\nNel 1984, in Sud America, il capitano Ray Quick ed il colonnello Ned Trent, esperti di esplosivi della CIA, hanno la missione di far esplodere la macchina di uno spacciatore di droga (uccidendolo) che passer\u00e0 per un ponte. La missione sembra procedere per il verso giusto, finch\u00e9 non scoprono che nella macchina dello spacciatore \u00e8 presente anche una giovane ragazza. Ray ordina a Ned di annullare la missione per evitare che venga uccisa anche lei, ma Ned vuole vederli morire entrambi. Cos\u00ec Ray cerca di buttare gli esplosivi nel fiume, ma non fa in tempo e muoiono sia lo spacciatore di droga che la ragazza innocente. Preso dalla collera, Ray neutralizza Ned e lo denuncer\u00e0, facendolo cacciare dalla CIA.\nAnni dopo, Ray si \u00e8 ritirato dalla CIA, e lavorer\u00e0 come una specie di sicario (uccide soltanto se gli interessa il caso e se si tratta di criminali). Mentre Ned Trent, espulso dalla CIA grazie alla denuncia di Ray, lavorer\u00e0 per Joe Leon, un potente boss mafioso.\nImprovvisamente, a Miami, una certa May Munro \u00e8 decisa a vendicarsi per l'assassinio dei genitori, dopo aver passato gran parte della sua vita soffrendo. Contatta Ray Quick per eseguire la sua vendetta. L'uomo dovrebbe eliminare i tre delinquenti che uccisero i genitori di May (allora una bambina) davanti ai suoi occhi. Inizialmente Ray rifiuta l'incarico, ma allo stesso tempo comincia a seguire, all'insaputa della ragazza, il caso.\nCredendo che Ray abbia rifiutato l'incarico, May vuole vendicarsi da sola; cos\u00ec, ad una festa, attira Thomas Leon (figlio di Joe Leon) ed accetta di essere la sua ragazza, in modo da conquistare la sua fiducia.\nPoco dopo, Ray accetta l'incarico e lo fa sapere a May, dicendole per\u00f2 di stare lontana da loro. Cos\u00ec Ray uccide facilmente i primi due uomini usando delle cariche di esplosivo. Quando per\u00f2 viene ucciso il secondo uomo, si scopre la verit\u00e0: Ned avrebbe permesso a May di far uccidere i tre uomini, ma in cambio May avrebbe dovuto far uscire allo scoperto Ray.\nAll'oscuro di tutto, Ray continua il suo incarico, e prepara una trappola esplosiva per Thomas Leon, in una piscina. Insieme a Thomas per\u00f2, entra in una stanza anche May; cos\u00ec Ray cerca di disattivare gli esplosivi ma anche questa volta non fa in tempo, e sembra che insieme a Thomas muoia anche May.\nIn realt\u00e0 May \u00e8 sopravvissuta e si \u00e8 fatta passare per defunta, scambiando i suoi documenti con quelli di un'altra signora all'ospedale. Credendo che May sia morta, Ray decide di andare al funerale, ma scopre che nella bara non c'\u00e8 lei ma una vecchia signora. Cos\u00ec May esce allo scoperto, ed insieme a Ray vanno in un hotel, dove c'\u00e8 un momento di amore e di intimit\u00e0.\nNed scoprir\u00e0 dove sono nascosti Ray e May grazie ad una persona che dir\u00e0 di averli visti. May lascer\u00e0 un biglietto nella stanza, con scritto \"non sono una donna di cui puoi fidarti\" ed uscir\u00e0 dalla stanza senza dire nulla a Ray, e verr\u00e0 fermata da Ned, prima che scappi; spiffera a Ned dove \u00e8 nascosto Ray, ma di nascosto, prende il telefono di una donna l\u00ec vicino e chiama Ray, dicendogli che stanno arrivando gli uomini di Ned, in modo da salvarlo.\nNed porter\u00e0 May da Joe Leon, svelando che lei lavorava in segreto con Ray. Joe Leon riveler\u00e0 che il vero responsabile della morte dei genitori di May \u00e8 lui, e non Thomas. Joe vorrebbe ucciderla, ma Ned ha ancora bisogno di lei per trovare Ray. Come \"garanzia\", Ned consegna a May un porta sigarette, che in realt\u00e0 \u00e8 un esplosivo. Tramite una chiamata, May viene usata come esca per far uscire allo scoperto Ray, ma poco prima di chiudere la chiamata, May dice a Ray di ricordarsi cosa c'era scritto sul biglietto da lei lasciato nell'hotel. Cos\u00ec la trappola fallisce e May riesce a fuggire insieme a Ray.\nAlla fine, May e Ray si ritroveranno nella vecchia casa di Ray. May vuole uscire di casa per uccidere Joe Leon, ma proprio in quel momento, Ned ed i suoi uomini circondano la casa di Ray. Al minimo movimento May esploder\u00e0, a causa del porta sigarette, ma per sbaglio Ned mette il piede su una mina, e muore. La casa esplode, ma Ray e May riescono a salvarsi.\nIl giorno dopo, Joe Leon legge il giornale e c'\u00e8 scritto che sono morti Ray, May e Ned. Poi apre un ciondolo contenente una foto della famiglia di May, in realt\u00e0 un esplosivo. Cos\u00ec muore anche Joe e si chiude definitivamente il conto in sospeso di May col proprio passato.\nProduzione.\nIl film \u00e8 stato prodotto dalla collaborazione tra Warner Bros. (che ha presentato il film), Jerry Weintraub Productions, e Iguana Producciones. La colonna sonora \u00e8 stata prodotta dalla Epic Soundtrax, i servizi digitali dalla Cinesite.\nIl budget per la realizzazione della pellicola ammonta a circa $ 45.000.000.\nNella versione originale del film il protagonista si doveva chiamare Earl Quick. Stallone ha ricevuto $ 12.000.000 per aver interpretato la sua parte.\nRiprese.\nLe scene sono state girate dal 2 marzo all'8 maggio 1994 \nal Greenwich Studios in 12100 Ivan Tors Boulevard, Miami (nello stato della Florida), a Miami Beach, a Cookeville (nella Contea di Putnam, nello stato del Tennessee), e al Great Falls Dam di Rock Island per le scene dell'esplosione del camion.\nColonna sonora.\nLe seguenti sono le tracce che compongono la colonna sonora della pellicola:\nTagline.\nLe tagline del film sono le seguenti:\nDistribuzione.\nUscita cinematografica.\nIl film \u00e8 stato distribuito in Svezia (con il nome \" Specialisten \") e negli Stati Uniti d'America il 7 ottobre 1994; in Australia il 20 ottobre; in Italia il 21 ottobre; in Argentina (\"El especialista\") e nei Paesi Bassi il 27 ottobre; in Brasile il 28 ottobre come \" O Especialista \"; nelle Filippine il 2 novembre; in Spagna (\"El especialista\") e in Finlandia il 4 novembre come \"Spesialisti\"; in Grecia il 5 novembre come \"\u039f\u03b9 \u03c3\u03c0\u03b5\u03c3\u03b9\u03b1\u03bb\u03af\u03c3\u03c4\u03b5\u03c2\"; in Francia il 9 novembre come \"L'expert\"; in Germania il 10 novembre; in Danimarca l'11 novembre come \"The Specialist\"; in Corea del Sud il 19 novembre; in Portogallo il 2 dicembre come \"O Especialista\"; a Hong Kong l'8 dicembre; in Estonia (\"Spetsialist\") e in Irlanda il 23 dicembre; in Regno Unito il 26 dicembre; in Ungheria il 5 gennaio 1995 come \"A specialista\"; in Polonia il 6 gennaio come\"Specjalista\"; in Repubblica Ceca il 26 gennaio come \"Specialista\", dalla Gemini Film; in Giappone il 4 marzo.\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": in Argentina \u00e8 stato vietato ai minori di 16 anni nei cinema e 18 in TV; in Australia nei cinema ai minori di 15 anni non accompagnati da un adulto (\"MA15+\"), mentre in TV sconsigliato ai minori di 15 anni (\"M\"); in Finlandia originariamente ai minori di 18 anni e successivamente ai minori di 16; in Germania, Islanda, Portogallo, e Paesi Bassi ai minori di anni 16; in Nuova Zelanda \u00e8 stato classificato \"R\", ovvero riservato esclusivamente ad un determinato pubblico; in Norvegia, Corea del Sud, Spagna, Per\u00f9, e Filippine ai minori di 18 anni; in Polonia e Svezia ai minori di 15; a Singapore inizialmente \u00e8 stato visibile anche ai bambini con la presenza di un adulto (la versione non era integrale ma censurata), per poi essere stato vietato ai minori di 18 anni; in Regno Unito inizialmente ai minori di 15 anni, poi 18. Negli Stati Uniti d'America \u00e8 stato valutato dalla Motion Picture Association of America \"R\" (restricted), ovvero vietato ai minori di 17 anni non accompagnati dai genitori.\nHome Video.\nIn Italia il DVD della pellicola \u00e8 stato distribuito il 26 gennaio 2000 dalla Warner Bros. I contenuti extra sono: \"Note Di Produzione\" e \"Trailer cinematografico originale\". I sottotitoli sono disponibili nelle seguenti lingue: \nItaliano\nInglese\nFrancese\nOlandese\nSpagnolo. Il Codice Area \u00e8 \n2 - Europa.\nIl 31 agosto 2011 \u00e8 stato invece distribuito il Blu-Ray sempre dalla Warner Bros. L'unico contenuto extra \u00e8 il \"Trailer cinematografico originale\". I sottotitoli sono disponibili nelle seguenti lingue: \nItaliano\nInglese\nFrancese\nTedesco\nSpagnolo. Il codice area \u00e8 2 - Europa. La risoluzione \u00e8 1920x1080 (1080p), mentre il formato video \u00e8 1.85:1 Widescreen.\nAccoglienza.\nIncassi.\nIl film ha avuto successo al botteghino. Infatti nel primo week-end di apertura negli States guadagna $ 14.300.000. In tutto in patria guadagna $ 57.362.581, mentre all'estero $ 113.000.000, di cui \u00a3 6.344.320 in Regno Unito, $ 276.780 in Repubblica Ceca, e SEK 9.715.637 in Svezia. L'incasso globale ammonta a circa $ 170.400.000, contro un budget di appena 45 milioni di dollari.\nCritica.\nNonostante il successo per\u00f2, il film ha ricevuto recensioni molto negative da parte della critica.\nIl sito Rotten Tomatoes ha dato un punteggio del 4% basato su 27 recensioni. Su IMDb ottiene un punteggio di 5.5/10, su FilmTV 4.4/10, su MYmovies.it 2.23/5, su Comingsoon 2.3/5, su Movieplayer.it 2.5/5.\nRoger Ebert ha dato due stelle su quattro.\nMassimo Bertarelli del quotidiano \"il Giornale\""}
{"id": "1751857", "revid": "2033069", "url": "https://it.wikipedia.org/wiki?curid=1751857", "title": "The Dresden Files (serie televisiva)", "text": "The Dresden Files \u00e8 una serie televisiva statunitense tratta dall'omonima serie di romanzi di Jim Butcher \"The Dresden Files\". \u00c8 costituita da un'unica stagione di 12 episodi, andati in onda negli Stati Uniti nel 2007.\nTrama.\nIl protagonista della serie \u00e8 Dresden, l'unico mago professionista nella moderna Chicago. Acquisisce le sue abilit\u00e0 magiche dalla madre, la strega Le Fay. Nel mondo di \"The Dresden Files\", la magia \u00e8 reale, insieme con i vampiri, i demoni, le pozioni, gli spiriti e altro ancora. Il lavoro di Harry Dresden \u00e8 quello di proteggere chi non crede nella magia dalla grande schiera di forze oscure che regolarmente cospirano contro di loro. Certo il lavoro non \u00e8 molto, visto che la gente moderna non crede al soprannaturale, ma fortunatamente il reparto di investigazione speciale di Chicago, guidato dalla luogotenente Karrin Murphy, impiega regolarmente Dresden per contribuire alla soluzione dei casi di natura soprannaturale.\nEpisodi.\nLa serie \u00e8 composta di un'unica stagione di 12 episodi trasmessa in Italia da Fox."}
{"id": "1751863", "revid": "3831", "url": "https://it.wikipedia.org/wiki?curid=1751863", "title": "Dichiarazione redditi", "text": ""}
{"id": "1751864", "revid": "173469", "url": "https://it.wikipedia.org/wiki?curid=1751864", "title": "John Dudley, 1\u00b0 Duca di Northumberland", "text": ""}
{"id": "1751865", "revid": "1702319", "url": "https://it.wikipedia.org/wiki?curid=1751865", "title": "Pietro Nachini", "text": "Biografia.\nVenne alla luce a Buli\u0107, un piccolo villaggio dell'entroterra dalmata tra Zara e Sebenico che allora era parte della Repubblica di Venezia e oggi della Croazia, da Juraj (Giorgio) e Doroteja (Dorotea). Non si conosce la precisa data di nascita, ma si conserva l'atto di battesimo datato 21 febbraio 1694. La famiglia si fregiava del titolo comitale, concesso ai suoi antenati dalla Repubblica di Venezia per meriti militari.\nIndirizzato alla carriera ecclesiastica, il 4 novembre 1712 entr\u00f2 nel convento francescano di San Lorenzo a Sebenico e pronunci\u00f2 i voti il 1\u00ba aprile successivo, assumendo il nome di Pavao (Paolo). Durante gli anni del noviziato, trascorsi tra Sebenico e il monastero di Visovac, si ciment\u00f2 nella filosofia, quindi fu mandato nel monastero veneziano di San Francesco della Vigna per studiare teologia. Nella citt\u00e0 lagunare studi\u00f2 anche organaria sotto Giovanni Battista Piaggia.\nGrazie alla sua attivit\u00e0 e maestria nella lavorazione, riusc\u00ec a diventare nella sua epoca il principale costruttore d'organi a Venezia, in Istria e in Dalmazia e nei territori circostanti. Nel 1729, per un breve periodo collabor\u00f2 anche con altri organari veneziani, Pierantoni e Giacinto Pescetti, padre del compositore Giovanni Battista Pescetti.\nAttivit\u00e0.\nNacchini costru\u00ec circa 500 organi. Tra i suoi allievi si ricordano Francesco Dacci, Gaetano Callido, generalmente considerato il suo erede nell'arte organaria, e Franz Xaver Chrismann, il quale un\u00ec le caratteristiche dell'organo italiano di Nachini con un nuovo e particolare tipo d'organo austriaco.\nCaratteristiche.\nNacchini fu il fondatore della cosiddetta scuola organaria veneta del Settecento, la quale trov\u00f2 successivamente in Callido il maggior esponente. Egli abbandon\u00f2 nella pratica organaria l'empirismo usuale fino a quel momento e decise di applicare a tale arte le leggi della matematica, dell'acustica e della meccanica, scienze che aveva avuto modo di apprendere durante i suoi anni di studio giovanili. Apport\u00f2 diverse innovazioni, come la semplificazione del sistema meccanico di trasmissione, e introdusse nei suoi strumenti il \"tiratutti a manovella\", una manopola che serve a inserire contemporaneamente tutti i registri, sicuramente una delle sue pi\u00f9 celebri invenzioni. Inoltre nella scuola del Nachini venne stilizzato l'organo barocco gaspariniano (ossia della scuola di Eugenio Gasparini), modello precedentemente in voga in terra veneta, e vennero contemporaneamente recuperati i canoni dell'organo rinascimentale classico.\nElenco (parziale) degli organi realizzati da Pietro Nachini.\nChiesa di Santa Croce a Treviso, anno 1750, organo meccanico, il pi\u00f9 antico a Treviso, di Pietro Nacchini."}
{"id": "1751867", "revid": "4252", "url": "https://it.wikipedia.org/wiki?curid=1751867", "title": "Intestino retto", "text": ""}
{"id": "1751874", "revid": "767487", "url": "https://it.wikipedia.org/wiki?curid=1751874", "title": "Caught in the Light", "text": "Caught in the Light \u00e8 il sedicesimo album della band rock britannica Barclay James Harvest, pubblicato nel 1993."}
{"id": "1751875", "revid": "56620", "url": "https://it.wikipedia.org/wiki?curid=1751875", "title": "Trattato di Meaux", "text": ""}
{"id": "1751876", "revid": "1305772", "url": "https://it.wikipedia.org/wiki?curid=1751876", "title": "Il fantasma dell'Opera (musical 2004)", "text": "Il Fantasma dell'Opera \u00e8 uno spettacolo musicale ideato nel 2004 da Enzo Sanny e diretto e coreografato da Andr\u00e9 De La Roche, tratto dall'omonimo romanzo di Gaston Leroux.\nLo spettacolo, prodotto e scritto da Sanny, utilizza brani di autori classici (inclusi Verdi, Mozart, , Gounod e Offenbach) alternati a musiche originali scritte appositamente per lo spettacolo, limitando i momenti parlati a favore del canto e delle sequenze di ballo, seguendo uno stile pi\u00f9 affine all'operetta leggera e al balletto che al musical anglosassone.\nIl libretto presenta diverse affinit\u00e0 con le pi\u00f9 celebri versioni di Lloyd Webber e Ken Hill (con il secondo, in particolare, presenta diverse analogie nella partitura), mentre la regia di De La Roche risulta abbastanza autonoma e svincolata dalle precedenti versioni (malgrado il look del Fantasma citi alla lettera lo spettacolo di Lloyd Webber).\nLo spettacolo \u00e8 andato in diverse scena citt\u00e0 italiane durante la stagione 2005-06 con protagonisti Giorgio Carli (Erik), Alexandra Alis\u00e8 (Christine) e Simone Sibillano (Raoul), ottenendo un discreto successo di pubblico.\nAl momento non risultano in calendario nuove edizioni.\nCollegamenti esterni.\nIl Fantasma dell'Opera "}
{"id": "1751877", "revid": "173469", "url": "https://it.wikipedia.org/wiki?curid=1751877", "title": "Henry FitzRoy, 1\u00b0 Duca di Richmond e Somerset", "text": ""}
{"id": "1751878", "revid": "1543377", "url": "https://it.wikipedia.org/wiki?curid=1751878", "title": "Bruna (Castel Ritaldi)", "text": "Bruna \u00e8 una frazione del comune di Castel Ritaldi (PG). Secondo i dati del censimento Istat del 2001, gli abitanti sono 1.087, pi\u00f9 del doppio rispetto a quelli del centro del capoluogo. La frazione si trova in pianura, a 242 \nStoria.\nIl nome del paese (in precedenza La Bruna, poi modificato in Bruna) \u00e8 storicamente collegato con il santuario della Madonna della Bruna, un bell'esempio di architettura rinascimentale ispirata alle opere del Bramante.\nEsso venne edificato sulla riva del torrente Tatarena, in seguito ad un presunto miracolo.\nInoltre, secondo la leggenda locale, mentre alcuni pellegrini si stavano recando a visitare le spoglie della beata Chiara da Montefalco, nel giugno del 1706, essi si riposarono brevemente all'ombra delle querce che crescevano presso il torrente. Lo stendardo che stavano portando in processione, per\u00f2, non riusciva ad essere risollevato: essi poterono proseguire solo dopo aver fatto dipingere tale stendardo \"a fresco\" sulle mura interne della chiesa del luogo. In aggiunta a questo, il pittore incaricato dell'esecuzione, si vide l'opera inspiegabilmente portata a termine da sola, dopo che egli l'aveva avviata il giorno prima.\nL'interno della chiesa (1510) \u00e8 a navata unica, a croce greca, con tre absidi circolari eguali. All'interno si trovano affreschi di Tiberio di Diotallevi (\"Madonna della Bruna\", sull'altare maggiore) e di Pier Matteo Piergili (abside).\nEconomia e manifestazioni.\nDa citare, tra gli impianti sportivi, lo stadio comunale \"Calisto\" (calcio).\nMonumenti e luoghi d'interesse.\nIl 22 dicembre 2011 il Comune di Castel Ritaldi ha dedicato una piazza della frazione al pittore russo Gregory Maltzeff (detto il Pittorusso), sepolto a Castel Ritaldi. Il \"Largo Gregory Maltzeff\" ."}
{"id": "1751884", "revid": "1305772", "url": "https://it.wikipedia.org/wiki?curid=1751884", "title": "Black Tiger", "text": ""}
{"id": "1751886", "revid": "767487", "url": "https://it.wikipedia.org/wiki?curid=1751886", "title": "Claudio Graf", "text": "Carriera.\nNato a Bahia Blanca nel 1976, ha esordito a 18 anni nei Liners, squadra dilettantistica della sua citt\u00e0 natale, per poi militare via via in varie altre squadre argentine come l'Independiente e il Lan\u00fas, ma anche tra i bulgari del Litex Love\u010d e nel club turco del Sakaryaspor.\nIn totale ha realizzato pi\u00f9 di 100 gol."}
{"id": "1751902", "revid": "767487", "url": "https://it.wikipedia.org/wiki?curid=1751902", "title": "River of Dreams (Barclay James Harvest)", "text": "River of Dreams \u00e8 il diciassettesimo ed ultimo album in studio della band rock britannica Barclay James Harvest, pubblicato nel 1997."}
{"id": "1751905", "revid": "188116", "url": "https://it.wikipedia.org/wiki?curid=1751905", "title": "Giovanni Nencioni", "text": "\u00c8 stato uno dei maggiori storici della lingua italiana, accademico dei Lincei, presidente dell'Accademia della Crusca dal 1972 al 2000 e professore emerito della Normale di Pisa.\nBiografia.\nLaureatosi nel 1932 a Firenze in Diritto processuale con Piero Calamandrei, dedic\u00f2 i suoi primi studi alla poesia greca di Ipponatte e alla diffusione della lingua latina nell'area mediterranea. Nel 1936 divenne funzionario del Ministero dell'educazione nazionale e cominci\u00f2 ad occuparsi di lessicografia. Nel 1944 fu incaricato della cattedra di glottologia dell'Universit\u00e0 di Roma, tolta per due anni ad Antonino Pagliaro per la sua adesione al fascismo.\nDopo il 1946 fu Ispettore centrale del Ministero della Pubblica Istruzione.\nSi dedic\u00f2 in quegli anni a ricerche lessicografiche e linguistiche; in particolare studi\u00f2 il rapporto tra Croce e la linguistica, polemizzando con lo storicismo e le posizioni estetiche di Croce, in nome di un'idea del linguaggio come \"istituzione\" in stretto contatto con la cultura e la societ\u00e0.\nEbbe poi la cattedra di Grammatica e Storia della Lingua italiana nelle Universit\u00e0 di Bari e Firenze, e nel 1955 divenne accademico della Crusca. Presidente dell'Accademia dal 1972, diede impulso all'edizione del \"Vocabolario\" e, nel 1990, fond\u00f2 un bollettino semestrale divulgativo, di notevole pregio e autorevolezza, \"La Crusca per voi\", che si rivolge anche ai non specialisti presentando studi su problemi linguistici di attualit\u00e0 e offrendo risposte qualificate a quesiti posti da studenti, insegnanti, lettori, interessati all'uso corretto della lingua italiana.\nNel 1974 pass\u00f2 a insegnare alla Scuola Normale Superiore di Pisa approfondendo gli interessi per la lessicografia e la linguistica.\nNello studio dell'italiano, Nencioni si \u00e8 distinto per la sua moderazione: attento a non far \u00abimbarbarire la lingua dei nostri padri\u00bb, ha saputo tuttavia mettere in guardia anche dagli eccessi, invitando a \u00abnon esagerare con il purismo\u00bb."}
{"id": "1751919", "revid": "287204", "url": "https://it.wikipedia.org/wiki?curid=1751919", "title": "Gaston Rebuffat", "text": ""}
{"id": "1751921", "revid": "110157", "url": "https://it.wikipedia.org/wiki?curid=1751921", "title": "Bagmati (zona amministrativa)", "text": " \nB\u0101gmat\u012b (\u092c\u093e\u0917\u094d\u092e\u0924\u0940 in lingua nepalese, italianizzato in Bagmati) \u00e8 una ex zona amministrativa del Nepal che prende il nome dall'omonimo fiume che l'attraversa. Come tutte le zone \u00e8 stata soppressa nel 2015.\nIl territorio ha una superficie di 9.428\u00a0km\u00b2, e una popolazione di 3.008.487 (censimento 2001).\nFaceva parte della Regione di Sviluppo Centrale e comprende la Valle di Kathmandu, con la capitale del Paese e la sua conurbazione di pi\u00f9 di un milione e mezzo di abitanti.\nGeografia antropica.\nSuddivisioni amministrative.\nLa Zona di Bagmati si suddivide in 8 distretti:"}
{"id": "1751923", "revid": "287204", "url": "https://it.wikipedia.org/wiki?curid=1751923", "title": "Coppa Svizzera 2007-2008", "text": "La Coppa Svizzera 2007-2008, iniziata l'8 agosto 2007, si \u00e8 conclusa con la vittoria del .\nFormula.\nAlla competizione partecipano di diritto le squadre della Super League e della Challenge League tranne il , che invece disputa la Coppa del Liechtenstein. Il tabellone viene completato attraverso una fase eliminatoria regionale dalla quale accedono alla coppa 11 club di Prima Lega e 26 che militano nella Lega amatori.\nPreliminari.\nPrimo turno preliminare.\nAmmesse direttamente al secondo turno:\nSecondo turno preliminare.\nVengono ammesse alla Swisscom Cup anche le seguenti squadre:\nDalla \"Seconda Lega interregionale\":\nDalla \"Seconda Lega regionale\":\nDalla \"Terza Lega\":"}
{"id": "1751924", "revid": "97701", "url": "https://it.wikipedia.org/wiki?curid=1751924", "title": "B\u0101gmat\u012b", "text": ""}
{"id": "1751925", "revid": "344503", "url": "https://it.wikipedia.org/wiki?curid=1751925", "title": "Bill Pohlad", "text": "Biografia.\nNato nel Minnesota, \u00e8 il figlio del multi-miliardario Carl Raymond Pohlad, imprenditore di origini slovacche e proprietario dei Minnesota Twins, e di Mary Eloise O'Rourke, di origini irlandesi. Il padre \u00e8 considerato, secondo Forbes, uno dei 400 uomini pi\u00f9 ricchi degli Stati Uniti.\nNel 1990 debutta alla regia con il film \"Old Explorers\". Negli anni seguenti ha lavorato come produttore esecutivo, producendo film come \"I segreti di Brokeback Mountain\", \"I'm Going to Tell You a Secret\", \"Radio America\" e \"Fur - Un ritratto immaginario di Diane Arbus\". Nel 2007 \u00e8 tra i produttori del film di Sean Penn \"Into the Wild - Nelle terre selvagge\" e nel 2011 di \"The Tree of Life\"."}
{"id": "1751934", "revid": "71433", "url": "https://it.wikipedia.org/wiki?curid=1751934", "title": "Jay Lash Cassidy", "text": ""}
{"id": "1751937", "revid": "1439131", "url": "https://it.wikipedia.org/wiki?curid=1751937", "title": "Fiat 500 Ghia Jolly", "text": "La Fiat 500 Ghia Jolly \u00e8 una spiaggina costruita dalla carrozzeria Ghia, dal 1957 al 1966.\nContesto.\nRealizzata sulla meccanica della Fiat Nuova 500 e in seguito anche su base Autobianchi Giardiniera, fu tra i primi progetti di Sergio Sartorelli, appena giunto alla direzione tecnica della Ghia, dopo la fuoriuscita di Giovanni Savonuzzi.\nLa vettura era piuttosto costosa (aveva un prezzo quasi doppio rispetto a una normale \"500\") ed \u00e8 stata un oggetto \"cult\", ambito e acquistato da molti VIP della finanza, dello spettacolo o della politica, come Aristotele Onassis, Yul Brynner, Enrico Berlinguer, Mario Berrino, e Silvio Berlusconi, per essere imbarcate sui loro yacht o per l'utilizzo come \"golf cart\" e nelle loro propriet\u00e0 immobiliari.\nSono state vendute negli Stati Uniti tra il 1958 e il 1962 e in Europa tra il 1957 e il 1966. Alcuni esemplari hanno anche raggiunto il Sudafrica tra il 1958 e il 1960.\nNon si conoscono con certezza il numero di esemplari prodotti, i registri sono andati perduti negli anni avendo la Carrozzeria Ghia passato numerose propriet\u00e0 fino a diventare marchio di propriet\u00e0 Ford.\nLe vetture includevano protezioni ai lati e parabrezza, come copertura avevano semplicemente un tendalino di protezione per il sole (anzich\u00e9 una pi\u00f9 classica capote) appoggiato su un corpo di tubature cromate, le portiere erano totalmente assenti e solo nella versione \"economica\" del 1965 furono installate antiestetiche catenelle. Al momento del lancio i colori disponibili erano: rosa, bianco, giallo pallido e cielo blu.\nLa meccanica era rimasta quella originale della FIAT con il classico bicilindrico raffreddato ad aria.\nUna versione \"economica\" \u00e8 stata disponibile dal 1965 al 1966, con paraurti normale sprovvisto delle tubature cromate e con sedili in telaio tubolare e con un cordoncino di plastica avvolto.\nLe autovetture sono state costruite all'interno della sede Ghia fino al 1966."}
{"id": "1751949", "revid": "287204", "url": "https://it.wikipedia.org/wiki?curid=1751949", "title": "Leao Butron", "text": ""}
{"id": "1751952", "revid": "121233598", "url": "https://it.wikipedia.org/wiki?curid=1751952", "title": "Ernesto Augusto di Hannover (1845-1923)", "text": "Biografia.\nInfanzia.\nIl principe Ernesto Augusto di Hannover, Duca di Brunswick e Lunenburg, Principe del Regno Unito di Gran Bretagna e Irlanda, nacque a Hannover durante il regno di suo nonno paterno, Ernesto Augusto I. Divent\u00f2 il principe ereditario di Hannover all'ascesa di suo padre al trono come Giorgio V nel novembre 1851. Guglielmo I di Prussia e il suo ministro-presidente Otto von Bismarck deposero Giorgio V per aver parteggiato per la sconfitta Austria nella guerra austro-prussiana del 1866. Durante la guerra, il principe ereditario entr\u00f2 in azione nella battaglia di Langensalza.\nEsilio.\nDopo la guerra, l'esiliata famiglia reale hannoveriana si stabil\u00ec in Hietzing, vicino a Vienna, ma trascorreva una buona parte di tempo a Parigi. Giorgio V non abbandono mai le sue pretese sul trono hannoveriano e mantenne la Legione Guelfica a sue proprie spese. L'ex principe ereditario viaggi\u00f2 durante questo primo periodo di esilio.\nSuccessione.\nQuando re Giorgio V mor\u00ec a Parigi il 12 giugno 1878, il principe Ernesto Augusto gli successe come Duca di Cumberland e Teviotdale nella Par\u00eda di Gran Bretagna e Conte di Armagh nella Par\u00eda d'Irlanda. La regina Vittoria lo cre\u00f2 Cavaliere della Giarrettiera il 1\u00ba agosto 1878.\nMatrimonio e figli.\nDurante la visita a suo cugino di secondo grado Alberto Edoardo, Principe di Galles (poi re Edoardo VII) a Sandringham nel 1875, conobbe la principessa Thyra di Danimarca, figlia minore di re Cristiano IX e una sorella della Principessa di Galles (poi regina Alessandra).\nIl 21/22 dicembre 1878, Ernesto Augusto e la principessa Thyra si sposarono al Palazzo di Christiansborg a Copenaghen.\nIl Duca e la Duchessa di Cumberland ebbero sei figli:\nDucato di Brunswick.\nLa regina Vittoria nomin\u00f2 il Duca di Cumberland maggiore generale nell'esercito britannico nel 1886 e lo promosse a tenente generale nel 1892 e generale nel 1898. Sebbene fosse un pari britannico e un principe di Gran Bretagna e Irlanda, continu\u00f2 a considerarsi un monarca tedesco in esilio e rifiut\u00f2 di rinunciare ai suoi diritti di successione di Hannover, stabilendo la sua dimora a Gmunden nell'Alta Austria.\nIl Duca di Cumberland fu anche primo nella linea di successione al Ducato di Brunswick dopo il suo lontano cugino, il duca Guglielmo. Nel 1879, quando divent\u00f2 chiaro che la linea maggiore della Casata Guelfa si sarebbe estinta con Guglielmo, il parlamento di Brunswick cre\u00f2 un consiglio di reggenza che assumesse l'amministrazione del Ducato alla morte di Guglielmo. Questo consiglio avrebbe nominato un reggente se il duca di Cumberland non avesse potuto salire al trono. Quando Guglielmo mor\u00ec nel 1884, il Duca di Cumberland si proclam\u00f2 Ernesto Augusto, Duca di Brunswick. Tuttavia, dal momento che rivendicava ancora di essere il legittimo re di Hannover, il Reichstag tedesco dichiar\u00f2 che avrebbe disturbato la pace dell'impero, se fosse salito al trono ducale. Sotto la pressione prussiana, il consiglio di reggenza ignor\u00f2 le sue pretese e nomin\u00f2 il principe Alberto di Prussia come reggente.\nI negoziati tra Ernesto Augusto e il governo tedesco continuarono per quasi tre decenni, senza alcun risultato. Durante questo periodo, il Reggente Alberto mor\u00ec e il duca Giovanni Alberto di Meclemburgo fu nominato come nuovo reggente.\nRiconciliazione.\nIl Duca di Cumberland si riconcili\u00f2 parzialmente con la dinastia Hohenzollern nel 1913, quando il figlio sopravvissuto, il principe Ernesto Augusto (III), spos\u00f2 l'unica figlia femmina dell'Imperatore tedesco Guglielmo II, il nipote del re prussiano che aveva deposto suo padre nel lontano 1866. Rinunci\u00f2 ai suoi diritti di successione al Ducato di Brunswick (che erano appartenuti alla dinastia Guelfa dal 1235) il 24 ottobre 1913. In cambio, suo figlio minore Ernesto Augusto divent\u00f2 il Duca di Brunswick regnante il 1\u00ba novembre. Guglielmo II cre\u00f2 l'anziano Ernesto Augusto (II) Cavaliere dell'Ordine supremo dell'Aquila Nera. Nel 1918 il giovane Duca Ernesto Augusto abdic\u00f2 al suo trono insieme agli altri principi tedeschi quando tutte le dinastie tedesche furono abolite dal governo tedesco provvisorio, che fu istituito quando lo stesso imperatore abdic\u00f2 e fugg\u00ec dalla Germania in esilio nei Paesi Bassi.\nGuerra.\nLo scoppio della prima guerra mondiale cre\u00f2 una rottura tra la famiglia reale britannica e i suoi cugini hannoveriani. Il 13 maggio 1915, re Giorgio V del Regno Unito ordin\u00f2 di rimuovere il Duca di Cumberland dal Registro dell'Ordine della Giarrettiera. Secondo i termini del Titles Deprivation Act 1917, il 28 marzo 1919 il suo nome fu rimosso dalle liste dei Pari di Gran Bretagna e Irlanda dal decreto del re in Consiglio per aver \"imbracciato armi contro la Gran Bretagna\".\nMorte.\nIl principe Ernesto Augusto II di Hannover, ex Principe ereditario di Hannover ed ex Duca di Cumberland, mor\u00ec per un ictus nella sua propriet\u00e0 di Gmunden il 14 novembre 1923."}
{"id": "1751954", "revid": "174925", "url": "https://it.wikipedia.org/wiki?curid=1751954", "title": "Cima grande di Lavaredo", "text": ""}
{"id": "1751957", "revid": "33689", "url": "https://it.wikipedia.org/wiki?curid=1751957", "title": "Sviluppatore di videogiochi", "text": "Lo sviluppatore di videogiochi \u00e8 colui che realizza applicazioni videoludiche, ovvero software interattivi di intrattenimento. Una societ\u00e0 di sviluppo di videogiochi \u00e8 un gruppo di sviluppatori con una comune ragione sociale, che sviluppa tali prodotti.\nQuando ci si riferisce a un'azienda che realizza software videoludici il termine corretto \u00e8 \"sviluppatore di videogiochi\", mentre la figura del \"publisher\" in Italia viene identificata come editore di videogiochi. Nel mercato, si aggiunge un terzo fattore economico, chiamato distributore, societ\u00e0 che si occupa - appunto - della distribuzione delle confezioni complete del prodotto all'interno dei propri mercati di riferimento, sia nella GDO sia nei singoli punti vendita.\nIl termine sviluppatore di videogiochi pu\u00f2 essere attribuito indistintamente a diverse figure professionali: programmatore, grafico 3D, grafico 2D, illustratore, direttore artistico, autore, caposviluppatore, produttore e project manager.\nAziende.\nUno studio di sviluppatori, come accennato, \u00e8 un'azienda che progetta e realizza il software del videogioco.\nUno studio \u00e8 una particolare divisione di una compagnia produttrice, che agisce in maniera molto indipendente dal resto della compagnia, pur dipendendo economicamente da essa. L'editore, che pu\u00f2 essere la stessa compagnia che effettua anche lo sviluppo, \u00e8 l'azienda responsabile della parte finanziaria, della fabbricazione di supporti fisici (dischi, manuali di istruzioni...) e del marketing del videogioco. Spesso l'editore \u00e8 anche distributore del gioco, ovvero si occupa del trasporto e della vendita al dettaglio, ma anche il distributore pu\u00f2 essere un'ulteriore figura aziendale indipendente.\nTalvolta un produttore di console \u00e8 anche proprietario unico di uno sviluppatore di videogiochi destinati alle proprie console, in questo caso si parla di sviluppatore \"first-party\" (traducibile come \"di prima mano\" o \"di prime parti\") e di relativi titoli \"first-party\" prodotti; uno sviluppatore non completamente posseduto dal costruttore di console, ma comunque legato da un contratto esclusivo di sviluppo con quel costruttore, \u00e8 un sviluppatore di seconde parti (\"second-party\"); infine un sviluppatore di terze parti (\"third-party\") \u00e8 un'azienda indipendente senza partecipazioni dirette del costruttore.\nUn assetto standard per un progetto di sviluppo valido varia in modo molto eterogeneo a seconda delle esigenze dello sviluppo del progetto stesso. Di norma, si possono rintracciare delle figure chiave, come 1 produttore, diversi programmatori, almeno 1 autore di giochi, diversi grafici - suddivisi per competenze necessarie, 1 progettista del suono e i \"game tester\". Pi\u00f9 che di una gerarchia in senso stretto, parliamo per\u00f2 di un sistema di coordinamento decisionale che prevede un forte interscambio di informazioni tra tutti i soggetti, permettendo cos\u00ec la flessibilit\u00e0 di uno sviluppo che si adatta alla risoluzione dei problemi in modo ottimale, ad esempio nel caso in cui ci sia un problema tecnico tra un grafico e un programmatore, il produttore pu\u00f2 intervenire direttamente eliminando il problema alla radice (ad esempio coinvolgendo il \"game designer\" per eliminare del tutto la presenza del problema). La soluzione, in questo caso, potrebbe anche essere proposta direttamente dal \"game designer\", richiedendo al produttore soltanto l'approvazione, in un processo rapido e tuttavia codificato e tracciabile (attraverso sistemi di controllo di processo avanzati). Di norma, \u00e8 per\u00f2 il produttore ad avere l'ultima parola in caso di contrasti all'interno del gruppo di lavoro.\nProfessioni legate al design.\nGame designer.\nIl \"game designer\" (termine usato anche per indicare un autore di giochi non elettronici) \u00e8 la figura principalmente responsabile del gameplay e del \u201cfattore divertimento\u201d del gioco. \u00c8 l'ideatore dei contenuti e delle regole e non \u00e8 necessariamente un programmatore. Sfruttando la propria esperienza e le proprie abilit\u00e0, deve creare il miglior gioco sulla base di determinate circostanze, come la piattaforma, il genere e il pubblico. Comincia scrivendo e diagrammando il progetto all'interno di un documento di design, utilizzando strumenti come screenshot e diagrammi d'interfaccia, tabelle e modelli di script. Nel corso dello sviluppo, il \"game designer\" aggiorna i documenti in modo che il resto del gruppo sia sempre a conoscenza dell'attuale stato del gioco. Il documento di design, tuttavia, non resta solo un'idea iniziale: nel corso del progetto potrebbe essere soggetto a svariate modifiche e aggiunte, come nuovi personaggi, mondi, schemi di controllo, sistemi, interfaccia, trama ed enigmi. Intanto che il progetto su documento prende forma, \u00e8 buona prassi per un game designer giocarlo costantemente, in modo da assicurarsi che vi sia il giusto livello di bilanciamento, difficolt\u00e0 e divertimento. \u00c8 informato costantemente dei risultati di \"playtesting\", cos\u00ec da capire in quali aree il gioco richiede particolari attenzioni. Il \"game designer\", oltre a lavorare assieme a un gruppo di altri \"designer\", collabora strettamente con le altre aree del team, in modo da supervisionare tutti gli elementi sviluppati. Non \u00e8 raro che un progetto abbia pi\u00f9 di un game designer, i quali si dividono le responsabilit\u00e0 in base alla loro esperienza e ai propri interessi.\nLead designer.\nUn \"lead designer\" esegue molti degli incarichi menzionati per il game designer ma soprattutto rappresenta il punto di riferimento per gli altri membri del gruppo di design e del progetto per quanto concerne la sua area, in modo da raggiungere gli obiettivi di produzione prefissati. Assieme al produttore, ha potere decisionale riguardo alle scelte di design, specialmente nei casi in cui queste non implichino nessun cambiamento radicale negli obiettivi e tempi di sviluppo. Il \"lead designer\" \u00e8 responsabile della selezione degli altri \"designer\" del team e talvolta si occupa di presentare il gioco ai media.\nLevel designer.\nNello sviluppo di un gioco 3D, un \"level designer\" si occupa di costruire l'architettura interattiva (strutture e terreno naturale) per un segmento del gioco. Ci\u00f2 significa che egli implementer\u00e0 specifici aspetti del \"gameplay\" in una determinata parte del progetto, dal momento che molti giochi tridimensionali usano la struttura del mondo come base del \"gameplay\". L'equivalente del \"level designer\" di un gioco che non si occupa dell'interazione tra spazi 3D \u00e8 il \"mission (o campaign) designer\". Tale ruolo \u00e8 appropriato a generi videoludici come GdR o RTS, in cui i \"designer\" usano degli \"editor\" specifici per posizionare terreno e risorse. In ogni tipo di gioco, il \"level design\" pu\u00f2 includere obiettivi, abilit\u00e0 e comportamenti dei nemici.\nSceneggiatore.\nGli sceneggiatori ricercano e creano la trama (quando presente) alla base del mondo di gioco, presentata attraverso il testo su schermo, i dialoghi dei personaggi e le scene d'intermezzo. In base al tipo di gioco, la realizzazione pu\u00f2 essere tanto basilare (semplice testo su menu, voce fuoricampo) quanto complessa (conversazioni a bivi). Gli sceneggiatori lavorano a stretto contatto con i designer in modo da comprendere e proporre ogni possibile percorso attraverso il gioco. Collaborare con i designer \u00e8 inoltre cruciale per riuscire a mantenere il giusto bilanciamento tra meccaniche e trama, attraverso ciascun potenziale percorso del gioco. Dal momento che i propositi e lo stile variano ampiamente da gioco a gioco, il contratto di uno Screenwriter \u00e8 spesso limitato a una sola opera.\nProfessioni legate alla programmazione.\nProgrammatore.\nIl programmatore \u00e8 chi scrive il codice sorgente del videogioco in sviluppo. A seconda dell'anzianit\u00e0 e delle conoscenze, viene classificato come Junior o Senior della propria area di competenza. Agli inizi della propria attivit\u00e0 lavorativa all'interno di uno studio di sviluppo, deve apprendere le regole di programmazione degli strumenti di lavoro utilizzati dall'azienda stessa. Di norma, il programmatore - in base al suo percorso di studi e alle capacit\u00e0 personali - si specializza in diversi ambiti quali l'IA, gli effetti grafici, la fisica, la programmazione del suono, i sistemi di collisione e molte altre aree dello sviluppo.\nCapo programmatore.\nLa figura del capo programmatore (\"lead programmer\") unisce incarichi prettamente manageriali con gli impegni di un tradizionale programmatore. Il suo compito non sar\u00e0 limitato alla scrittura di codici complessi, ma egli dovr\u00e0 anche disporre del know-how necessario all'organizzazione e alla gestione di un team, poich\u00e9 rappresenta un punto di congiunzione tra il produttore e il team di programmazione. Il capo programmatore dovr\u00e0 guidare il gruppo nella scelta della tecnologia da usare (es. Direct3D o OpenGL) e decidere quali incarichi affidare a ciascun elemento. Oltre a supervisionare il lavoro del team e a contribuire enormemente al processo di programmazione, egli necessita di lavorare a stretto contatto con il team artistico e di design, partecipando alla definizione delle milestone. Non di rado, il capo programmatore \u00e8 un esperto in una o pi\u00f9 specialit\u00e0 di programmazione, come intelligenza artificiale, rendering 3D, animazione 3D, fisica, multigiocatori/networking o audio. Ovviamente, la posizione ricoperta lo porta a essere responsabile dell'intera struttura e implementazione del codice nel gioco.\nProgrammatore di engine e tool.\nUn programmatore di engine (\"engine programmer\") si occupa di realizzare le fondamenta del codice alla base del gioco, scrivendo il codice di programmazione dietro al rendering e alle funzionalit\u00e0 dello stesso. Per gran parte delle piattaforme di gioco, al programmatore di engine \u00e8 richiesta la conoscenza del linguaggio C/C++, talvolta di Assembly, di concetti matematici, grafici, rilevamento di collisioni e gestione di database.\nUn programmatore di tool (\"tools programmer\") crea invece gli strumenti in grado di agevolare il lavoro degli artisti e dei designer con l'engine (come plug-in per software di grafica in grado di aiutare a integrare texture o sfondi nel gioco). Migliore \u00e8 lo strumento, pi\u00f9 rapidamente possono lavorare designer e artisti, velocizzando sensibilmente i tempi di produzione.\nProgrammatore di grafica ed effetti speciali.\nGeneralmente, a tutti i programmatori \u00e8 richiesta una minima esperienza nella programmazione di grafica, ma nel caso del programmatore di grafica (\"graphics/special effects programmer\") \u00e8 essenziale che egli disponga di tutte le conoscenze tecniche per realizzare oggetti tridimensionali oltre a immagini in 2D. Un'enorme cultura matematica (specialmente riguardante l'algebra lineare e i calcoli avanzati) \u00e8 un'abilit\u00e0 cruciale per questo ruolo. Come programmatore grafico c'\u00e8 bisogno di comprendere le complessit\u00e0 dello \"skinning\" (il coprire) modelli tridimensionali, dell'importare file da programmi di animazione 3D e dell'unione delle animazioni. Tuttavia, egli deve anche possedere l'occhio artistico che gli permetta di implementare realistici e affascinanti effetti particellari (come fuoco ed elettricit\u00e0), o almeno l'abilit\u00e0 di lavorare con il team di artisti per raggiungere l'effetto desiderato. Inoltre, \u00e8 necessario che sia in grado di ottimizzare i suoi lavori, in modo da capire come visualizzare tutto in tempo reale con il pi\u00f9 alto frame rate.\nProgrammatore dell'intelligenza artificiale.\nUn programmatore di intelligenza artificiale (\"artificial intelligence programmer\") scrive essenzialmente le regole che governano il comportamento delle entit\u00e0 all'interno del gioco. Un programmatore di intelligenza artificiale alle prime armi deve apprendere gli algoritmi di base e i concetti dietro l'IA, come il \"path finding\", i pattern e gli alberi di decisione. Tra i concetti pi\u00f9 avanzati nel campo dell'IA figurano le reti neurali, la vita artificiale, gli algoritmi genetici e le macchine a stati finiti. L'abilit\u00e0 principale dell'AI programmer sta nell'implementare complessi comportamenti di gioco, che funzionino in tempo reale senza eccessivi sforzi del processore.\nProgrammatore di rete/multigiocatore.\nQuella di programmatore multiplayer (\"multiplayer/networking programmer\") \u00e8 una tra le figure pi\u00f9 richieste in un team di sviluppo, anche grazie al recente successo dei giochi online. I giochi online hanno come unica sfida l'essere basati su un'enorme lista di variabili: tra queste figurano la potenza del sistema dell'utente, le capacit\u00e0 in continuo cambiamento delle reti, l'architettura dei server di gioco, il sistema di pagamento, la gestione dell'esperienza \"in-game\" e alcuni sistemi di sicurezza. I giochi online sono minacciati da gruppi di hacker, che possono drasticamente influenzare la soddisfazione e gratificazione dell'utente. Dal momento che questo tipo di giochi offre denaro in base alla quantit\u00e0 di tempo che i giocatori spendono online, il programmatore di rete \u00e8 responsabile del successo a lungo termine o del fallimento di un prodotto e, talvolta, di quello dell'intera compagnia. Oltre alle conoscenze sopraccitate, egli deve disporre di un background composto dai campi standard della programmazione: architettura client/server, sicurezza di rete, protocolli di base (es. TCP/IP o UDP), sincronizzazione, creazione e gestione di database e interfacce di rete come DirectPlay e Winsock.\nProfessioni della sfera visiva.\nDirettore artistico.\nIl direttore artistico \u00e8, tra gli artisti, la figura con la maggiore conoscenza degli strumenti, delle tecnologie e dei metodi utilizzati. Le sue idee creative e abilit\u00e0 artistiche hanno notevole influenza sulla forma del progetto e, laddove necessario, contribuisce alla correzione dei problemi che si verificano durante il ciclo produttivo. Il direttore artistico lavora strettamente con il produttore e con il \"game designer\" per gestire l'attivit\u00e0 produttiva del team artistico.\n3D level builder.\nA seconda dei software utilizzati per la creazione del prodotto, \u00e8 richiesta la conoscenza di uno dei pi\u00f9 comuni pacchetti 3D, come 3D Studio Max, per realizzare i livelli proposti dai designer. Nei grandi team, il \"level builder\" lavora a stretto contatto con il \"level designer\" per posizionare strutture, oggetti e personaggi all'interno dei livelli del gioco. A seconda degli standard di produzione delle differenti societ\u00e0, il level builder si occupa sia della realizzazione dei singoli elementi della scena sia dell'allestimento della stessa.\n3D model builder.\nProprio come un designer industriale, un \"3D model builder\" elaborer\u00e0 oggetti fisici, come veicoli, mobili, armi e cos\u00ec via. Per questa ragione, una delle abilit\u00e0 richieste da tale incarico \u00e8 un'estrema velocit\u00e0 di realizzazione degli oggetti, in modo da creare una folta libreria di oggetti basilari nel minor tempo possibile. Inoltre, deve anche essere in grado di intuire quali elementi saranno invisibili o poco visibili all'interno del gioco, in modo da non sprecare risorse e tempo nella realizzazione di dettagli futili.\nArtista 2D.\n\"L'artista 2D\" si occupa di realizzare bozzetti e \"artwork\" per fornire un punto di riferimento per l'intero team di sviluppo insieme all'art director. Realizza anche i contenuti temporanei (chiamati tecnicamente \"placeholder\") da inserire nel gioco. A seconda delle tecniche di produzione, produce anche lo storyboard per le sequenze animate e le scene d'intermezzo, oltre a essere responsabile di quelle che sono le basi del look finale di buona parte dell'opera.\nArtista 3D di texture.\nUno specialista in texture deve realizzare la superficie visibile che ricopre le strutture, gli ambienti, le creature e gli oggetti in un gioco tridimensionale. Da una parete di marmo ai volti dei personaggi, passando per la pelle di un animale, la credibilit\u00e0 del mondo dipende dal lavoro del texture artist. Non sono molte le tecniche comunemente utilizzate nella creazione di texture (es. \"hand painting\", \"algorithmic textures\", \"bump mapping\"): il texture artist deve necessariamente conoscerle tutte ed essere in grado di scegliere la pi\u00f9 adatta a un determinato scopo.\n3D cut scene artist.\nLavorando assieme agli artisti 3D, i responsabili delle scene d'intermezzo (\"cut scene\") seguono lo \"storyboard\" in modo da generare delle sequenze filmate di elevata qualit\u00e0, siano esse animazioni pre-renderizzate o scene \"in-game\" che fanno uso del motore grafico del gioco. Tutte le cut scene lineari (non interattive) richiedono movimenti virtuali della telecamera, illuminazioni, animazioni di personaggi e oggetti, effetti speciali e sfondi. Questa fase dello sviluppo \u00e8 molto simile all'animazione tradizionale nel campo del cinema e, infatti, le scene pre-renderizzate vengono talvolta affidate a compagnie d'animazione piuttosto che realizzate internamente. Le sequenze d'intermezzo \"in-game\", invece, sono spesso create dal team di sviluppo, e possono essere realizzate nel corso dello sviluppo globale, piuttosto che essere affidate a una sola persona.\n3D character builder.\nIl termine realizzatore dei modelli 3D (\"3D character builder\") sintetizza quella figura professionale che si occupa della realizzazione dei personaggi, i quali possono essere sia modelli in bassa risoluzione che in alta, a seconda della piattaforma e del design del gioco. Per questo motivo, egli lavorer\u00e0 a stretto contatto con i concept artist, con i programmatori e, talvolta, con i possessori di licenze esterne, in modo da convertire gli \"artwork\" in personaggi tridimensionali. Per il ruolo del character builder \u00e8 dunque richiesta una buona conoscenza dell'anatomia animale e umana, in modo da creare personaggi credibili.\n3D character animator.\nSimilmente a quanto accade nel settore dell'animazione in 2D, un animatore dei modelli 3D (\"3D character animator\") deve avere una buona conoscenza dei movimenti delle creature e delle espressioni umane. Anche il pi\u00f9 riuscito tra i personaggi nel mondo di gioco pu\u00f2 sembrare terribile se animato male, o se non gode del giusto peso, momento o personalit\u00e0. Un'ulteriore sfida \u00e8 rappresentata dalla frequente richiesta di movimenti naturali e verosimili per creature e personaggi fotorealistici. Negli ultimi tempi, la tecnica del motion capture si sta facendo ampia strada all'interno dell'industria videoludica, richiedendo nuove specializzazioni nel campo dell'animazione.\nProfessioni della sfera sonora.\nIngegnere/designer del sonoro.\nSimilmente a quanto accade nella creazione di un prodotto cinematografico, la figura di ingegnere/designer del sonoro \u00e8 deputata alla realizzazione di tutto il materiale audio all'interno del gioco, fatta eccezione per le musiche. Egli si occupa infatti degli effetti sonori, sia relativi ai rumori ambientali (vento, acqua, cani che abbaiano), sia a ci\u00f2 che avviene all'interno del mondo di gioco (il rumore di passi o il tonfo di un'auto che impatta). La realizzazione di tutti questi suoni richiede un lavoro in coordinazione con il team di design e programmazione, in modo da ottenere il miglior risultato possibile. In determinate circostanze, pu\u00f2 capitare inoltre che il sound designer sia anche l'elemento responsabile del doppiaggio dei personaggi o delle tracce musicali, mentre vengono sempre pi\u00f9 utilizzate tecnologie innovative come audio 3D, musiche che cambiano dinamicamente e sintesi del suono.\nCompositore.\nPer via delle ovvie differenze stilistiche che esistono da gioco a gioco, l'incarico di un compositore \u00e8 spesso limitato a un singolo progetto, sebbene possano esserci altre figure, all'interno di un team di sviluppo, in grado di contribuire alla realizzazione delle musiche. Progetti differenti hanno differenti esigenze musicali, che spaziano da temi orchestrati a musiche techno, fino ad arrivare a brani sintetizzati per piattaforme portatili. Per questioni di budget, la maggior parte delle musiche nei videogiochi viene realizzata utilizzando sintetizzatori, sebbene sempre pi\u00f9 spesso vengano utilizzate musiche suonate da strumenti reali o da intere orchestre per aumentare l'effetto scenografico e drammatico.\nProgrammatore/ingegnere audio.\nL'ingegnere audio (\"audio programmer/engineer\") \u00e8 l'elemento di un team di sviluppo il cui incarico \u00e8 realizzare i software e gli strumenti in grado di supportare tutti gli elementi audio (suoni e musiche) nei giochi. A seconda di come questi vengono implementati in particolari progetti, un programmatore audio deve necessariamente conoscere il funzionamento dello standard MIDI, della registrazione e del missaggio dell'audio, della sintesi in tempo reale, degli standard di compressione e di interfacce interattive come DirectMusic. Quella di audio engineer non \u00e8 una specializzazione molto comune al momento, ma dato che i giochi e la tecnologia utilizzata diventano sempre pi\u00f9 sofisticati e cinematografici, la necessit\u00e0 di specialisti dell'audio sta aumentando costantemente. Inoltre, le diverse console (DS, Xbox 360, PlayStation 3) richiedono differenti metodi per riprodurre musica e suoni, richiedendo cos\u00ec ulteriore specializzazione.\nProfessioni della sfera produttiva.\nGame director.\nIl regista videoludico si occupa di dirigere lo staff per lo sviluppo del gioco. Spesso la figura del \"game director\" coincide con quella del \"game designer\".\nProduttore.\nIl produttore, proprio come avviene in ambito cinematografico, ha un ruolo di guida e supervisione: assiste il team di sviluppo non solo per quanto riguarda il budget o i tempi di realizzazione, ma anche nella gestione e supervisione quotidiana dei diversi membri del gruppo. Per via dell'enorme responsabilit\u00e0 nel mantenimento delle scadenze, la figura del produttore riveste un ruolo fondamentale nel processo di design, per assicurarsi che il progetto non vada oltre i tempi o il budget prefissato. Inoltre, hanno il compito primario di comunicare e aggiornare i \"publisher\", in modo tale che il team sia in grado di svolgere il proprio lavoro nel migliore dei modi. \u00c8 cruciale disporre di ottime abilit\u00e0 comunicative, oltre alla capacit\u00e0 di ovviare ai diverbi e ai problemi di comunicazione che possono insorgere tra i diversi sotto-team. Nei casi in cui vada presa una scelta importante, il produttore dovr\u00e0 disporre di tutte le informazioni rilevanti, poich\u00e9 \u00e8 il responsabile di ogni decisione e rischio intrapresi dal team.\nProject manager.\nSebbene la figura del \"project manager\" coincida spesso con quella del produttore, talvolta si riferisce a un ruolo che si occupa esclusivamente di uno degli incarichi principali di quest'ultimo: il processo di definizione del budget e delle scadenze. Come gi\u00e0 visto, tale processo include l'assicurarsi che il team segui i limiti temporali ed economici definiti in fase di pre-produzione, assegnando obiettivi e scadenze (date di consegna) e seguendo costantemente ciascun membro del team.\nAssociate/Assistant producer.\nCome suggerito dalla sua denominazione, l\"'associate\" (o \"assistant\") \"producer\" collabora al fianco del produttore, ricevendo, in talune compagnie, responsabilit\u00e0 diretta su particolari segmenti della produzione. In questi casi, agisce come un subalterno del produttore nella gestione di questo segmento con differenti livelli di autonomia in base all'anzianit\u00e0 e le capacit\u00e0 personale. Alcuni esempi sono la localizzazione, la gestione degli assett (tutti gli elementi grafici del gioco) o quella del sito Intranet del team. \u00c8 una figura presente anche nelle strutture del \"publisher\" e, in questi casi, pu\u00f2 essere utilizzato - per giochi con una larga comunit\u00e0 di fan - per mantenere vive le chat room, scrivere sui forum, aggiornare i contenuti del sito, ricevere riscontri dal pubblico.\nGame tester.\nIl \"game tester\" o in breve \"tester\" \u00e8 il collaudatore del gioco. La sua responsabilit\u00e0 principale \u00e8 quella di scovare e riportare bug per aiutarne l'eliminazione, verificare il bilanciamento all'interno del gioco e le sue diverse caratteristiche. Si tratta di un membro stipendiato della squadra di sviluppo, che non va confuso con un beta tester, che invece di solito \u00e8 un volontario non professionista.\nTestare un gioco non corrisponde semplicemente al giocarlo, ma vuol dire applicare metodologie di testing apprese sul campo, oltre ad assistere il team di design nell'identificare sbilanciamenti nel \"gameplay\". Il game tester deve avere una grossa conoscenza in ambito videoludico e deve essere in grado di notare qualsiasi deviazione da una corretta forma di design, non importa quanto essa sia piccola. Spesso un tester deve concentrarsi su problemi specifici, mentre un'eccellente abilit\u00e0 espositiva \u00e8 fondamentale per poter esibire il risultato al resto del team.\nLead tester.\nSulla base dell'esperienza ottenuta come game tester, il capo collaudatore (\"lead tester\") si preoccupa di organizzare e guidare gli altri componenti del gruppo di testing. Egli lavorer\u00e0 attivamente al fianco di produttore e designer, in modo da creare e implementare piani di testing (come le liste di controllo di tutte le caratteristiche che necessitano di essere controllate in una nuova versione del gioco). Il capo collaudatore si preoccuper\u00e0 inoltre dell'organizzazione e formattazione del database dei bug, oltre a fare da punto di congiunzione tra la sezione test e il resto del team."}
{"id": "1751964", "revid": "184980", "url": "https://it.wikipedia.org/wiki?curid=1751964", "title": "Montessori", "text": ""}
{"id": "1751965", "revid": "121111418", "url": "https://it.wikipedia.org/wiki?curid=1751965", "title": "Jacopo Corsi", "text": "Biografia.\nDi origini nobili (era marchese), apparteneva al noto casato dei Corsi e fu uno dei padri della futura opera lirica. Amico di Jacopo Peri, condivise con questi le inquietudini tese al recupero, attraverso la musica, della drammaticit\u00e0 del teatro dell'antica Grecia.\nFece parte a Firenze della Camerata de' Bardi che faceva capo a Giovanni Bardi e nel suo palazzo - Palazzo Tornabuoni - alla fine del Cinquecento riun\u00ec la prima Accademia di Musica di Firenze: qui nacque nel 1598 il melodramma italiano con la prima rappresentazione privata di \"Dafne\", su libretto di Ottavio Rinuccini, come ricorda anche una lapide posta su via dei Corsi.\nLa prima esecuzione pubblica di \"Dafne\" \u00e8 stata il 21 gennaio 1599 nella seconda versione nel Palazzo Pitti.\nNel 1600 suona l'organo nella prima assoluta di \"Euridice\" a Palazzo Pitti."}
{"id": "1751966", "revid": "110157", "url": "https://it.wikipedia.org/wiki?curid=1751966", "title": "New Juke-Box Hits", "text": "New juke-Box Hits \u00e8 il quinto album in studio del cantante rock statunitense Chuck Berry, pubblicato nel Marzo 1961 sotto l'etichetta Chess."}
{"id": "1751967", "revid": "300067", "url": "https://it.wikipedia.org/wiki?curid=1751967", "title": "Jacque Vaughn", "text": "Carriera.\nHa frequentato la University of Kansas insieme a Paul Pierce per quattro anni, totalizzando medie di 9,6 punti, 6,4 assist e 3,0 rimbalzi in 126 partite, e tuttora detiene il record dell'ateneo per quanto riguarda gli assist: ben 804. Nel 1994 fu ottavo nella classifica dei rookie dei college, e nel 1996 fu tra i primi otto playmaker della categoria.\nAl draft NBA 1997 viene scelto dagli Utah Jazz. Rimane con la squadra di Salt Lake City per quattro anni, impiegato come riserva di John Stockton. Il 2000-01 fu l'anno migliore per Vaughn a Salt Lake City: impiegato mediamente per 17 minuti, totalizz\u00f2 6,1 punti, 2,3 rimbalzi e 3,9 assist a gara, tirando col 42,3% da due e col 38,1% da tre, oltre al 75% dalla lunetta.\nL'anno successivo approda agli Atlanta Hawks, per poi andare a Orlando e ritornare agli Hawks. Furono comunque esperienze poco fortunate: Vaughn non trov\u00f2 mai davvero lo spazio che cercava ma, nonostante tutto, riusc\u00ec a mantenersi sui livelli di quando militava nei Jazz. Nel 2004-05 si trasfer\u00ec ai New Jersey Nets, e l\u00ec rimase anche la stagione successiva. Anche qui fu impiegato come play di riserva.\nNel 2006-07 approda ai San Antonio Spurs, e viene utilizzato come riserva di Parker e Udrih. Il minutaggio e le statistiche calano. Arriva per\u00f2 la gioia del titolo NBA vinto proprio quell'anno. Nel 2007-08 \u00e8 sempre utilizzato come terzo play e totalizza in regular season 4,1 punti di media, con 2,1 assist e 1,0 rimbalzi. Dopo una stagione 2008-09 (ancora alle spalle di Parker e Hill) in cui non viene quasi mai impiegato, scaduto il contratto smette di giocare. Nel settembre 2010 torna agli Spurs, questa volta nel ruolo di assistente allenatore.\nIl 28 luglio 2012 viene assunto come capo-allenatore degli Orlando Magic\nOltre ad aver giocato per la University of Kansas, che ha ritirato la sua maglia nel 2002, Jacque si \u00e8 laureato in business administration presso l'ateneo. Nello stesso anno si \u00e8 sposato con Laura, la sua ragazza fin dai tempi del college, e insieme hanno due figli.\nNel 2016 entra a far parte dello staff di Kenny Atkinson ai Brooklyn Nets in qualit\u00e0 di vice-allenatore.\nNel marzo 2020 viene nominato coach ad interim dopo il licenziamento di Kenny Atkinson registrando un record di 7-3. Guida la squadra anche ai playoff venendo per\u00f2 sconfitto al primo turno dai Toronto Raptors per 4-0.\nAl termine della stagione torna a ricoprire la carica di vice-allenatore lasciando il posto a Steve Nash"}
{"id": "1751973", "revid": "834", "url": "https://it.wikipedia.org/wiki?curid=1751973", "title": "Ljulka AL-21", "text": ""}
{"id": "1751974", "revid": "1086846", "url": "https://it.wikipedia.org/wiki?curid=1751974", "title": "Atalanta Bergamasca Calcio 1946-1947", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1946-1947.\nStagione.\nRisolti i problemi dovuti alla guerra, il campionato di Serie A torna a girone unico a cui prendono parte ben 20 squadre.\nL'organico della squadra bergamasca viene praticamente rivoluzionato; la dirigenza comp\u00ec notevoli sforzi economici e decise di puntare sulla ricerca di giovani. Torna a Bergamo per la terza volta Salvi (che sar\u00e0 il capocannoniere della squadra con 10 gol), arrivano Cergoli, Meucci e Mari. Alla guida della squadra rimane Luisito Monti.\nDopo un avvio non convincente la societ\u00e0 decide di sollevare Monti dall'incarico di allenatore, richiamando sulla panchina Ivo Fiorentini, che tanto bene aveva fatto in neroazzurro nei campionati precedenti la guerra. Insieme al nuovo tecnico, grazie alla riaperta agli stranieri, vengono acquistati due attaccanti ungheresi per cercare di togliere dai guai la squadra: Kincses e Olajkar.\nCon la nuova guida tecnica i risultati cominciarono ad arrivare, fino alla conquista del nono posto in un campionato. Da segnalare i successi convincenti contro due big: e Inter in trasferta.\nOrganigramma societario.\nArea direttiva\nArea tecnica\nArea sanitaria"}
{"id": "1751978", "revid": "188323", "url": "https://it.wikipedia.org/wiki?curid=1751978", "title": "Betamotor", "text": ""}
{"id": "1751980", "revid": "11959", "url": "https://it.wikipedia.org/wiki?curid=1751980", "title": "Baabda", "text": "Baabda () \u00e8 una cittadina del Libano, di circa 2500 abitanti, capoluogo del governatorato del Monte Libano. Si trova su una collina a circa 9\u00a0km a sud-est da Beirut.\nBaabda, insieme con porzioni dei distretti di Metn, Shuf e Aley, contribuisce alla formazione dell'agglomerato urbano di Beirut.\nA Baabda si trova il Palazzo di Baabda che costituisce la residenza ufficiale del Presidente della repubblica libanese."}
{"id": "1751989", "revid": "1480390", "url": "https://it.wikipedia.org/wiki?curid=1751989", "title": "Palm Springs International Film Festival", "text": "Il Palm Springs International Film Festival \u00e8 un festival cinematografico inaugurato nel 1989, che si tiene ogni anno nel mese di gennaio nella valle di Coachella. Ogni edizione del festival presenta oltre 200 film proveniente da pi\u00f9 di 60 paesi.\nParallelamente al festival si tiene un festival dedicato ai cortometraggi, il Palm Springs International Short Film Festival."}
{"id": "1752011", "revid": "2519", "url": "https://it.wikipedia.org/wiki?curid=1752011", "title": "Bheri (zona amministrativa)", "text": "Bher\u012b (\u092d\u0947\u0930\u0940 in lingua nepalese, occidentalizzato in Bheri) \u00e8 una ex zona amministrativa del Nepal. Come tutte le zone \u00e8 stata soppressa nel 2015.\nFaceva parte della Regione di Sviluppo del Medio Occidente e il suo centro pi\u00f9 importante \u00e8 la citt\u00e0 di Nepalganj.\nGeografia antropica.\nSuddivisioni amministrative.\nLa Zona di Bheri si suddivide in 5 distretti:"}
{"id": "1752014", "revid": "35813", "url": "https://it.wikipedia.org/wiki?curid=1752014", "title": "Orazio Farnese, Duca di Castro", "text": ""}
{"id": "1752017", "revid": "767487", "url": "https://it.wikipedia.org/wiki?curid=1752017", "title": "La leggenda dell'invisibile citt\u00e0 di Kite\u017e e della fanciulla Fevronija", "text": "La leggenda dell'invisibile citt\u00e0 di Kite\u017e e della fanciulla Fevronija () \u00e8 un'opera in quattro atti, sei scene ed un epilogo di Nikolaj Andreevi\u010d Rimskij-Korsakov, su libretto di Vladimir Ivanovi\u010d Bel'skij; viene considerata dalla critica come il \"Parsifal\" russo, sia per il tema, sia per la composizione wagneriana della struttura orchestrale.\nStoria della composizione.\nRimskij-Korsakov ed il suo librettista Vladimir Bel'skij, profondo conoscitore della letteratura russa medioevale, avevano considerato pi\u00f9 volte l'idea di comporre un'opera sul soggetto delle leggende sulla citt\u00e0 di Kite\u017e. Esso prese la sua forma definitiva all'inizio del 1903, combinando assieme diverse leggende popolari russe sull'invasione tatara del 1200, sulla citt\u00e0 di Kite\u017e sommersa dalle acque del lago Svetlojar e sulla figura di santa Fevronija di Muromsk, oltre ad aggiunte e invenzioni personali, come il personaggio del traditore Gri\u0161ka Kuter'ma. La partitura venne completata nel novembre del 1904. L'opera compone assieme diversi temi fondamentali, che vanno da una visione sostanzialmente pagana e panteistica della natura, dove ogni essere celebra l'esistenza della divinit\u00e0, alla fede ortodossa vista come l'accettazione della volont\u00e0 divina, anche nelle sciagure e nelle difficolt\u00e0, e infine al tema patriottico della fedelt\u00e0 nei confronti della propria citt\u00e0 e del proprio popolo, tutti aspetti peraltro che vengono perfettamente incarnati dalla figura di Fevronija.\nIl 27 settembre 1905, alla prima moscovita dell'opera \"Pan Voevoda\", il direttore dei teatri imperiali Teljakovskij venne a sapere da Sergej Rachmaninov che Rimskij-Korsakov aveva completato \"La leggenda dell'invisibile citt\u00e0 di Kite\u017e e della fanciulla Fevronija\", ed espresse al compositore il desiderio di metterla in scena per la prossima stagione; la risposta di Rimskij-Korsakov fu che non aveva intenzione di proporre le proprie opere alla direzione, tuttavia a motivo dell'interesse di Teljakovskij gli avrebbe regalato una copia della partitura, affinch\u00e9 decidesse poi se metterla in scena o meno. La prima rappresentazione dell'opera si tenne infatti il 7 febbraio 1907 al teatro Mariinskij di San Pietroburgo; gli allestimenti scenici furono progettati da Konstantin Korovin ed Apollinarij Vasnecov. L'anno successivo l'opera fu rappresentata per la prima volta al teatro Bol'\u0161oj di Mosca, il 15 febbraio 1908. Le scene furono di Korovin, Klodt e Vasnecov. La prima rappresentazione fuori dalla Russia ebbe luogo al Gran Teatre del Liceu di Barcellona, il 2 gennaio 1926, mentre la prima in Italia \u00e8 datata 30 dicembre 1933, al teatro alla Scala di Milano.\nLa protagonista, simbolo del coraggio delle donne russe, divenne sin dalla prima rappresentazione una specie di eroina nazionale, tanto che l'opera rimase praticamente invariata e senza rimaneggiamenti, anche durante il periodo sovietico.\nTrama.\nL'azione ha luogo nell'anno 6751 dalla creazione del mondo, in una localit\u00e0 non specificata al di l\u00e0 del Volga.\nAtto I.\nNella foresta vicino a Piccola Kite\u017e. Dopo un preludio intitolato \"Elogio della vita selvaggia\", entra in scena Fevronija, una fanciulla che vive nel bosco in compagnia del fratello, in piena simbiosi con tutte le creature della natura: parla con gli uccelli, cura gli animali feriti e conosce tutti i segreti delle piante e degli alberi. Fevronija incontra il principe Vsevolod, ferito da un orso durante una battuta di caccia. Dopo essere stato curato da lei, il principe si innamora immediatamente della purezza d'animo e della saggezza semplice della ragazza, e le chiede di sposarlo. Richiamato dal corno dei compagni, il principe si allontana promettendole che torner\u00e0 per condurla alle nozze, mentre il cacciatore F\u00ebdor Pojarok rivela a Fevronija che il giovane \u00e8 il figlio di Jurij, principe della citt\u00e0 di Grande Kite\u017e.\nAtto II.\nNella citt\u00e0 di Piccola Kite\u017e, sulla riva destra del Volga. Una folla di popolani festanti attende il passaggio del corteo nuziale di Fevronija, ci sono perfino un orso ammaestrato ed un suonatore di gusli, che per\u00f2 profetizza sventure. Alcuni borghesi, scontenti della scelta del principe di convolare a nozze con una fanciulla di umili origini, convincono un vecchio mendicante ubriacone, Gri\u0161ka Kuter'ma, ad ingiuriarla e schernirla. Ma, poco dopo l'arrivo del corteo nuziale, irrompe in scena un'orda di guerrieri tatari, mentre la gente terrorizzata grida e fugge. I Tatari saccheggiano il paese e torturano gli abitanti per farsi indicare la strada che porta a Grande Kite\u017e, ma nessuno parla. I soldati allora prendono il vecchio Gri\u0161ka Kuter'ma per farsi dare le informazioni per trovare e conquistare la citt\u00e0, ma rapiscono anche Fevronija, colpiti dalla sua bellezza. Mentre sotto le minacce di tortura Gri\u0161ka \u00e8 sul punto di tradire il suo popolo, Fevronija temendo ormai il peggio, prega Dio che salvi la citt\u00e0 facendola diventare invisibile.\nAtto III.\nScena prima Nella citt\u00e0 di Grande Kite\u017e. La popolazione \u00e8 riunita nella piazza della citt\u00e0 davanti alla cattedrale. F\u00ebdor Pojarok, accecato dai Tatari, narra dei saccheggi perpetrati dai guerrieri e del rapimento di Fevronija. Il principe Jurij in un clima di morte e melanconia prega assieme al popolo la Vergine Maria. Consapevole del momento disperato, Vsevolod organizza un esercito che, sotto il suo comando, tenti un'estrema resistenza contro la venuta dell'invasore, ma, proprio mentre l'esercito si appresta a partire, avviene il miracolo: le campane iniziano a suonare senza che nessuno le manovri, mentre una luminosa nebbia dorata scende sopra la citt\u00e0. Durante l'intermezzo si narrano le sanguinose vicende della battaglia, con l'accompagnamento di canti guerreschi e motivi musicali di derivazione tatara.\nScena seconda Sulle sponde del lago Jar. Gri\u0161ka Kuter'ma tradisce infine la sua gente, e conduce i Tatari sulle rive del lago da cui si dovrebbe vedere Kite\u017e. Ma, giunti sul posto, i nemici vedono solamente una nebbia dorata, per cui furiosi legano Gri\u0161ka minacciando di torturarlo. Giunta la notte i guerrieri tatari si ubriacano e spartiscono il bottino conquistato durante la battaglia, in cui avevano sbaragliato l'esercito russo ed ucciso il principe Vsevolod. Due soltati, Burundaj e Bedjaj, si contendono il possesso di Fevronija; durante la lotta Bedjaj rimane ucciso, poi nell'accampamento tutti si addormentano. Mentre Fevronija piange la morte dell'innamorato, Gri\u0161ka, appeso ad un albero, le chiede di liberarlo per poter fuggire; dopo essere stato slegato \u00e8 tormentato dal rimorso per i suoi atti malvagi e si dirige verso il lago, con l'intenzione di suicidarsi, ma arrivato assiste ad un miracolo: tra i gioiosi e solenni rintocchi delle campane, scorge sulla superficie dell'acqua il riflesso della citt\u00e0 scomparsa. Stupito e spaventato, come preso da follia fugge in direzione della foresta, trascinando con s\u00e9 Fevronija. Gli urli del vecchio svegliano i guerrieri tatari, che si precipitano sulle rive del lago. Alla visione della citt\u00e0 fantasma riflessa sulle acque tutti si disperdono terrorizzati.\nAtto IV.\nScena prima Nella foresta vicino a Piccola Kite\u017e. Gri\u0161ka e Fevronija rimasti soli vagano per la foresta. Gri\u0161ka, sempre pi\u00f9 tormentato, finisce per impazzire e fugge via gridando. Fevronija ritrova un po' di serenit\u00e0 e si assopisce. In quel momento la foresta si trasforma in una specie di paradiso: compaiono luci magiche sugli alberi, si schiudono ovunque bellissimi fiori colorati, gli uccelli iniziano a cantare meravigliosamente. Un uccello profeta, Alkonost, annuncia alla fanciulla che presto dovr\u00e0 morire; appare in quel momento il fantasma del principe Vsevolod per condurla nella citt\u00e0 invisibile di Kite\u017e. L'uccello profeta Sirin dice allora a Fevronija che vivr\u00e0 in eterno. Durante l'intermezzo essi si dirigono verso la citt\u00e0 invisibile, mentre lo spirito della fanciulla si distacca dal corpo.\nScena seconda Nella citt\u00e0 invisibile di Kite\u017e, Fevronija \u00e8 accolta dal principe Jurij e dalla popolazione. La cerimonia nuziale, interrotta durante il secondo atto, pu\u00f2 cos\u00ec riprendere. Vsevolod conduce la fanciulla all'altare. Fevronija chiede perdono per Gri\u0161ka Kuter'ma, la cui anima non \u00e8 per\u00f2 ancora pronta per essere salvata, fa scrivere una lettera piena di speranza da recapitare al vecchio, e si augura che presto potr\u00e0 anch'egli raggiungerli nell'invisibile citt\u00e0 di Kite\u017e."}
{"id": "1752020", "revid": "1573940", "url": "https://it.wikipedia.org/wiki?curid=1752020", "title": "Mill Valley Film Festival", "text": "Il Mill Valley Film Festival \u00e8 un annuale festival cinematografico non competitivo, presentato dal California Film Institute.\nFondato nel 1978 da Mark Fishkin, il festival si tiene ogni anno nella San Francisco Bay Area e si prodiga per fare conoscere nuovi film e lanciare le carriere di promettenti cineasti. Conosciuto anche per la programmazione di qualit\u00e0, atta a valorizzare il cinema indipendente ed internazionale."}
{"id": "1752025", "revid": "767487", "url": "https://it.wikipedia.org/wiki?curid=1752025", "title": "Dhawalagiri", "text": "Dhaul\u0101g\u012br\u012b (\u0927\u094c\u0932\u093e\u0917\u093f\u0930\u0940 \u0905\u091e\u094d\u091a\u0932 in lingua nepalese, occidentalizzato in Dhawalagiri o Dhaulagiri) \u00e8 una ex zona amministrativa del Nepal e prende il nome dal suo monte pi\u00f9 alto, il Dhaulagiri. Come tutte le zone \u00e8 stata soppressa nel 2015.\nFaceva parte della Regione di Sviluppo Occidentale e la sua citt\u00e0 pi\u00f9 importante \u00e8 Baglung.\nGeografia antropica.\nSuddivisioni amministrative.\nLa Zona di Dhawalagiri si suddivide in 4 distretti:"}
{"id": "1752029", "revid": "123348382", "url": "https://it.wikipedia.org/wiki?curid=1752029", "title": "Scavolini (azienda)", "text": "Scavolini \u00e8 un'azienda che opera nel mercato italiano dei mobili da cucina da oltre 50 anni ed esporta a livello internazionale in oltre 50 paesi. Dal 2012 Scavolini entra anche nel settore dell'arredo bagno. Produce inoltre su licenza il marchio Diesel living.\nStoria.\nScavolini nasce a Pesaro, nel 1961, fondata dai fratelli Valter ed Elvino Scavolini, che iniziano con un laboratorio artigianale.\nDurante gli anni settanta consolida la rete distributiva e potenzia la rete commerciale. Nel 1975 Scavolini inaugura la sua prima campagna pubblicitaria nazionale e, in ambito sportivo, nasce la sponsorizzazione di una squadra di basket pesarese, la Victoria Libertas Pallacanestro.\nDalla met\u00e0 degli anni ottanta conquista la leadership nel mercato nazionale dei mobili da cucina e, nella comunicazione pubblicitaria, si presenta come \"la cucina pi\u00f9 amata dagli italiani\". In questi anni Scavolini opera un rafforzamento del marchio dando impulso a iniziative culturali come l'istituzione della Fondazione Scavolini e la sponsorizzazione del Rossini Opera Festival.\nNegli anni novanta Scavolini perfeziona il suo sistema produttivo e commerciale.\nPorta a compimento l'acquisizione di Ernestomeda e crea il Gruppo Scavolini per diversificare l'offerta.\nNel 1996 \u00e8 tra le prime aziende in Italia ad ottenere la Certificazione di Sistema di Qualit\u00e0 UNI EN ISO 9001.\nNel 2001 viene creato Utiliy, il sistema di elementi per cucine ad alta accessibilit\u00e0, fruibile anche da portatori di handicap.\nAlla fine del 2004 ottiene la certificazione UNI EN ISO 14001 con un progetto a tutela dell'ambiente e, nel 2009, ha dato vita a Scavolini Green Mind, un progetto eco sostenibile con impianti fotovoltaici che garantiscono l'autonomia energetica.\nCampagne pubblicitarie.\nLe campagne pubblicitarie, nazionali e internazionali, hanno conferito al marchio una grande notoriet\u00e0 per la loro diffusione sui principali canali media.\nCon una presenza in RAI dal 1975 e sulle emittenti private dal 1984, Scavolini \u00e8 stata pioniera nell'utilizzo del media televisivo per il settore arredamento. Nel 1984 Raffaella Carr\u00e0 diventa testimonial dell'azienda nelle campagne pubblicitarie e, alla fine degli anni ottanta, un'altra famosa showgirl prender\u00e0 il suo posto: Lorella Cuccarini.\n\"\"Lo slogan la cucina pi\u00f9 amata dagli italiani nacque nel 1984 quando diventammo i primi per fatturato nel settore [...] Allora sulla copertina di Sorrisi e Canzoni misero il papa, Pertini e la Carr\u00e0: i pi\u00f9 amati dagli italiani. Scegliemmo lei come donna immagine dell'azienda per tre anni e poi Lorella Cuccarini per diciotto\".\" (Valter Scavolini)\nDal 2016 il testimonial \u00e8 lo chef Carlo Cracco.\nL'azienda \u00e8 presente su Internet dal 1996, anno del suo primo sito web.\nRivenditori e negozi.\nDue sono le linee guida del sistema di distribuzione che Scavolini ha messo in atto: dislocazione di punti vendita su territorio nazionale e internazionale e la qualificazione dei rivenditori che avviene soprattutto grazie a workshop annuali organizzati dall'azienda.\nLa rete distributiva di Scavolini conta oltre 1.000 negozi. Da fine 2006 Scavolini ha avviato il progetto degli negozi \"Scavolini Store\", negozi monomarca sia in Italia che all'estero. \nNel novembre 2010 a New York c'\u00e8 stata l'inaugurazione di Scavolini SoHo Gallery, il primo negozio Scavolini negli USA. Nel 2018 apre una filiale a Parigi dopo quelle aperte negli Stati Uniti, Cina e Gran Bretagna.\nSponsorizzazioni.\nSport.\nScavolini ha sponsorizzato numerose attivit\u00e0 sportive, dal tennis fino al basket (con cui ha ottenuto diversi scudetti e trofei in campionati nazionali e internazionali), passando per baseball, volley, rugby e scacchi.\nNel 1975 nasce la sponsorizzazione della squadra pesarese di basket Victoria Libertas Pesaro, che sotto la gestione Scavolini conquista per la prima volta nella sua storia anche lo scudetto (1987/88 e 1989/90).\nDal 1981 e fino al 1993 \u00e8 stata main sponsor de L'Aquila Rugby, che in quel periodo vinse uno scudetto e una Coppa Italia.\nTra gli ultimi impegni sportivi c'\u00e8 quello iniziato nel 2003 con una squadra di volley femminile: la Robursport Volley Pesaro, per tre volte consecutive campione d'Italia (2007/08, 2008/09 e 2009/2010).\nNel 2011 Scavolini decide di impiegarsi anche negli scacchi, conquistando al primo tentativo lo scudetto con una giovanissima squadra composta dai pesaresi Axel Rombaldoni e Denis Rombaldoni e da due giovani campioni italiani, Sabino Brunello e Daniele Vocaturo, affiancati da stelle internazionali come Emil Sutovsky e Mihail Marin.\nMusica.\nScavolini \u00e8 stato sponsor ufficiale del Rossini Opera Festival dal 1982 al 2012.\nNel 2016 le immagini dello Spot per la nuova campagna multimediale Scavolini, sono accompagnate dalla musica composta da Pino Presti, arrangiatore, direttore d'orchestra e compositore che ha lavorato con alcuni fra i pi\u00f9 grandi nomi della musica italiana e internazionale.\nDati economici.\nNel 2015 l'azienda ha registrato 200 milioni di euro di ricavi. Nel 2017 il fatturato \u00e8 stato di 215 milioni."}
{"id": "1752030", "revid": "237467", "url": "https://it.wikipedia.org/wiki?curid=1752030", "title": "La leggenda dell\u2019invisibile citt\u00e0 di Kite\u017e e della vergine Fevronija", "text": ""}
{"id": "1752034", "revid": "287204", "url": "https://it.wikipedia.org/wiki?curid=1752034", "title": "Gheorghe Iancu", "text": "Biografia.\nSi forma professionalmente a Bucarest con Constantin Marinescu per la preparazione classica, Miriam R\u0103ducanu per quella moderna e contemporanea. Si perfeziona inoltre con i maestri Semionov del Teatro Bol'\u0161oj di Mosca ed Omrihin del Teatro Kirov di San Pietroburgo. Ancora allievo, vince due medaglie al concorso internazionale di Varna. \nLa prima compagnia con la quale collabora \u00e8 la Compagnia Cosi\u2013\u015etefanescu ma la sua consacrazione avviene grazie all'incontro con Carla Fracci. Insieme stringono un legame artistico importante, danzando nei maggiori teatri italiani e del mondo: Teatro alla Scala di Milano, Covent Garden di Londra, Teatro Bol'\u0161oj, Opera di Berlino, Opera di Roma, Gran Teatro La Fenice di Venezia, Arena di Verona, Teatro di San Carlo di Napoli, Teatro Col\u00f3n di Buenos Aires, Opera di Monte Carlo, Salle Playel di Parigi, Opera di Rio de Janeiro, Festival di Spoleto, Teatro Massimo di Palermo, per citarne alcuni.\nNel 1992 in occasione de la prima milanese del balletto \"La mascherata\", rinomina la compagnia EstBalletto in Fabula Saltica. La direzione artistica di questa compagnia, era gi\u00e0 stata acquisita nel 1990 e verr\u00e0 lasciata nel 1996, nel frattempo crea \"Aura\" (dal quale \u00e8 tratto il magnifico assolo \"Mazzafionda\"), \"Riccardo III\", del quale \u00e8 protagonista e coreografo. Con questo lavoro vince il premio Danza &amp; Danza quale miglior balletto dell'anno.\nA seguire il magnifico \"Synthesis\", ricostruzione basata sul balletto triadico di O. Schlemmer; nel 2002 crea per il Maggio Musicale Fiorentino \"Donne\", anch'esso premiato da Danza &amp; Danza.\nPer il Piccolo Teatro di Milano ha creato coreografie per le seguenti pi\u00e8ces: \"Storia di una gabbianella e del gatto che le insegn\u00f2 a volare\", \"Il piccolo principe\" e \"Peter Pan\".\nGheorghe Iancu collabora anche con il regista e costumista Pier Luigi Pizzi: l'ultima sua creazione per il Teatro alla Scala risale al periodo ottobre/novembre 2008 con le danze ne \"La vedova allegra\". Degne di essere citate anche le coreografie \"Macbeth\" (anno 2007), \"Carmen\" (anno 2008), \"Cleopatra\" (anno 2008): la prima, ripresa dalla produzione gi\u00e0 effettuata con l'Arena di Verona, le altre due appositamente generate per lo Sferisterio Opera Festival. Le tre coreografie sono state, negli anni succitati, rappresentate all'Arena Sferisterio di Macerata.\nA seguito di una bellissima ricostruzione coreografica, registica e librettistica de \"Il Lago dei Cigni\" viene nominato nell'Aprile 2008 direttore del ballo all'Opera Nazionale di Bucarest.\nNell'ambito della Cultura Romena \u00e8 stato insignito nel Mese di dicembre 2008 di un premio istituzionale quale coreografo dell'anno 2008; il 1\u00ba marzo 2009, per il popolo romeno festa della primavera, ha portato in scena a Bucarest \"Donne\" uno dei suoi maggiori capolavori.\nDal marzo 2009 ha lasciato l'incarico di Direttore del ballo a Bucarest.\nDal 28 aprile 2009 al 3 maggio 2009 \u00e8 stato protagonista come danzatore de \"L'Apr\u00e8s-midi d'un faune (Il pomeriggio di un fauno)\" al Teatro dell'Opera di Roma nell'ambito delle celebrazioni della nascita dei Ballets Russes, traendone un clamoroso successo.\nDurante il mese di luglio 2009, ha partecipato al Festival dei Due Mondi a Spoleto, in qualit\u00e0 di coreografo ed interprete nell'opera\u2013commedia \"Mozart\", interpretando il ruolo del maestro di ballo Gaetano Vestris.\nNell'ambito del \"Festival George Enescu\" che si \u00e8 svolto a Bucarest (fine di agosto - fine settembre 2009) ha partecipato in veste di coreografo, regista e librettista presentando la propria versione de \"Lacul Lebedelor (Il lago dei cigni)\", gi\u00e0 presentato nell'anno 2008.\nNel gennaio 2010 ha tenuto il primo stage internazionale della sua carriera italiana, in un'accademia di danza nei pressi di Torino.\nPer lo Sferisterio di Macerata il SOF 2010 a partire dal 30 luglio 2010 \u00e8 stato coreografo per tre opere: \"Faust\", \"I Lombardi alla Prima Crociata\", \"La forza del destino\".\nTra il 2003 e il 2010 ha partecipato in qualit\u00e0 di giudice esterno al talent show Amici di Maria De Filippi."}
{"id": "1752035", "revid": "266725", "url": "https://it.wikipedia.org/wiki?curid=1752035", "title": "Triangolo di Reuleax", "text": ""}
{"id": "1752036", "revid": "237467", "url": "https://it.wikipedia.org/wiki?curid=1752036", "title": "La leggenda dell\u2019invisibile citt\u00e0 di Kite\u017e", "text": ""}
{"id": "1752046", "revid": "729019", "url": "https://it.wikipedia.org/wiki?curid=1752046", "title": "Stazione di Cassano all'Ionio", "text": "La stazione di Cassano all'Ionio era una stazione ferroviaria della ferrovia Lagonegro-Spezzano Albanese, a servizio dell'omonimo centro urbano, posta a met\u00e0 percorso del tronco della linea tra la stazione di Castrovillari e la stazione capolinea di Spezzano Albanese.\nStoria.\nNel 1905 lo Stato italiano approv\u00f2 la realizzazione della ferrovia a scartamento ridotto Lagonegro-Spezzano Albanese e diede inizio alla costruzione del tronco Castrovillari-Spezzano.\nLe convenzioni del 1910 stipulate con la Societ\u00e0 per le Strade Ferrate del Mediterraneo affidarono a quest'ultima il completamento e l'esercizio stesso dell'intera linea che, nell'ambizioso progetto originale, avrebbe dovuto far parte di una trasversale che mirava a collegare, sfruttando anche la rete nazionale a scartamento ordinario tramite interposizione di una terza rotaia, la Puglia con la Calabria, passando per la Basilicata e la Campania.\nI fabbricati (stazioni, caselli, case cantoniere) di questa tratta risultano, infatti, diversi da quelli dell'intera rete FCL (segno della diversa progettazione) e molto pi\u00f9 simili a quelli della linea ad aderenza artificiale Paola-Cosenza.\nLe Ferrovie dello Stato utilizzarono, inoltre, la cremagliera di tipo \"Strub\" per ovviare ai dislivelli caratteristici di queste zone.\nIn un primo momento il progetto prevedeva di far passare la linea attraverso la localit\u00e0 \"Vigne\" di Castrovillari escludendo in tal modo la citt\u00e0 di Cassano dalla ferrovia ma, , se ne ottenne il passaggio attraverso la valle del fiume Eiano, servendo in tal modo non solo la citt\u00e0 di Cassano, ma anche i centri abitati di Civita e Frascineto.\nDopo alcune prove tecniche nel 1914, il 15 settembre del 1915 iniziarono le corse regolari tra Castrovillari e Spezzano Albanese effettuate da locomotive a vapore gruppo R.370 prese a noleggio dalle Ferrovie dello Stato.\nL'arrivo del treno serv\u00ec a far uscire i cassanesi dall'isolamento: molte persone potevano recarsi nella vicina Castrovillari con pi\u00f9 facilit\u00e0 e velocit\u00e0 mentre altre potevano arrivare a Cassano per recarsi a lavorare nella manifattura dei tabacchi o frequentare i bagni termali (entrambi questi complessi sono adiacenti alla stazione). Oppure visitare l'abbazia della Madonna della Catena in occasione della festa che cade la seconda domenica di maggio.\nDalla met\u00e0 degli anni trenta in poi l'avvento dei mezzi su gomma inizi\u00f2 a sottrarre traffico alla ferrovia: gli autobus transitavano per la strada principale e le fermate erano pi\u00f9 vicine alle abitazioni di quanto non lo fosse la stazione che si trovava a fondovalle.\nPer cercare di ovviare alla diminuzione del traffico passeggeri vennero introdotte le automotrici per tutte le corse previste in orario, tuttavia la frequentazione si ridusse ulteriormente nel secondo dopoguerra divenendo talmente esigua da non giustificare la spesa per il consolidamento dell'arcata di un viadotto, nei pressi della stazione, ceduta alla fine degli anni sessanta sia per la natura instabile dei terreni, sia per la scarsissima manutenzione. L'evento port\u00f2 alla chiusura definitiva del tronco e della stazione; otto anni pi\u00f9 tardi fu chiusa l'intera linea.\nAnni 2000.\nPoco dopo la chiusura della linea tutti i fabbricati sono stati trasformati in abitazioni e ci\u00f2 \u00e8 avvenuto anche al fabbricato degli alloggi della stazione.\nIl fabbricato viaggiatori \u00e8 invece rimasto abbandonato per anni fino a quando fu trasformato in un esercizio pubblico.\nL'armamento e la piattaforma girevole sono stati tolti e la sede dei binari \u00e8 diventata una larga strada asfaltata, mentre nel resto dell'area ferroviaria hanno trovato posto un parco giochi, un giardino pubblico e un'elegante passeggiata.\nQualche anno fa il consiglio comunale scelse quest'area come mercato rionale, ma dopo poco tempo il mercato torn\u00f2 a svolgersi nella sua storica sede per lo stesso motivo che port\u00f2 all'abbandono della ferrovia: a causa dell'eccessiva distanza e della scomoda collocazione della stazione.\nStrutture e impianti.\nPur essendo di modeste dimensioni, la stazione era composta da due fabbricati: quello per gli alloggi e quello per i viaggiatori. Vi erano: il serbatoio idrico, le ritirate e la piattaforma girevole.\nErano presenti tre binari per il servizio passeggeri che si univano poco dopo la stazione, sotto un cavalcavia in direzione di Castrovillari."}
{"id": "1752048", "revid": "767487", "url": "https://it.wikipedia.org/wiki?curid=1752048", "title": "Hispano-Suiza 12X", "text": "L'Hispano-Suiza 12X era un motore aeronautico 12 cilindri a V raffreddato a liquido prodotto in Francia dall'azienda francospagnola Hispano-Suiza agli inizi degli anni trenta.\nDal 12X verranno sviluppati il pi\u00f9 potente Hispano-Suiza 12Y, impiegato in numerosi velivoli durante la seconda guerra mondiale, ed il 12Z, l'ultima evoluzione del progetto originale."}
{"id": "1752049", "revid": "237467", "url": "https://it.wikipedia.org/wiki?curid=1752049", "title": "La leggenda dell'invisibile citt\u00e0 di Kitez e della fanciulla Fevronia", "text": ""}
{"id": "1752053", "revid": "37401", "url": "https://it.wikipedia.org/wiki?curid=1752053", "title": "San Francesco Antonio Fasani", "text": ""}
{"id": "1752055", "revid": "124642662", "url": "https://it.wikipedia.org/wiki?curid=1752055", "title": "Le irregolari", "text": "Le irregolari. Buenos Aires horror tour \u00e8 un romanzo d'inchiesta di Massimo Carlotto, pubblicato nel 1998.\nLa trama.\n\u00c8 un diario-denuncia di ci\u00f2 che l'autore ha vissuto e scoperto sull'accaduto della cosiddetta \"Guerra Sporca\" in Argentina ma anche per ricercare suo nonno, un anarchico appartenente alla resistenza contro la dittatura militare. \nMediante il bus da lui definito \"l'Horror Tour\", Carlotto ha visitato i luoghi nei quali sono avvenuti gli scempi della dittatura argentina ed ha incontrato le persone che, come le Madri di Plaza de Mayo e le Nonne di Plaza de Mayo, stanno cercando disperatamente di ritrovare i loro cari: i desaparecidos, persone sequestrate e poi uccise, sotto tortura, perch\u00e9 oppositori politici della dittatura o semplicemente progressisti.\nTramite le associazioni delle madri e delle nonne l'autore ha incontrato Estela de Carlotto, sua parente, ed insieme hanno cercato di ritrovare il nipote di lei, nato dalla figlia Laura - sequestrata quando ancora era ancora in gravidanza ed uccisa subito dopo il parto in una campo di concentramento clandestino. in seguito il figlio \u00e8 stato adottato da una famiglia argentina cancellandone la sua vera identit\u00e0. \nLe Nonne, definite \"irregolari\" perch\u00e9 decise a non accettare la morte dei loro cari scomparsi e in lotta con una societ\u00e0 timorosa del suo passato ed assuefatta all'orrore della dittatura di Videla, vanno alla ricerca della memoria dei loro figli e dei loro nipoti \"desaparecidos\", bambini vissuti nella menzogna e che hanno bisogno di conoscere la verit\u00e0.\nEstela Barnes de Carlotto ha ritrovato suo nipote Guido nel 2014 dopo averlo cercato per 36 anni."}
{"id": "1752056", "revid": "237467", "url": "https://it.wikipedia.org/wiki?curid=1752056", "title": "La leggenda dell\u2019invisibile citt\u00e0 di Kitez e della vergine Fevronia", "text": ""}
{"id": "1752060", "revid": "347132", "url": "https://it.wikipedia.org/wiki?curid=1752060", "title": "Maria Gabriella Sagheddu", "text": "Biografia.\nLa giovinezza.\nLa beata Maria Gabriella Sagheddu nacque da Marcantonio e Caterina Cucca, quinta di otto figli a Dorgali, un comune sardo in provincia di Nuoro, e venne battezzata con il nome di Maria, ma veniva chiamata \"Ma\u00f9\". Il padre era un pastore di pecore alle dipendenze, mor\u00ec insieme ad uno dei suoi otto figli a causa della \"spagnola\" a soli cinquant'anni nel 1919, due fratellini erano morti poco dopo la nascita. La madre, rimasta vedova con cinque bambini, con immensi sacrifici e con l'aiuto dei buoni vicini riusc\u00ec a superare il difficile momento poi i pi\u00f9 grandicelli cominciarono a lavorare due pezzi di terreno lasciati dal babbo. Si distinse a scuola soprattutto per la matematica; le piaceva leggere ed aveva una gran sete di conoscenza, ma non pot\u00e9 andare oltre la sesta elementare allora esistente in paese. Amava qualsiasi tipo di onesto lavoro a casa o in campagna ed aveva un carattere forte, indipendente ed anche un po' ribelle. Le sue pratiche religiose erano limitate all'essenziale, la messa la domenica e qualche preghiera in famiglia. Quando la mamma le diceva di andare in chiesa alle funzioni serali, rispondeva: \u00abAndateci voi\u00bb. Non era iscritta ad alcun'associazione religiosa. Invitata pi\u00f9 volte ad iscriversi all'Azione Cattolica, rispondeva: \u00abNon ne ho voglia\u00bb.\nDopo la morte di sua sorella minore Giovanna Antonia nel 1932 cambi\u00f2 completamente, si corresse di tutti i suoi difetti, dicono quelli che la conobbero e cominci\u00f2 a darsi all'orazione. Un giorno si present\u00f2 spontaneamente alla presidente dell'Azione Cattolica e con sorpresa della stessa, visti i tanti rifiuti precedenti, le chiese di entrare a far parte dell'associazione. Da quel giorno si dedic\u00f2 a tutte le attivit\u00e0 dell'associazione, divenne catechista dei bambini in chiesa e la sua vita spirituale fu caratterizzata da Messa e Comunioni frequenti, visite al Santissimo Sacramento, rosario e devozioni alla Madonna, confessione settimanale. Rifiut\u00f2 diverse offerte di matrimonio, Ma\u00f9 probabilmente era gi\u00e0 orientata ad una totale offerta di s\u00e9 a Dio. Nel frattempo due sue compagne, Margherita Marras e Maddalena Fancello erano partite, a breve distanza di tempo, per la trappa di Grottaferrata in provincia di Roma, e Ma\u00f9, su consiglio del suo confessore, le segu\u00ec a fine settembre del 1935. Ma\u00f9 di Dorgali, divenne suor Maria Gabriella. Part\u00ec dal suo paese con il proposito di morire al mondo, di darsi senza riserve a Dio, e trov\u00f2 l'ambiente che aveva desiderato: penitenza, preghiera, lavoro. Si imbatt\u00e9 in due anime apostoliche: l'abadessa madre Maria Pia (Maria Teresa Gullini) di Roma, e la maestra delle novizie, madre Tecla (Ida Fontana), due donne con un forte spirito missionario ed apostolico.\nProfessione religiosa.\nLa professione religiosa di Ma\u00f9 di Dorgali fu pronunciata il 31 ottobre 1937, il rito si svolse in chiesa, era il giorno della festa di Cristo Re: \u00abO Ges\u00f9, io mi offro a Te in unione con il Tuo Sacrificio e, sebbene sia indegna e da nulla, spero fermamente che il divin Padre guardi con occhi di compiacenza la mia piccola offerta, perch\u00e9 io sono unita a Te\u00bb. Aggiunse rivolta a Ges\u00f9: \u00abOra fa tutto quello che vuoi\u00bb, questa frase nascondeva il suo desiderio di offrirsi vittima per l'Unit\u00e0 della Chiesa. L'offerta avvenne nell'intimo del suo cuore, in un momento di totale solitudine. Poi dir\u00e0: \u00abMi sono offerta intieramente\u00bb. Non conoscendo storicamente il problema delle separazioni della Chiesa, n\u00e9 dell'ecumenismo, alcuni pensano che questa vocazione ad offrirsi vittima per l'unit\u00e0 della Chiesa sia un'ispirazione celeste. Giovane di 23 anni, fino ad allora sanissima e piena di vita, da quel momento viene attaccata dal morbo dell'etisia che in quindici mesi la condurr\u00e0 al sepolcro dopo tante sofferenze che lei chiamava \u00abil mio tesoro\u00bb. La sua condizione venne dichiarata incurabile nel maggio 1938. \u00abMi sono offerta intieramente\u00bb usava dire e \u00abnon ritiro la parola. Oh com'\u00e8 buono il Signore... voglio amarlo per quelli che non l'amano... Ges\u00f9 ti supplico di offrirmi con te\u00bb. Mor\u00ec la sera del 23 aprile 1939, domenica del \"Buon Pastore\" a soli 25 anni.\nIl culto.\n\u00c8 stata beatificata da papa Giovanni Paolo II il 25 gennaio 1983 nella basilica di San Paolo fuori le mura, a conclusione dell'annuale Settimana di preghiera per l'unit\u00e0 dei cristiani.\nNel 1995 papa Giovanni Paolo II ha incluso una menzione specifica alla beata nella sua Ut Unum Sint, enciclica dedicata interamente al tema dell'unit\u00e0 dei cristiani.\nNel 2018 papa Francesco l'ha citata come esempio di donazione della vita per la causa dell'unit\u00e0 dei cristiani nell'esortazione apostolica \"Gaudete et exsultate\".\nIl suo corpo \u00e8 custodito nel monastero delle trappiste a Vitorchiano, dove sono state trasferite da Grottaferrata nel 1957.\nBibliografia.\nBEATA MARIA GABRIELLA - PUBBLICAZIONI IN LINGUA ITALIANA\n[1]\nM. G. Dore e I. Giordani, Suor Maria Gabriella (1914-1939): dalla Trappa per l\u2019unit\u00e0 della Chiesa. Brescia: Morcelliana, 1940.\n[2]\nM. G. Dore e I. Giordani, Suor Maria Gabriella (1914-1939): dalla Trappa per l\u2019unit\u00e0 della Chiesa. Brescia: Morcelliana, 1943, riedito nel 1946 (VI edizione)\n[3]\nCelestino Testore S.J. , Suor Maria Gabriella Trappista \u2013 1914-1939, Monastero N S di S Giuseppe, Vitorchiano 1958\n[4]\nAnonimo - Per l\u2019unit\u00e0 dei cristiani, l\u2019offerta di sr maria Gabriella, Marietti 1963\n[5]\nPaolino Beltrame Quattrocchi, La Beata Maria Gabriella dell\u2019Unit\u00e0, Monastero Trappiste di Vitorchiano, 1980 ( I edizione) e 1983 (II edizione)\n[6]\nGonario Cabiddu, Lettere di \u201cuna figlia scappata di casa\u201d (suor Maria Gabriella Sagheddu), Sassari, Stamperia artistica, 1982 (4 edizioni)\n[7]\nMonica della Volpe , La strada della gratitudine - Suor Maria Gabriella, Jaca Book, Milano, 1983 \u2013 riedito nel 1996\n[8]\nMaria Giovanna Dore, Suor Maria Gabriella: per l\u2019unit\u00e0 della chiesa: (1917-1939). Brescia: Morcelliana, 1983 (VII edizione)\n[9]\nBernard Martelet, Una vita per l\u2019unit\u00e0 dei cristiani, Suor Maria Gabriella, Citt\u00e0 Nuova editrice, Roma 1987\n[10]\nG. Secchi, Una casa abitata da Dio: suor Maria Gabriella Sagheddu trappista, 1914-1939. Cagliari: Curia provinciale dei Frati minori cappuccini, 1992.\n[11]\nGabriella dell'Unit\u00e0 (Beata Maria Gabriella Sagheddu) , Lettere dalla Trappa, Introduzione e note a cura di Mariella Carpinello, Edizioni San Paolo, Cinisello Balsano, 2006 \n[12]\nDionigi Spanu S.J., Temi di vita spirituale nelle lettere della Beata Maria Gabriella Sagheddu , Cagliari, Edizioni AV , 2007.\n[13]\nCipriano Carini , Suor Maria Gabriella Sagheddu, Editrice Velar, Gorle, 2008\n[14]\nDionigi Spanu S.J, Artefice di unit\u00e0: profilo spirituale della beata Maria Gabriella Sagheddu. Firenze: Nerbini, 2009.\n[15]\nDionigi Spanu S.J, Beata Maria Gabriella Sagheddu, testimone credibile del Vangelo di unit\u00e0, PFTS University Press, Cagliari, 2014\n[16] \nMadre Cristiana Piccardo, La Beata Gabriella \u2013 Il cuore della sua santit\u00e0, l\u2019attualit\u00e0 del suo messaggio, Edizioni Trappiste, 2014\n[17]\n[18]\nMADRE MARIA PIA GULLINI \u2013 LETTERATURA IN LINGUA ITALIANA\n[1]\nEnnio Francia, Lettere e scritti di Madre Pia, Editrice \u201cMessa degli artisti\u201d , Roma, 1971\n[2] Maria Augusta Tescari , Una grande badessa del XX secolo: M. Pia Gullini, Estratto da rivista monastica L\u2019Ulivo, 2006, n.2 \n[3] Maria Augusta Tescari, Madre Pia Gullini, una grande badessa del XX secolo, Editrice Velar , 2009 \n[4] Mariella Carpinello, Monachesimo femminile e profezia, l\u2019azione ecumenica di Madre Maria Pia Gullini, Edizioni Cantagalli, Siena, 2015 \n[5] Maria Augusta Tescari, Madre Pia Gullini, una figura profetica del monachesimo italiano del XX secolo, Edizioni Cantagalli, Siena, 2016"}
{"id": "1752064", "revid": "1543377", "url": "https://it.wikipedia.org/wiki?curid=1752064", "title": "Cumiana", "text": "Cumiana (\"Cumian-a\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nIl territorio comunale culmina con il Monte Sperino (1452\u00a0m), situato nei pressi del Monte Freidour, molto pi\u00f9 noto e anch'esso in territorio di Cumiana. La quota minima si tocca invece alla Cascina Crimea (259\u00a0m), ovvero al confine con i Comuni di Volvera e di Piossasco.Il territorio di Cumiana \u00e8 compreso nel bacino del torrente Chisola, che ne attraversa anche il centro comunale.\nIl paese si estende dalla bassa pianura Pinerolese sino alle montagne. Il capoluogo \u00e8 in localit\u00e0 Motta dove si trova anche la principale parrocchia, la cui chiesa \u00e8 dedicata alla Nativit\u00e0 di Maria. Si trova nella fascia pedemontana a 15\u00a0km da Pinerolo. Il Comune \u00e8 formato da un numero grandissimo di borgate e frazioni (una sessantina):\nNella frazione Verna passa il 45\u00ba parallelo e la particolarit\u00e0 geografica \u00e8 ricordata da due cartelli indicatori sulla strada che porta alla frazione, proveniente dal lato della Colletta di Cumiana.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,3\u00a0\u00b0C; quella del mese pi\u00f9 caldo, luglio, \u00e8 di +21,8\u00a0\u00b0C.\nLe precipitazioni medie annue si aggirano tra i 750 e gli 800\u00a0mm, mediamente distribuite in 74 giorni, e presentano minimi relativi in inverno ed estate e massimi in primavera ed autunno [1].\nStoria.\nIl primo documento che parla di \"Quomoviana\" risale al l'810 durante l'Impero carolingio ed \u00e8 l'atto di donazione di \"Teuctario\", probabilmente un signore longobardo discendente di un arimanno, che, sebbene vinto, aveva comunque mantenuto le cariche pubbliche ed i feudi e che, rimasto senza eredi diretti, aveva donato il territorio all'Abbazia di Novalesa. Una copia originale dell'atto (X secolo) \u00e8 conservata negli archivi dell'Abbazia stessa.\nVerso la met\u00e0 del X secolo il dominio sulla Marca di Torino, da cui dipendeva anche Cumiana, pass\u00f2 alla Casa degli Arduinici e, verso la fine del secolo XI, Umberto II conte di Savoia con l'aiuto di alcuni feudatari locali conquist\u00f2 i territori della Marca di Torino.\nDal 1294 al 1366 Cumiana pass\u00f2 sotto il dominio dei principi del ramo Savoia-Acaia i quali assegnarono il suo territorio ad alcuni signori locali, i pi\u00f9 importanti dei quali furono i Canalis che conservarono il feudo anche nei periodi del Ducato di Savoia e dei regni di Sicilia e di Sardegna, fino alla campagna d'Italia di Napoleone Bonaparte (1797).\nTuttavia tra il 1429 ed il 1661 Cumiana venne proclamata Comune, affrancandosi cos\u00ec dal dominio dei Canalis, pur versando loro un canone annuo ed ottenendo una limitata libert\u00e0 di legiferare ed imporre tasse. Durante questo periodo, nel 1517 il territorio fu invaso dai Francesi che lo tennero fino al 1559 quando il duca Emanuele Filiberto I di Savoia riconquist\u00f2 tutti i suoi territori.\nDopo il ritorno in Piemonte dei Savoia e dalla seconda met\u00e0 del XIX secolo fino all'inizio della prima guerra mondiale molti Cumianesi furono costretti ad emigrare alla ricerca di migliori condizioni di vita, soprattutto verso la vicina Francia e l'America del Sud.\nNel 1944 Cumiana fu teatro di un eccidio operato dai tedeschi che cost\u00f2 la vita a 51 cumianesi.\nNel 2010 il comune ha festeggiato i 1200 anni di storia.\nOnorificenze.\nIl comune \u00e8 stato insignito dell'onorificenza per quella che \u00e8 stata definita la Strage di Cumiana.\nMonumenti e luoghi d'interesse.\nArchitetture religiose.\nChiesa parrocchiale della Nativit\u00e0 di Maria.\nSituata sull'altura della localit\u00e0 Motta, deve la sua struttura attuale agli architetti Morari: Giovan Battista, progettista, deceduto prima della realizzazione, e Felice Nicolao, figlio di Giovan Battista, che la realizz\u00f2 a met\u00e0 del XVIII secolo. Si tratta di un edificio in stile barocco, costituito da una navata sormontata da una cupola ellissoidale: \u00e8 la maggior chiesa a pianta ovale del Piemonte, dopo il Santuario di Vicoforte, misurando ben 50 metri in lunghezza per 26 in larghezza. Fatto notevole, la cupola poggia direttamente sulla trabeazione senza interposizione di un tamburo. Nel 1833 venne affidata all'architetto Gaetano Lombardi la ristrutturazione della parte absidale, che la realizz\u00f2 in stile neoclassico. La maestosa facciata \u00e8 realizzata in pietra di Cumiana.\nChiesa dei Santi Rocco e Sebastiano.\nChiesa dell'omonima confraternita, sita sull'altura della localit\u00e0 Motta, proprio di fronte alla Chiesa parrocchiale della Nativit\u00e0 di Maria. Da 18 anni tra l'Immacolata e l'Epifania viene allestito nelle sue sale un presepe animato di 60 metri quadrati, rinnovato ogni anno. \nChiesa di San Giacomo.\nNella frazione Tavernette, sulla statale che collega Torino a Pinerolo, sorge una piccola cappella fronteggiata da un antico campanile romanico, un tempo parrocchiale intitolata a San Nazario di Ceretto, decorata esternamente con uno sbiadito affresco del XIV secolo, ormai difficilmente leggibile, che rappresenta San Cristoforo. La costruzione della cappella risale al 1040. La chiesa oggi \u00e8 spoglia e disadorna al suo interno: le sue ricchezze sono andate in buona parte perse nel corso degli anni, anche a causa della sua decadenza. A partire dal XVII secolo, infatti, perde progressivamente di importanza.\nCampanile di San Gervasio.\nA ridosso del crinale della Rocca due denti, nella borgata San Gervasio, sorge un sobrio campanile romanico. Il campanile \u00e8 in muratura semplice con quatto aperture alla sommit\u00e0, una per lato, in corrispondenza della cella campanaria.\nSul lato esposto a ovest sono ancora visibili, seppur poco leggibili, i resti di un dipinto della fine del XV secolo rappresentante l'Assunzione della Vergine attribuito al Maestro di Cercenasco, pittore attivo in Piemonte particolarmente aggiornato sull'arte rinascimentale.\nCastello della Marsaglia.\nAl confine con il comune di Piscina sorge il \"Castello della Marsaglia\", celebre per l'omonima battaglia che si combatt\u00e9 nei suoi pressi il 4 ottobre 1693 fra i soldati francesi guidati dal Catinat e i piemontesi comandati dal duca Vittorio Amedeo II di Savoia. La struttura si presenta con una pianta a quadrilatero a tre piani, anche se in origine doveva essere pi\u00f9 alto, con una torre di spigolo, l'unica rimasta. Sulla facciata rimangono i deboli segni delle antiche aperture del ponte levatoio che doveva essere inserito nella torre di ingresso. Il preesistente fossato e le difese esterne sono completamente scomparse, mentre l'interno \u00e8 stato pesantemente ristrutturato rispetto al progetto originario. Da un'analisi dei materiali, mattoni e cotto, il Conti, nella sua opera \"Castelli del Piemonte,\" ha osservato che il Castello potrebbe essere stato costruito in pi\u00f9 riprese, in quanto le due pareti poste a destra e a sinistra della facciata principale sono molto diverse fra di loro.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Cumiana sono , cos\u00ec suddivisi per nazionalit\u00e0, elencando per le presenze pi\u00f9 significative:\nInfrastrutture e trasporti.\nDal 1889 al 1936 Cumiana fu capolinea di una tranvia a vapore per Torino e Orbassano; oggi \u00e8 servita da linee automobilistiche extraurbane.\nAmministrazione.\nAltre informazioni amministrative.\nIl comune di Cumiana \u00e8 convenzionato con l'Unione montana valli Chisone e Germanasca. Nel territorio comunale \u00e8 istituito il Parco provinciale del Monte Freidour.\nAttrattive.\nAll'interno del territorio \u00e8 presente il parco zoologico Zoom Torino.\nSport.\nLa principale squadra di calcio della citt\u00e0 \u00e8 l\"'A.S.C. Cumiana Calcio\" che milita nel girone E di Seconda Categoria"}
{"id": "1752065", "revid": "237467", "url": "https://it.wikipedia.org/wiki?curid=1752065", "title": "La leggenda dell\u2019invisibile citt\u00e0 di Kitez", "text": ""}
{"id": "1752067", "revid": "767487", "url": "https://it.wikipedia.org/wiki?curid=1752067", "title": "L\u00c9 Deirdre", "text": "La L\u00c9 \"Deirdre\" (P20) fu un pattugliatore che oper\u00f2 con il Seirbh\u00eds Chabhlaigh na h\u00c9ireann. Il suo nome in gaelico \u00e8 in onore di Deirdre, tragica eroina suicidatasi dopo l'assassinio del suo amore.\nLa Deirdre fu la prima nave militare irlandese costruita in patria, nei cantieri navali di Cork. La sua costruzione venne ordinata per sostituire i dragamine della classe Ton, usati dal Seirbh\u00eds per il pattugliamento. Fu specificamente progettata per avere un lungo raggio d'azione in mare aperto e divenne il prototipo per la successiva motovedetta del Seirbh\u00eds, la L\u00c9 Emer.\nIl costo, pagato dalle casse statali, fu di 190\u00a0000 sterline irlandesi. Fu acquistata nel 2001 con un'asta dal gruppo inglese Seastream International per la conversione in uno yacht di lusso. Il costo, 50\u00a0000 sterline irlandesi all'inizio dell'asta, lievit\u00f2 alla fine a 500\u00a0000 sterline, secondo un portavoce della stessa compagnia, costituendo cos\u00ec un importante rientro per il governo."}
{"id": "1752070", "revid": "125713848", "url": "https://it.wikipedia.org/wiki?curid=1752070", "title": "Avez del Prinzipe", "text": "Avez del Prinzep (o Avez del Prinzipe) era l'abete bianco pi\u00f9 alto d'Europa. L'albero \u00e8 morto nel novembre 2017.\nL'Avez del Prinzipe era stato segnalato dal Corpo Forestale dello Stato quale albero monumentale d'Italia sito nel comune di Lavarone (TN), in localit\u00e0 Malga Laghetto, sulle Prealpi trentine. Era alto 54 metri ed aveva una circonferenza di 5,6 metri.\nIl nome Av\u00e9z (abete bianco) del Pr\u00ecnzep trae origine da una leggenda popolare secondo cui il grande albero apparteneva, un tempo lontano, al Capo comune di Luserna, soprannominato \"Pr\u00ecnzipe\".\nNel 1997, vent'anni prima della morte, stime ne davano un'et\u00e0 di circa 244 anni.\nL'albero cadde durante la perturbazione che interess\u00f2 il Norditalia nelle giornate di domenica e luned\u00ec 12-13 novembre 2017, le forti raffiche di vento (che sfiorarono i 100 km/h) spezzarono l'albero, facendolo cadere quasi per intero contro la pedana costruitagli attorno: alla base rimase solo un troncone di 4 metri mentre i restanti 50 erano schiantati al suolo."}
{"id": "1752071", "revid": "287204", "url": "https://it.wikipedia.org/wiki?curid=1752071", "title": "La spada di Aldones", "text": "La spada di Aldones (\"The Sword of Aldones\") \u00e8 un romanzo del 1962 di fantascienza e fantasy scritto da Marion Zimmer Bradley, facente parte del ciclo di Darkover. Il romanzo fu finalista nel 1963 al Premio Hugo come miglior romanzo dell'anno. \u00c8 il primo romanzo ad aver lanciato in tutto il mondo il successo della saga a cui appartiene.\nQuesto romanzo si pu\u00f2 situare dopo gli eventi narrati nel volume \"L'erede di Hastur\". \u00c8 anche da considerarsi come il primo romanzo che Marion Zimmer Bradley scrisse su Darkover, tralasciando \"Le foreste di Darkover\", che venne inizialmente pubblicato a puntate su di una rivista.\nIl successivo in ordine cronologico \u00e8 \"L'esilio di Sharra\", romanzo che tuttavia Marion Zimmer Bradley svilupp\u00f2 come riscrittura de \"La spada di Aldones\", e quindi del tutto contemporaneo per eventi, personaggi e fatti a questo romanzo (del quale \u00e8 da considerarsi come un ampliamento).\n\u00c8 stato pubblicato per la prima volta in italiano nel 1994.\nTrama.\nQuando Lewis Alton torna sul pianeta Darkover, richiamato dal reggente del Dominio degli Alton, porta ancora con s\u00e9 i segni del terribile scontro che l'ha mutilato e straziato, nell'anima e nel cuore, dopo la ribellione di Sharra (tutti eventi narrati ne \"L'erede di Hastur\"). Sul pianeta del Sole Rosso le cose stanno infatti precipitando e ha inizio una lotta sotterranea contro i terrestri, tanto che alcuni nobili Comyn vogliono usare il potere di \"Sharra\" (la dea del fuoco, il cui culto \u00e8 proibito) per sconfiggerli.\nIl giovane Lew, figlio di un darkovano e di una terrestre, si trover\u00e0 cos\u00ec diviso fra le due fazioni in lotta. E dovr\u00e0 ancora una volta affrontare gli spettri del suo passato, confrontarsi con il potere oscuro della dea Sharra a cui \u00e8 rimasto incatenato, cercando l'aiuto di un dio che le sia superiore: \"Aldones\", il Signore della Luce."}
{"id": "1752074", "revid": "869733", "url": "https://it.wikipedia.org/wiki?curid=1752074", "title": "La rossa del Roxy Bar", "text": "La rossa del Roxy bar \u00e8 una miniserie televisiva composta da due episodi e andata in onda su Rai 1 il 7 e 8 maggio 1995. \u00c8 diretto ed interpretato da Anna Marchesini e Tullio Solenghi, orfani di Massimo Lopez dopo lo scioglimento del Trio nel 1993. \u00c8 stato replicato su Rai Premium nel 2016.\nTrama.\nPrima puntata.\nRoma. Tiziana e Tonino, sposati da dieci anni, vivono una vita di coppia malinconica e noiosa. Arriva il giorno del compleanno di Tiziana, ma Tonino se ne dimentica e esce per recarsi a un appuntamento con un suo amico; intanto la donna riceve una telefonata dal suo ex fidanzato Francesco, che la ricorda come una ragazza bellissima, spregiudicata e dai capelli rossi: deciso a passare di nuovo una notte con lei le chiede di incontrarla nel locale che frequentavano da giovani, il Roxy Bar. Per fare un dispetto a Tonino la donna decide di accettare l'invito e si reca al Roxy Bar truccata e vestita come quando era ragazza e con indosso una parrucca rossa; per una serie di equivoci, per\u00f2, Tiziana finisce seduta al tavolo con Tonino, anche lui recatosi al Roxy Bar.\nL'uomo non riconosce sua moglie e inizia a flirtare con lei; Tiziana sta al gioco e dice di chiamarsi Rossana. I due passano insieme tutta la serata e in seguito prenderanno a vedersi tutte le notti: Tiziana finisce per diventare l'amante del suo stesso marito.\nSeconda puntata.\nSono passate alcune settimane durante le quali Tiziana \u00e8 stata costretta a interpretare Rossana durante la notte e scappare all'alba per tornare a casa senza farsi scoprire da Tonino. La donna non riesce pi\u00f9 a sostenere la finzione, cos\u00ec finge di aver capito che Tonino ha un'amante: l'uomo le promette allora di troncare la relazione clandestina. Tiziana si traveste da Rossana per recarsi all'ultimo appuntamento, ma appena fuori dalla porta incontra Tonino, che vedendola davanti a casa sua pensa che la sua amante sia andata a raccontare tutto alla moglie. Rossana dice a Tonino che Tiziana si \u00e8 chiusa in bagno a piangere, e con la scusa di confortarla vi si chiude dentro: la donna sostiene i due ruoli contemporaneamente e finge che Tiziana e Rossana discutano; alla fine decide di punire il marito con una temporanea separazione. \nTonino \u00e8 deciso a riconquistare Tiziana, ma lei rifiuta di parlargli: per avvinarsi a sua moglie si traveste allora da Ghigo, un affascinante straniero biondo. Nei suoi panni riesce a sedurla e la conduce presso un appartamento che ha affittato dal suo amico Natale, dove i due passano una notte d'amore. Il giorno dopo, mentre Tiziana si sta facendo la doccia, Natale entra in casa e le parla pensando che al suo posto ci sia Tonino: Tiziana crede allora che Ghigo sia coinquilino del marito, e che Tonino abbia gi\u00e0 trovato un'altra donna. Per questo torna a vestire i panni di Rossana, chiama Tonino e gli d\u00e0 appuntamento al Roxy Bar, con lo scopo di chiedergli se ci\u00f2 sia vero.\nDeciso a cogliere l'occasione per mollare definitivamente Rossana, Tonino si presenta all'appuntamento travestito da Ghigo, dicendo alla donna di essere un amico di Tonino venuto in sua vece per parlare con lei. Rossana non sa che Ghigo e Tonino sono la stessa persona, quindi gli confessa di essere Tiziana per spingerlo ad andarsene. A quel punto Tonino capisce tutto e, sconvolto dalla sorpresa, sviene; durante lo svenimento perde parrucca e baffi finti. Torna poi da Rossana, convinto di essere ancora travestito da Ghigo: a quel punto anche Tiziana capisce tutto.\nIl giorno dopo Tiziana si reca nell'appartamento di Ghigo, ma vi trova la moglie (che altri non \u00e8 che Tonino travestito): l'uomo si chiude in bagno interpretando contemporaneamente i due ruoli, come aveva fatto in precedenza Tiziana. Quando finalmente Ghigo esce dal bagno, Tiziana gli chiede di uccidere suo marito per porre fine all'intera faccenda; tornata a casa trova per\u00f2 Tonino e, in terra, il travestimento di Ghigo, a significare che \u00e8 stato il marito ad avere la meglio. Tonino e Tiziana tornano quindi a vivere insieme.\nUn anno dopo, Tonino dimentica nuovamente il compleanno di Tiziana e di nuovo la lascia per recarsi a un appuntamento; Tiziana diventa Rossana ed esce a sua volta per incontrarsi con Tonino travestito da Ghigo: per ravvivare la loro vita di coppia, i due coniugi sono diventati l'una l'amante dell'altro."}
{"id": "1752075", "revid": "2014155", "url": "https://it.wikipedia.org/wiki?curid=1752075", "title": "\u0110ura\u0111 Brankovi\u0107", "text": "Fu Despota di Serbia dal 1427 al 1456, nonch\u00e9 barone del Regno di Ungheria. Fu il primo della casata dei Brankovi\u0107 a essere re di Serbia. Da notare che all'epoca il titolo di Despota era il titolo per tutti i regnanti serbi, non una descrizione del loro stile di governo.\nFamiglia.\nSuo padre era Vuk Brankovi\u0107 e sua madre era Mara, figlia del \"Knez\" Lazzaro Hrebeljanovi\u0107, comunemente noto come Tsar Lazar. Sua moglie era una principessa bizantina, Eirene Kantakouzene, nipote dell'imperatore Giovanni VI Cantacuzeno.\nRegno.\nDurante il suo regno la capitale fu spostata a Smederevo, vicino a Belgrado, dopo la Seconda battaglia del Kosovo.\nDopo essere stato nominato successore da suo zio, il despota Stefano Lazarevi\u0107, il regno di Brankovi\u0107 fu segnato da nuove guerre e dalla perdita del Kosovo e della Metohija a vantaggio dell'Impero Ottomano. Brankovic si alle\u00f2 con il Regno di Ungheria ma nel 1439 Smederevo, capitale della famiglia Brankovic, fu presa dagli ottomani. Brankovi\u0107 si rifugi\u00f2 nel Regno di Ungheria dove possedeva molti territori tra cui Zemun, Slankamen, Kupinik, Sremska Mitrovica, Stari Be\u010dej, Kulpin, \u010curug, Sv\u011bt\u00ed, Petar, Perlek, Peser, Petrovo Selo, Be\u010dej, Ara\u010d, Veliki Be\u010dkerek e altri.\nBrankovic ebbe un ruolo importante nel raggiungimento della Pace di Szeged (1444), tra il Regno di Ungheria e l'Impero Ottomano, questa pace gli riconsegn\u00f2 il suo dominio sulla Serbia, ma dovette corrompere J\u00e1nos Hunyadi con i suoi territori. Il 22 agosto 1444 Brankovi\u0107 riprese possesso, in modo pacifico, della citt\u00e0 di Smederevo.\nLa pace fu infranta quello stesso anno da Hunyadi e da re Ladislao che intrapresero la Crociata di Varna e per questa rottura della pace Brankovi\u0107 si allontan\u00f2 dai suoi alleati ungheresi. Un'armata di crociati capitanata da Hunyadi fu sconfitta dal sultano Murad II nella battaglia di Varna nel 1444. La sconfitta fu causata in parte dal tradimento di Brankovi\u0107 nei confronti di Hunyadi; Brankovi\u0107 intercett\u00f2 i rinforzi albanesi di Scanderbeg, diretti alla battaglia, e ritard\u00f2 il loro arrivo. Questo fu l'ultimo tentativo su larga scala del medioevo di espellere gli ottomani dal sud-est dell'Europa. Anche se l'Ungheria riusc\u00ec a difendersi dagli ottomani finch\u00e9 rimase in vita Hunyadi, il regno fu preso dagli ottomani nel XVI secolo. Brankovi\u0107 aveva anche catturato, per un breve periodo, Hunyadi a Smederevo, mentre questi era di ritorno a casa dal Kosovo nel 1448.\nBrankovi\u0107 era considerato all'epoca come uno dei pi\u00f9 ricchi monarchi d'Europa. Il cavaliere francese Bertrandon de la Broqui\u00e8re stimava in 200\u00a0000 ducati veneziani i ricavi del despota dalle miniere di oro e argento di Novo Brdo (citt\u00e0 vicino a Gnjilane, in Kosovo). Tra le altre fonti di guadagno per il despota vi erano le sue terre nel Regno di Ungheria, le cui spese era coperte dalla corona ungherese, il ricavo annuale da queste terre \u00e8 stimato in 50\u00a0000 ducati.\nFamiglia.\n\u0110ura\u0111 ed Eirene ebber almeno sei figli:"}
{"id": "1752080", "revid": "181699", "url": "https://it.wikipedia.org/wiki?curid=1752080", "title": "Ciano d'Enza", "text": ""}
{"id": "1752082", "revid": "834", "url": "https://it.wikipedia.org/wiki?curid=1752082", "title": "Djuradj Brankovi\u0107", "text": ""}
{"id": "1752091", "revid": "287204", "url": "https://it.wikipedia.org/wiki?curid=1752091", "title": "Arar\u00e0", "text": "Larar\u00e0 \u00e8 una danza rituale che appartiene alla cultura del popolo yoruba dell'Africa occidentale. Come altri elementi della religiosit\u00e0 yoruba, l'arar\u00e0 \u00e8 diffuso e praticato anche in America Centrale, e in particolare a Cuba. \nCaratteristiche.\nL'arar\u00e0 \u00e8 tradizionalmente praticata dai \"santeros\" yoruba. Svolge la funzione di rito propiziatorio per il raccolto ed \u00e8 associato a due orisha (divinit\u00e0) principali, Oko e Osain, entrambe appartenenti all'ach\u00e8 cubano. La danza comprende una vasta mimica che simboleggia la semina dei campi e l'assestamento del terreno. La musica che accompagna la danza \u00e8 principalmente ritmica (basata sui tamburi bat\u00e1), ed \u00e8 associata a una forma di canto non melodico chiamato \"oro seco\".\nInfluenza.\nL'arar\u00e0 \u00e8 una delle danze da cui derivano gli stili di ballo moderni della salsa e della timba."}
{"id": "1752092", "revid": "1543377", "url": "https://it.wikipedia.org/wiki?curid=1752092", "title": "San Floriano (Castelfranco Veneto)", "text": "San Floriano \u00e8 una frazione del comune di Castelfranco Veneto in provincia di Treviso.\nStoria.\nIl paese \u00e8 attraversato dall'antica via Postumia, importante arteria stradale di epoca romana che solcando l'intera pianura padana giungeva sino a Genova. Il centro trae il nome dal titolare dell'attuale parrocchiale e la dedicazione a un santo-guerriero, Floriano di Lorch, la farebbe fondata da un gruppo di soldati romani stanziati lungo la Postumia; vero \u00e8 che San Floriano \u00e8 considerato anche patrono degli animali domestici (e in particolare dei bovini) e quindi si legherebbe piuttosto al mondo rurale.\nIl 2 gennaio 1801 San Floriano fu invasa dalle truppe di Napoleone: il paese fu saccheggiato e la chiesa depredata dei propri preziosi.\nMonumenti e luoghi d'interesse.\nChiesa parrocchiale.\nL'edificio \u00e8 stato costruito sopra la Postumia, fungendo quasi da spartitraffico. Si pensa, quindi, che sia stato fondato dopo la fine dell'Impero Romano, quando la strada aveva ormai perso ogni importanza militare.\nNei documenti antichi figura ora come cappella della pieve di Salvatronda, ora come dipendenza della rettoria Fanzolo (che pure era filiale di Salvatronda). A causa di questa incerta situazione i fedeli di San Floriano finirono per essere abbandonati a s\u00e9 stessi e nel 1584 si decise l'erezione a parrocchia autonoma, garantendo alla comunit\u00e0 un proprio sacerdote. \nDal 1997 \u00e8 affidata ai Canonici Regolari Lateranensi che gi\u00e0 gestivano il vicino \"Alunnato San Pio X\".\nLa chiesa attuale fu innalzata nella met\u00e0 del XIX secolo su iniziativa dell'allora parroco don De Chini vista l'angustia dell'edificio precedente. Inizialmente ci si rivolse all'architetto Antonio Diedo, ma il suo progetto non venne accolto e fu sostituito da quello dell'ingegnere Antonio Barea. La prima pietra venne benedetta il 21 aprile 1845 e gi\u00e0 il 2 settembre 1846 veniva celebrata la prima Messa. Fu conclusa il 17 luglio 1847, anche se gli ultimi lavori si protrassero lungo i decenni successivi (il campanile, per esempio, \u00e8 del 1865-1872).\nSi tratta di una costruzione neoclassica il cui interno, a vaso unico, \u00e8 diviso in tre arcate con colonne ioniche. Delle sue opere va ricordata la tela \"Maria in trono con i santi Liberale, Floriano, Caterina e Barbara\" di Francesco Bissolo (1528).\nCa' Balbi, Preti, Giacomelli.\nQuesta villa veneta sarebbe stata edificata nel Settecento, tuttavia sin dagli inizi del Seicento si ha notizia di una costruzione dei patrizi Balbi, a cui successero, nel 1608, i Preti. Sembra inoltre probabile che l'attuale edificio sia stato progettato, o perlomeno rimaneggiato, dal noto architetto Francesco Maria Preti che ne fu proprietario. Tornata di nuovo ai Balbi, fu poi dei Giacomelli. Nel 1954 \u00e8 stata acquistata dai Canonici Regolari Lateranensi che, dopo un drastico recupero (il complesso si trovava in condizioni disastrose), ne fecero la sede dell'\"Alunnato San Pio X\", funzione che mantiene tuttora.\nLa facciata si mostra simmetrica e regolare, caratterizzata dalla monofora al pianoterra e dal balconcino al piano superiore. Le finestre del pianoterra e del secondo piano sono sovrastate da cornici modanate in aggetto con mensoline di sostegno, mentre quelle de secondo presentano dei frontoncini triangolari e curvi alternati. La costruzione si conclude con un cornicione modanato su cui poggia la copertura a padiglione.\nNella villa soggiorn\u00f2 a lungo l'abate Giuseppe Ricciotti."}
{"id": "1752093", "revid": "181699", "url": "https://it.wikipedia.org/wiki?curid=1752093", "title": "Saint-Rh\u00e9my", "text": ""}
{"id": "1752096", "revid": "1543377", "url": "https://it.wikipedia.org/wiki?curid=1752096", "title": "Gotham Independent Film Awards", "text": "I Gotham Independent Film Awards sono premi cinematografici statunitensi destinati al cinema indipendente, assegnati annualmente a partire dal 1991. Presentati dall'organizzazione non a scopo di lucro \"Independent Filmmaker Project\" (IFP), i premi erano originariamente destinati solo ai film prodotti negli Stati Uniti nord-orientali, in particolare nello stato di New York, per poi ampliarsi nel corso degli anni a tutti gli Stati Uniti.\nDevono il proprio nome al soprannome dato alla citt\u00e0 di New York dallo scrittore americano Washington Irving.\nPremi.\nCriteri e processo di selezione.\nI film candidati vengono selezionati da un comitato composti da persone non direttamente coinvolte nella produzione e distribuzione dei film, come critici cinematografici e direttori artistici di festival. I vincitori vengono poi votati da una giuria composta invece da registi, sceneggiatori, produttori e altre figure professionali direttamente coinvolte nel processo produttivo. Per poter essere selezionati i film devono:\nCategorie.\nTra i premi non pi\u00f9 esistenti figurano:"}
{"id": "1752098", "revid": "71433", "url": "https://it.wikipedia.org/wiki?curid=1752098", "title": "Gotham Award", "text": ""}
{"id": "1752099", "revid": "110157", "url": "https://it.wikipedia.org/wiki?curid=1752099", "title": "Heckelberg-Brunow", "text": "Heckelberg-Brunow \u00e8 un comune di 852 abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") Falkenberg-H\u00f6he.\nStoria.\nIl comune di Heckelberg-Brunow venne creato il 31 dicembre 2001 dalla fusione dei comuni di Brunow e di Heckelberg.\nSuddivisione amministrativa.\nIl territorio comunale comprende 2 centri abitati (\"Ortsteil\"), corrispondenti ai vecchi comuni uniti:"}
{"id": "1752100", "revid": "725", "url": "https://it.wikipedia.org/wiki?curid=1752100", "title": "Castione (Loria)", "text": "Castione (\"Castion\" in veneto) \u00e8 una frazione del comune di Loria in provincia di Treviso.\nStoria.\nIl nome deriva dal termine latino castrum, diventato poi \"castellum\", a causa della presenza di postazioni difensive di et\u00e0 romana. Conosciuto sotto il nome di \"Castrum Leonis\", divenuto dopo il 1100 Castillionum e Castiglonum.\nNel 1222 Castion \u00e8 nominato tra i villaggi di propriet\u00e0 di Romano d'Ezzelino.\nIn origine faceva parte della pieve di Castello di Godego e chiesa campestre di Ramon fino al 1641.\nEconomia.\nL'economia locale, storicamente basata sull'agricoltura, ha visto sorgere tra gli anni sessanta e settanta molte imprese famigliari in svariati campi come quelli florovivaistico, metallurgico, edile, ristorazione, pubblicitario, arredamento e molto altro. Successivamente dal 2000 iniziarono a sorgere importanti imprese industriali e una vera e propria zona industriale.\nLuoghi d'interesse.\nArchitetture religiose.\nLa chiesa di San Mauro risale al XIV-XVIII secolo costruita su antiche preesistenze datate anteriormente al 1564 e relative ad una antica cappella dedicata al Santo."}
{"id": "1752101", "revid": "149727", "url": "https://it.wikipedia.org/wiki?curid=1752101", "title": "Heckelberg", "text": ""}
{"id": "1752102", "revid": "228587", "url": "https://it.wikipedia.org/wiki?curid=1752102", "title": "Hurdy gurdy", "text": ""}
{"id": "1752115", "revid": "2194936", "url": "https://it.wikipedia.org/wiki?curid=1752115", "title": "Massimo Bitonci", "text": "\u00c8 stato senatore della Repubblica dal 2013 al 2014, ricoprendo vari incarichi parlamentari tra cui quello di capogruppo della Lega Nord e Autonomie, sindaco di Cittadella dal 2002 al 2012 e di Padova dal 2014 al 2016, rendendosi noto come un sindaco sceriffo.\nBiografia.\nNato a Padova nel 1965, si \u00e8 laureato nel 1991 in economia e commercio all'Universit\u00e0 Ca' Foscari di Venezia, e svolge la professione di dottore commercialista e revisore legale.\nSposato con un figlio, \u00e8 uno sportivo: giocando in passato a rugby, e partecipa spesso a gare podistiche e maratone, sia in Italia che all'estero.\nVicesindaco di Cittadella.\nIscrittosi alla Lega Nord di Umberto Bossi nel 1993, ricopre il ruolo di vicesindaco del comune di Cittadella dal 1994 al 2002 sotto l'amministrative del \"leghista\" Lucio Facco, dove nel frattempo si scinde dalla Lega nel 1998 con la Liga Veneta Repubblica (quale sezione della Liga Veneta).\nSindaco di Cittadella.\nAlle elezioni comunali in Veneto del 2002 viene eletto sindaco di Cittadella battendo al ballottaggio con il 50,9% il candidato della Lega Nord e liste di centro-destra Stefano Svegliado, sostenuto da una coalizione formata dalla Liga Veneta Repubblica (che ha cambiato nome in Liga Fronte Veneto), Lega Nord e le liste civiche.\nAlle elezioni comunali in Veneto del 27-28 maggio 2007 \u00e8 stato rieletto per il secondo mandato con il 56,5% al primo turno appoggiato dalla Lega Nord (alla quale ader\u00ec nel 2005), Alleanza Nazionale e altre civiche fino al 7 maggio 2012.\nA novembre 2007 emana un'ordinanza che impone ai cittadini stranieri l'obbligo di dimostrare di disporre su un reddito minimo per poter richiedere l'iscrizione anagrafica alle liste dei residenti del comune di Cittadella, ispiratrice del cosiddetto \"Decreto Sicurezza\" dell'allora Ministro dell'interno Roberto Maroni. L'ordinanza \u00e8 stata da pi\u00f9 parti bollata come razzista e discriminatoria, oltre che illegale. Per tale provvedimento Bitonci \u00e8 stato inquisito dalla magistratura di Padova che tuttavia, successivamente, procedette all'archiviazione del fascicolo. Numerosi altri comuni hanno adottato normative simili, che sono sfociate in condanne da parte dei tribunali locali.\nNegli anni trascorsi a capo dell\u2019amministrazione di Cittadella acquisisce la fama di sindaco sceriffo.\nIl 6 luglio 2010 \u00e8 stato nominato vicepresidente dell'Associazione Nazionale Comuni Italiani (ANCI), rimanendo in carica fino al 2015, oltre che a presiedere la Consulta Sicurezza e Legalit\u00e0. \u00c8 inoltre segretario cittadino della sezione di Padova della Lega Nord-Liga Veneta e componente del direttivo federale della Lega Nord dal 2012.\nDeputato e capogruppo della Lega al Senato.\nAlle elezioni politiche del 2008 viene candidato alla Camera dei deputati, ed eletto deputato nella circoscrizione Veneto 1 tra le liste della Lega Nord, ricoprendo congiuntamente l'incarico di sindaco fino al 7 maggio 2012. Nella XVI legislatura \u00e8 stato capogruppo della Lega Nord in 5\u00aa Commissione Bilancio, tesoro e programmazione e vicepresidente della commissione bicamerale di controllo sulla Cassa Depositi e Prestiti.\nNel 2012 si candida alla segreteria della Liga Veneta al congresso a Padova, in quanto legato a Umberto Bossi, ottenendo 178 voti (pari al 42%) e venendo battuto dall'altro candidato, il sindaco di Verona Flavio Tosi, sostenuto da Roberto Maroni.\nAlle elezioni politiche del 2013 viene candidato al Senato della Repubblica con, ed eletto senatore nella circoscrizione Veneto tra le liste della Lega Nord, di cui ne viene eletto capogruppo \"Lega Nord e Autonomie\" al Senato, e rimanendo in carica fino all'elezione a sindaco di Padova, quando si dimise dalla carica il 2 luglio 2014, dove al suo posto subentra Paolo Tosato. Nella XVII legislatura \u00e8 stato componente delle diverse Commissioni Giustizia, Bilancio e Agricoltura e produzione agroalimentare, oltre che membro della Commissione speciale su atti urgenti del Governo, della Commissione parlamentare per l'indirizzo generale e la vigilanza dei servizi radiotelevisivi e della delegazione parlamentare presso l'assemblea parlamentare della NATO.\nSindaco di Padova.\nAlle elezioni amministrative del 2014 si \u00e8 candidato come sindaco di Padova, presentandosi sostenuto da una coalizione di centro-destra formata dalle liste: Forza Italia, Lega Nord, Fratelli d'Italia e le liste civiche \"\"Bitonci Sindaco\", \"Prima Padova\" e \"Lista Cappelli - Officina per Padova\"\". Al primo turno ottiene il 31,42% dei voti, principalmente in alcuni quartieri di Padova dove il problema della sicurezza \u00e8 pi\u00f9 sentito e Bitonci ha fatto pi\u00f9 presa, accedendo a sorpresa al ballottaggio contro il candidato del centro-sinistra fermo al 33,76% dei voti, nonch\u00e9 vicesindaco uscente Ivo Rossi e facente funzioni di sindaco dopo la nomina di Flavio Zanonato a ministro dello sviluppo economico.\nAl ballottaggio dell'8 giugno 2014 vince con il 53,5% dei voti contro il 46,5% di Rossi, grazie all'appartamento con il candidato arrivato terzo al primo turno Maurizio Saia (ex parlamentare di AN, PdL e FLI) e la lista civica \"Idea Padova\", venendo eletto sindaco della citt\u00e0 veneta e diventando quello del comune pi\u00f9 grande governato dalla Lega.\nIl 6 marzo 2016 viene eletto all'unanime dal Consiglio convocato a Noventa Padovana presidente della Liga Veneta, su proposta del segretario Gianantonio Da Re.\nNel 2016 si schiera nella campagna referendaria, assieme a Giovanni Toti, per il \"No\" alla riforma costituzionale Renzi-Boschi proposta dal governo Renzi.\nAmministrazione della citt\u00e0.\nAppena insediatosi Bitonci persegue una linea dal pugno di ferro in citt\u00e0 contro l\u2019accattonaggio, contro la prostituzione e per combattere la microcriminalit\u00e0, oltre a scagliarsi contro la concessione della \"Palestra Giotto\" all'Associazione Marocchina di Padova per effettuare le celebrazioni in vista del ramadan, esprimendo una dura posizione sui migranti salvati con l'operazione Mare Nostrum, che porter\u00e0 altri 778 migranti in fuga dall\u2019Africa in Veneto: \"L\u2019arrivo di altri profughi lancia un sospetto: che le destinazioni vengano disposte ad orologeria\".\nA dicembre 2014 cancella oltre 112mila multe degli autovelox inflitte ai suoi cittadini, fatto sulla probabile necessit\u00e0 di rivedere gli impianti, manovra possibile grazie all'intercessione del Natale e dal fatto che le sanzioni non erano ancora verbalizzate, quindi nemmeno contabilizzati i milioni di euro che avrebbero portato in cassa. Come calcolato, secondo i quotidiani locali, da quelle multe Padova avrebbe potuto incassare tra i 6 e i 7 milioni al mese.\nNel 2015 emana un'ordinanza che vieta l\u2019entrata a chi non accompagna bambini nel parco pubblico Cavalleggeri del centro, dove a pochi metri ci sono le \"\"tendopoli degli immigrati\", un\u2019ordinanza interpretata da molti come un divieto di entrata per i migranti.\nCon l'entrata in vigore delle unioni civili, il segretario federale della Lega Nord Matteo Salvini lancia un appello ai sindaci della Lega perch\u00e9 disobbediscano e non celebrino le nozze tra persone dello stesso sesso, che Bitonci accoglie (ma lo aveva gi\u00e0 anticipato) e la sua risposta viene ripresa assieme ad altre dal Presidente del Consiglio Matteo Renzi, a cui replica: \"Venga Renzi a Padova quando ci sar\u00e0 la prima coppia gay che mi chiede di celebrare un matrimonio. Gli do la delega a celebrare\".\nCaduta della giunta comunale.\nAd ottobre 2016 la sua giunta comunale entra in crisi, che si regge sulla maggioranza del consiglio comunale di un solo voto, con il passaggio del consigliere della lista \"Bitonci Sindaco\"\" Riccardo Russo all'opposizione comunale con Centro Democratico di Bruno Tabacci, oltre che la divisione di Forza Italia nell\u2019appoggio alla maggioranza, venendo accusato di avere uno stile di leadership troppo accentratore e di non dare abbastanza importanza al loro contributo.\nTra le dimissioni dei consiglieri di Forza Italia e il passaggio della consigliera Fernanda Saia (sorella di Maurizio) all'opposizione, nonostante gli appelli di Niccol\u00f2 Ghedini e Matteo Salvini, la sera dell'11 novembre 2016 la maggioranza del consiglio comunale di Padova si dimette (17 consiglieri comunali), sfiduciando di fatto il sindaco e portando alla caduta della sua giunta.\nRicandidatura a Palazzo Moroni.\nSi ricandida alle successive elezioni amministrative, come aveva annunciato subito dopo essere stato sfiduciato, appoggiato da una coalizione di centro-destra formata da: Lega Nord, Forza Italia (che dopo la caduta di Bitonci ha espulsi dal partito i consiglieri ribelli e ricostituito l'unit\u00e0), Fratelli d'Italia, Direzione Italia e le liste civiche \"\"Bitonci Sindaco\", \"Prima Padova\", \"Veneto Libert\u00e0\" e \"Movimento del Buonsenso\"\". Bitonci conduce la campagna elettorale come ha condotto il suo mandato: con toni molto duri e sui temi pi\u00f9 importanti per la Lega Nord contro l\u2019immigrazione, l\u2019accoglienza dei migranti e chi se ne occupa.\nAl primo turno ottiene il 40,26% dei voti, accedendo al ballottaggio contro il candidato del centro-sinistra l'imprenditore Sergio Giordani, fermo al 29,21% dei voti. Tuttavia al ballottaggio risulta per\u00f2 sconfitto dal candidato di centro-sinistra Giordani, con una rimonta grazie all'accordo formale con il candidato arrivato terzo al primo turno Arturo Lorenzoni. Viene comunque eletto consigliere comunale di Padova.\nRitorno alla Camera e sottosegretario al Mef.\nAlle elezioni politiche del 4 marzo 2018 viene ricandidato alla Camera, e rieletto deputato per la Lega per Salvini Premier nella circoscrizione Veneto 2. Nella XVIII legislatura \u00e8 stato componente delle Commissioni Difesa, Finanze e Bilancio, tesoro e programmazione, oltre che membro della Commissione speciale per l'esame degli atti urgenti presentati dal Governo e della Commissione parlamentare d'inchiesta sul Sistema Bancario e Finanziario.\nIn seguito alla nascita del primo governo Conte sull'accordo di governo tra la Lega e il Movimento 5 Stelle, il 13 giugno 2018 \u00e8 stato nominato dal Consiglio dei ministri sottosegretario di Stato al Ministero dell'economia e delle finanze, carica che ha mantenuto fino alla fine del governo il 5 settembre 2019. Da sottosegretario si \u00e8 occupato della cosiddetta \"\"Pace fiscale\", un condono simile al cosiddetto \"Condono tombale\"\" fatto dal Ministro dell'economia e delle finanze Giulio Tremonti nel 2002.\nAll'interno della Lega per Salvini Premier, si colloca tra i parlamentari pi\u00f9 in linea con Giancarlo Giorgetti che con il segretario federale Matteo Salvini."}
{"id": "1752116", "revid": "919135", "url": "https://it.wikipedia.org/wiki?curid=1752116", "title": "Congettura di Levy", "text": "In teoria dei numeri, la congettura di Levy ipotizza che tutti gli interi dispari maggiori di 5 possono essere rappresentati come somma di un numero primo dispari e del doppio di un altro primo. Algebricamente, equivale a dire che 2\"n\" + 1 = \"p\" + 2\"q\" ha sempre soluzione per \"p\" e \"q\" primi (non necessariamente distinti) per \"n\" &gt; 2. \nAd esempio, 47 = 13 + 2 \u00d7 17 = 37 + 2 \u00d7 5 = 41 + 2 \u00d7 3 = 43 + 2 \u00d7 2 rappresenta alcuni modi in cui un numero dispari (2\"n\" + 1) possa essere rappresentato come \"p\" + 2\"q\".\nSecondo MathWorld, la congettura \u00e8 stata verificata per ogni valore dispari positivo minore di 109."}
{"id": "1752117", "revid": "74801", "url": "https://it.wikipedia.org/wiki?curid=1752117", "title": "Blegny", "text": "Blegny (in vallone \"Blegneye\") \u00e8 un comune belga di abitanti, situato nella provincia vallona di Liegi."}
{"id": "1752119", "revid": "84184", "url": "https://it.wikipedia.org/wiki?curid=1752119", "title": "Mimiambo", "text": "Mimiambo (dal greco antico \u03bc\u03b9\u03bc\u03af\u03b1\u03bc\u03b2\u03bf\u03c2) \u00e8 un termine che, nella letteratura greca, indica mimi scritti in versi giambici.\nDal mimo al mimiambo.\nIl termine mimiambo \u00e8 collegato a Ipponatte (\u1f39\u03c0\u03c0\u1ff6\u03bd\u03b1\u03be) di Efeso al quale ne \u00e8 riconosciuta l'invenzione. Composizione di sua invenzione, \u00e8 un mimo (come suggeriscono i termini \u03bc\u1fd6\u03bc\u03bf\u03c2 e \u03bc\u03af\u03bc\u03b7\u03c3\u03b9\u03c2, cio\u00e8 imitazione di una scena di vita, di solito di semplice intreccio e di non lunga durata). Espresso in metro giambico (per l'esattezza non nel trimetro giambico ordinario, \u1f40\u03c1\u03b8\u03cc\u03c2, cio\u00e8 formato da tre dipodie giambiche, ma in quello scazonte, chiamato anche, dal suo nome, ipponatteo).\nIl trimetro giambico ordinario aveva il seguente schema: \u222a \u2014 \u222a \u2014 \u222a / \u2014 \u222a \u2014 \u222a\u2014 \u222a \u2014\nIl trimetro giambico scazonte ipponatteo (coliambo): \u222a \u2014 \u222a \u2014 \u222a \u2014 \u222a \u2014 \u222a \u2014 \u2014 \u2014 soluzione \u03bf cesura o \u03c4\u03bf\u03bc\u03ae pentemimera; cio\u00e8 semiquinaria).\nNella \"Poetica\" di Aristotele viene negata la distinzione dei retori tra l'oratio soluta (prosa) e quella legata o metrica (poesia), col notare che la poesia \u00e8 \u03ba\u03b1\u03c4\u1f70 \u03bc\u03af\u03bc\u03b7\u03c3\u03b9\u03bd e non \u03ba\u03b1\u03c4\u1f70 \u03c4\u1f78 \u03bc\u03ad\u03c4\u03c1\u03bf\u03bd (secondo l'imitazione e non secondo il metro). A questo problema si riallaccia il discorso sulla prosa a cui accenna Benedetto Croce, il quale, rifacendosi direttamente al giudizio aristotelico, riafferma che \u201cnon si possono mettere assieme, come prose, i mimi di Sofrone e di Xenarco coi dialoghi socratici, o come poesie, perch\u00e9 in verso, le opere di Omero con quelle di Empedocle. Intendo invece per prosa la Filosofia, la Scienza, la Storiografia, tutto ci\u00f2 che, quantunque prenda di necessit\u00e0 forma letteraria, non \u00e8 mera arte\u201d.\nLe origini. Ipponate.\nIpponate, appartenuto a una famiglia aristocratica e benestante, fu costretto dai tiranni a fuggire dalla sua citt\u00e0 dopo aver perduto, per il loro malanimo, i suoi beni. Condusse a Clazomene, nella seconda met\u00e0 del sec. VI a.C., una vita misera e senza ideali, in un perenne stato di malcontento che veniva travasato in composizioni poetiche dal tono sempre polemico ed aggressivo. \nIl carattere preminente dei mimiambi era quello di esprimere, in modo sempre amaro e pieno di risentimento, le sgradevoli esperienze di vita a cui era stato assoggettato dall'ostilit\u00e0, di cui dimostra di avere piena coscienza, dei suoi nuovi concittadini, tra i quali viveva nella condizione del meteco (\u03bc\u03ad\u03c4\u03bf\u03b9\u03ba\u03bf\u03c2), straniero accolto senza diritti politici. Tale verso, chiamato anche coliambo (cio\u00e8, giambo zoppo), \u00e8 stato usato al principio, pi\u00f9 di tre secoli prima della produzione artistica erodea, dal giambografo Ipponatte di cui si \u00e8 appena parlato. \nIl motivo dominante e persistente delle sue querimonie si distingue per un tono accusatorio ed arrogante, di denunzia della sua ingrata esperienza di vita, che si riflette quasi per necessit\u00e0 nei suoi scritti, senza soluzione alcuna. Si consider\u00f2 infatti oppresso durante tutta la sua vita da una estrema povert\u00e0 e dalla persistente ostilit\u00e0 dei potenti del luogo: lo scultore Bupalo (il suo maggiore ma non unico nemico) per motteggiarlo ne aveva fatto un busto in cui raffigurava la sua bruttezza; risse con imbroglioni e con diffamatori che si divertivano a coprirlo di ridicolo lo indussero a reagire con le sue repliche irate; da questo eccesso di volgarit\u00e0 egli tuttavia usciva fuori con vivacit\u00e0 nel dialogo e con determinatezza nella narrazione, con perizia nell'uso di un lessico che risultava un intreccio tra termini plebei e reminiscenze di buone letture. \nLa sua poesia sembrava ordinata ad una sua personale rivincita e a tal fine usava tra gli altri il metro ipponatteo, o zoppicante, cos\u00ec chiamato per lo scambio al sesto piede di uno spondeo (- -) o trocheo ( \u2013 \u222a ) al posto del giambo ( \u222a -), espediente che d\u00e0 al verso un andamento pi\u00f9 prosaico e sciolto. \nStoria.\nPeriodo ellenico.\nIl mimo.\nIl primo elemento da cui partire \u00e8 pertanto il mimo, rappresentazione per la scena o per la semplice lettura pubblica e privata; di esso esistono comunque numerose esemplificazioni nella letteratura, sia quella antica sia quella pi\u00f9 vicina a noi, passando dalla esperienza lirica greca della II met\u00e0 del V secolo a. C. a quella alessandrina del III secolo a. C. ed oltre. Furono mimografi i siracusani Sofrone e il meno noto figlio Xenarco, (autore tra altre poche cose di un mimo in prosa Contro i Reggini, su commissione di Dionisio il Vecchio), artefici di mimi in prosa ritmica; ma dobbiamo dare per quanto riguarda l'arte e non la tecnica del metro il dovuto riconoscimento alla raccolta di maggiore rilievo di et\u00e0 alessandrina, di Eroda, autore di mimiambi in versi coliambi.\nIl coliambo.\nDalle testimonianze giunte fino a noi riscuote maggior credito in materia di coliambi il Papiro 135 contenente otto mimiambi completi ma lacunosi, pi\u00f9 l'inizio di un nono (\u1fba\u03c0\u03bf\u03bd\u03b7\u03c3\u03c4\u03b9\u03b6\u03cc\u03bc\u03b5\u03bd\u03b1\u03b9, Le donne che fanno colazione, 13 versi appena, di difficile e spesso controversa comprensione per lo stato di deterioramento del testo), rinvenuto nello scorcio del secolo XIX, acquistato dal British Museum nel 1889 e pubblicato dal Kenyon nel 1891, dopo una accuratissima lettura critica ed emendazione del testo. A questo testo, che dal 1934 \u00e8 chiamato Papyrus Egerton 1, successivamente si sono aggiunti (nel 1892) 135 piccoli frammenti dello stesso Papiro che sono serviti ad integrare alcuni vuoti e nel 1954 un altro papiro trovato a Ossirinco n. 22, 2326, in cui \u00e8 stata riconosciuta la parte finale (vv. 67-75) dell'VIII mimiambo (`\u0395\u03bd\u03cd\u03c0\u03bd\u03b9\u03bf\u03bd, Il Sogno). \nIl mimo pu\u00f2 essere espresso, come si \u00e8 visto, tanto in prosa quanto in metri poetici anche diversi da quello sopra indicato. Lo stesso Diomede sostiene che il mimo \u00e8 un'imitazione della vita che comprende ci\u00f2 che \u00e8 conveniente e ci\u00f2 che non \u00e8 conveniente (\u03bc\u1fd6m\u03cc\u03c2 \u1f10\u03c3\u03c4\u03b9 \u03bc\u03af\u03bc\u03b7\u03c3\u03b9\u03c2 \u03c3\u03c5\u03b3\u03ba\u03b5\u03c7\u03c9\u03c1\u03b7\u03bc\u03ad\u03bd\u03b1 \u03ba\u03b1\u1f76 \u1f00\u03c3\u03c5\u03b3\u03c7\u03ce\u03c1\u03b7\u03c4\u03b1, mentre Elio Donato, maestro di San Gerolamo, definisce il mimo derivante ab diuturna imitatione vilium rerum et levium personarum (dalla continua imitazione delle cose inutili e delle persone dappoco). Questi non sono certo degli apprezzamenti positivi e qualificanti, e neppure troppo generosi: i due homines doctissimi avrebbero forse dovuto dire, anzich\u00e9 imitazione, pi\u00f9 osservazione e considerazione, manifestando in tal modo una attitudine critica pi\u00f9 aderente ai valori espressi dal mondo di cui essi erano gli osservatori in quel momento. Non era certo il mondo degli Idilli teocritei, (\u03b5\u1f30\u03b4\u03cd\u03bb\u03bb\u03b9\u03b1), alla cui arte somma non \u00e8 lecito accostare quella di Eroda, ma degli Idilli non possiamo parlare in questa sede, perch\u00e9, se \u00e8 vero che alcuni di essi, detti idilli urbani, sembrano dei veri e propri mimi quanto al contenuto (ad esempio il II, Le Incantatrici, \u03a6\u03b1\u03c1\u03bc\u03b1\u03ba\u03b5\u03cd\u03c4\u03c1\u03b9\u03b1\u03b9, il XIV, L'amore di Cinisca, \u0391\u1f30\u03c3\u03c7\u03af\u03bd\u03b7\u03c2 \u03ba\u03b1\u1f76 \u0398\u03c5\u03ce\u03bd\u03b9\u03c7\u03bf\u03c2 e il XV, Le Siracusane, propriamente Le donne alla festa di Adone, \u0309\u0309\u0391\u03b4\u03c9\u03bd\u03b9\u03ac\u03b6\u03bf\u03c5\u03c3\u03b1\u03b9), differiscono dal nostro discorso a giudicare dal metro usato e dal dialetto: non sono mimiambi perch\u00e9 scritti in esametri e non in coliambi, nel dialetto dorico teocriteo e non in quello ionico di Eroda. \n\u0395\u1fbf anche vero che tra i sommi poeti alessandrini sia Teocrito che Callimaco ed Apollonio Rodio ci hanno lasciato notevoli composizioni in metro giambico e in coliambo, oltre che in esametri e nel distico elegiaco, ma non tali da riguardare in particolare il mimiambo, bens\u00ec in modo da dare pi\u00f9 credito alla poesia melica e pastorale, salvo gli idilli di Teocrito II , XIV e XV, in cui sono stati riconosciuti dei mimi. Tra questi autori non c'era sempre stima e identit\u00e0 di vedute. \u00c8 gi\u00e0 abbastanza clamorosa la divergenza tra cultori di opere di estesa struttura, Apollonio Rodio, autore delle \"Argonautiche\" (\u1f08\u03c1\u03b3\u03bf\u03bd\u03b1\u03c5\u03c4\u03b9\u03ba\u03ac), e Callimaco, che, all'accusa di non essere capace di impegnarsi in un grande poema, rispondeva che considerava vera l'arte espressa nelle forme pi\u00f9 semplici ed efficaci: odio il poema, specie quello ciclico (\u1f10\u03c7\u03b8\u03b1\u03af\u03c1\u03c9 \u03c4\u1f78 \u03c0\u03bf\u03af\u03b7\u03bc\u03b1 \u03c4\u1f78 \u03ba\u03c5\u03ba\u03bb\u03b9\u03ba\u03cc\u03bd), concludendo con un'asserzione che avrebbe trovato anche in futuro molti seguaci (l'arte moderna tra fine Ottocento e primo Novecento): un grande libro \u00e8 un grande male (\u03bc\u03ad\u03b3\u03b1 \u03b2\u03b9\u03b2\u03bb\u03af\u03bf\u03bd \u03bc\u03ad\u03b3\u03b1 \u03ba\u03b1\u03ba\u03cc\u03bd). Dello stesso avviso \u00e8 Properzio (\"Carmina\" I, 9, v.11) quando enfaticamente ricorda l'intensit\u00e0 espressiva della breve poesia rispetto ai grandi poemi: plus in amore valet Mimnermi versus Homero, \u201cnella poesia amorosa vale pi\u00f9 un solo verso di Mimnermo che tutto Omero\u201d. \nMagna Grecia.\nIl mimo dunque, nato in Grecia per scopo comico-satirico, servendosi dell'imitazione e della gestualit\u00e0 corporea allo scopo di muovere il riso e suscitare anche la riflessione sui contenuti dell'azione scenica, costringendo i produttori ad allargare il repertorio pur con lo stesso progetto scenico e il medesimo campionario di archetipi di caratteri, attir\u00f2 sin dall'inizio un pi\u00f9 vasto interesse nel pubblico. Per tali strade esso giunse sulla scena dei Dori di Siracusa, propriamente per una questione di prestigio, per le feste di Flora, il 28 aprile del 238 a. C. , sotto l'auspicio di Sofrone (Macrobio, Saturn. II, 7, 7) in prosa. Non si pu\u00f2 d'altronde parlare del mimo greco del V sec. senza fare riferimento ai fli\u00e0ci (\u03c6\u03bb\u03cd\u03b1\u03ba\u03b5\u03c2), arte drammatica nata nella Magna Grecia in dialetto dorico in connessione con il culto di Dioniso. Essa, dopo un inizio popolare di carattere girovago, assunse forma d'arte modesta sulla scia di Rintone (\u1ffe\u03a1\u03af\u03bd\u03b8\u03c9\u03bd), vissuto al tempo di Tolemeo \u0399. Delle sue 38 opere chiamate fabulae rhinthonicae o ilarotragedie, restano solo 28 brevi frammenti e furono considerate simili all'Atellana osca, fornite com'erano delle maschere tradizionali. \nAllo stesso mondo della Magna Grecia e all'ambito della poesia comica appartenne anche Epicarmo (nativo forse di Megara Iblea), autore di 35 favole sceniche in dialetto dorico siracusano, caratterizzate dalla mancanza di coro ma essenziali per lo sviluppo della commedia. Eroda \u00e8 un autore di mimi giambici ipponattei, la cui caratteristica \u00e8 in linea di massima di essere l'unico poeta che ha lasciato solo mimi che un grammatico posteriore a lui ha chiamato mimiambi: di lui non si sa di preciso dove e quando sia vissuto, tranne le poche allusioni che egli stesso fa nei suoi mimiambi. Sono scritti in dialetto ionico, con qualche coloritura dorica, come richiedeva la tradizione del mimo: era questa una novit\u00e0 di cui Eroda era orgoglioso perch\u00e9 pensava di mostrarsi al pubblico come il vero erede di colui di cui si riteneva il continuatore. Questa sua posizione gli sollev\u00f2 contro, invece, delle opposizioni, forse di un gruppo di letterati cultori del coliambo che ritenevano presuntuosa la sua pretesa di essere unico discendente di Ipponatte. Erano forse come i Telchini di Callimaco; ed \u00e8 appunto a lui che s \u00e8 pensato di attribuire l'antipatia di qualche circolo letterario nei suoi confronti. \nLa poesia di Eroda, attenta ai particolari dell'ambiente e alla descrizione dello stato d'animo del popolino che fa da testimonio sullo sfondo, appare ora attratto dagli interessi di personaggi semplici dalla vita quasi insignificante, ora da rappresentanti di ambizioni e devianze di membri di una societ\u00e0 di basso livello morale o afflitta da tic e comportamenti banali e convenzionali. Il difetto che suole essere rivolto ai mimiambi con maggiore insistenza \u00e8 quello della mancata aderenza al canone del realismo, dell'imitazione, della spontaneit\u00e0, il che, se accertato, renderebbe i mimiambi inadatti alla scena ma idonei solo alla lettura. Possiamo rispondere che gran parte dell'arte alessandrina si regge sul canone del rifacimento di un modello che guarda alla perfezione dell'arte dei secoli d'oro, soprattutto l'et\u00e0 di Pericle, che a ragione o a torto \u00e8 stato sempre ritenuto un modello irraggiungibile Non si \u00e8 pi\u00f9 verificato dunque dopo Eroda un interesse per il mimiambo, almeno a volerci attenere alle opere che sono arrivate sino a noi o per fama tramandata o per la trasmissione nel tempo di prodotti finiti o mutili, di frammenti di varia entit\u00e0, di tutto ci\u00f2 insomma che per varie ragioni, non sempre giudicabili, \u00e8 sopravvissuto al generale naufragio della letteratura antica attraverso cambiamenti di gusti, nuovi orientamenti culturali e religiosi che si sono verificati nei secoli o millenni che ci separano in via definitiva.\nPeriodo romano.\nIn seguito, inevitabilmente il mimo \u00e8 passato dalla cultura greca a quella latina , sempre nel solco della progressiva ellenizzazione culturale del mondo romano. Non si pu\u00f2 pertanto ignorare per tale periodo l'opera dei due mimografi concorrenti e rivali di et\u00e0 cesariana, Decimo Laberio e Publilio Siro (metro usato prevalentemente il senario giambico, equivalente al trimetro giambico). Sono note le vicende artistiche e politiche di questi personaggi: il primo, pi\u00f9 anziano (la stessa et\u00e0 di Cicerone, in vita e in morte, 106 \u2013 43) e per di pi\u00f9 cavaliere romano, si present\u00f2 sulla scena su richiesta di Cesare come attore di suoi mimi, come non aveva fatto mai prima, perch\u00e9 l'arte del mimo poteva assicurare il successo, ma toglieva sicuramente la dignit\u00e0 al cittadino romano che vi si avventurava. \nNella circostanza di cui stiamo parlando, il confronto diretto tra due mimografi, l'avversario del cavaliere era un giovane schiavo affrancato, Publilio Siro, che guadagn\u00f2 la vittoria e il favore del pubblico. Solo la generosit\u00e0 o l'opportunismo di Cesare lo salv\u00f2 dal disonore e lo restitu\u00ec al suo rango, anche se con un verso improvvisato che ristabiliva i valori presunti: favente tibi me victus es, Laberi, a Syro, malgrado il mio favore, tu sei stato vinto, Laberio, da Siro, (o da un siro, se si vuole mettere in risalto il doppio senso); sappiamo anche che Laberio, riaccettato l'anello di cavaliere dopo qualche frizzo rivolto sulla scena al dittatore: porro, Quirites, libertatem perdimus, (da ora in poi, Quiriti, abbiamo perduto la libert\u00e0), e poi ancora: necesse est multos timeat quem multi timent, \u00e8 necessario che debba temere molti colui che molti temono (cos\u00ec almeno ci racconta Macrobio in Saturnalia II , 7, 1). In Laberio prevalse, come anche in Gaio Lucilio, lo spirito satirico, ma i suoi mimi parvero capaci di suscitare il riso, pur non essendo dotati di sufficiente perfezione formale, a giudizio di Orazio (Sat, I, 10, 5). \n\u00c8 necessario per\u00f2 sottolineare che il mimo romano, prima di assumere una forma colta a imitazione dei Greci, manifesta il suo carattere primitivo e spontaneo presente nella poesia popolare e istintiva delle manifestazioni comiche non legate a una cultura straniera, ma alle forme tipicamente autoctone dei fescennini, della satura e dell'atellana, i cui personaggi comici e le cui situazioni si ripetono anche nei fatti esteriori: il mimo romano, prima di divenire un fatto letterario, assunse una funzione popolare di comunicazione sociale in modo cos\u00ec vicino alla nostra attualit\u00e0 che potremmo paragonarlo a ci\u00f2 che oggi avviene, diciamo cos\u00ec, in un locale di vita notturna; il mimo di cui si parla era frequentato anche da donne che alla fine dello spettacolo erano autorizzate a denudarsi su richiesta del pubblico, e lo facevano senza imbarazzo perch\u00e9 rientrava nelle loro funzioni professionali. Lo spettacolo, di intrattenimento, si svolgeva dopo quello scenico in forma pi\u00f9 libera dalle ordinarie convenzioni. \nLa scena veniva occupata da una compagnia buffonesca composta da tre personaggi in abito arlecchinesco con maschere fisse, in modo da stabilire personaggi identificabili come nelle Atellane: Pappus, Bucco, Maccus, Dossennus ed altri si dividevano la scena formando un trio in conflitto perpetuo: la moglie leggera e disponibile, spesso brutta e intrattabile come Anna Perenna, il marito vecchio e calvo, oltre che ottuso, il damerino bello e azzimato. Quale l'argomento della trama? Ad esempio, un litigio o uno scambio di battute: \"Noli, quaeso, irascere: / moriri suam vir quisque ut uxorem velit: \u201cNon ti arrabbiare prego; \u00e8 d'abitudine che ogni marito voglia veder morta sua moglie\u201d; Vos istic manete: eliminabo extra aedis coniugem : \u201cVoi rimanete qui: io caccer\u00f2 fuori dalla porta il coniuge\u201d\". Non per caso gli attori del mimo romano sono detti plan\u00ecpedes, cio\u00e8 scalzi (excalce\u00e0ti li chiamer\u00e0 poi Seneca), per non essere troppo appariscenti sulla scena, mentre gli attori tragici erano riconoscibili perch\u00e9 portavano i coturni e quelli comici i socci, gli zoccoli, come attesta il grammatico romano del IV sec. d. C. Diomede, autore di una Ars grammatica, opera ritenuta non priva di dottrina ed originalit\u00e0. \nNello stesso tempo, a rilevare meglio questa peculiarit\u00e0 erano romani i nomi dei personaggi, il linguaggio popolare, la gestualit\u00e0 grossolana e condita di rozzi epiteti. Il rappresentante pi\u00f9 apprezzato del mimo fu senza dubbio lo schiavo straniero Publilio Siro, anche se di lui non restano che titoli e brani vari di natura sentenziosa o moraleggiante, forse perch\u00e9 estrapolati dalle opere che molte volte non erano state scritte ma rappresentate direttamente su uno schema o canovaccio. Tutto questo lascito di circa un migliaio di versi, in senari giambici e ottonari trocaici, ispirato da un sano fondamento morale, ha dato luogo ad apprezzamenti di tono serio, Seneca e Lettere a Lucilio 1, 8, 8. \nIl medioevo.\nAd esempio, il fatto discriminatorio in primo piano \u00e8 il passaggio dalla cultura ellenica ed ellenistica a quella dominata dalla pietas christiana e dal dichiarato disprezzo per la civilt\u00e0 pagana con tutti i suoi connessi. Si veda, ad esempio, la \"De Civitate Dei\" di Sant'Agostino e il suo concetto della storia e della storiografia; in esse, a suo dire, bisognava vedere l'opera non degli uomini ma direttamente quella ispiratrice e guida di Dio; idea che, nel suo integralismo religioso, aveva un personaggio della sua statura, attenuato molto spesso dall'ammirazione per gli autori di grande prestigio con cui, bene o male, ci si doveva confrontare nel corso della formazione culturale, ma anche nelle quotidiane esperienze della vita. Non c'\u00e8 il cupio dissolvi dell'incredulo in chi ha rappresentato la propria vita come un continuo colloquio con Dio, ma non c'\u00e8 appieno il senso umanistico del \"De dignitate hominis\" di chi crede nella razionalit\u00e0 e nell'equilibrio dell'azione dell'uomo, quando non \u00e8 guidato solo dal proprio interesse ma da una legge morale inesorabile.\nNell'opera di San Girolamo, ad esempio, c'\u00e8, tra l'altro, una larga messe di citazioni virgiliane; cos\u00ec \u00e8 fatta la cultura di Agostino e degli altri esponenti della patristica (Arnobio, Tertulliano, Lattanzio, San Cipriano), come anche quella dei poeti di ispirazione cristiana (Sant'Ambrogio, Prudenzio, Ilario di Poitiers e Draconzio) fortemente permeata del ricordo dei classici, spesso riecheggiati fuori da un culto non solo riconosciuto ufficialmente come verit\u00e0 di cui non era possibile dubitare, ma che costituiva parte essenziale dell'esistenza personale dei credenti. Basta ricordare il culto del martirio tra i cristiani dei primi secoli e le strane discordanze tra i testimoni costanti nella fede e i cosiddetti lapsi e poi i tincti . \nModernit\u00e0.\nCos\u00ec succede oggi alla cultura laica, dichiaratamente miscredente nel pensiero e nell'azione; ma nella lettura e nel ricordo del poema di Dante riaffiora l'orgoglio per il culto dantesco, come una non illecita contraddizione di cui tutti in Italia e fuori ci sentiamo onorati, come fece a suo tempo il fiero laico Carducci. \nSe cos\u00ec si pu\u00f2 affermare per il mimiambo, altro discorso si deve fare per il coliambo (come gi\u00e0 detto, verso trimetro giambico scazonte o ipponatteo), il cui uso ha avuto una lunga durata: il primo a servirsene \u00e8 stato, secondo le antiche testimonianze, un certo Ananio (\u1f08\u03bd\u03ac\u03bd\u03b9\u03bf\u03c2), giambografo del VI sec. a. C., autore di insignificanti frammenti; ma dopo di lui trov\u00f2 applicazione in opere di vario genere (non mimiambi) da parte di poeti lirici illustri: (Archiloco, Stesicoro, Pindaro, Bacchilide, Alcmane, Alceo, Saffo); ma anche nell'et\u00e0 ellenistica non mancarono di farne uso poeti di rango elevato, come Callimaco, Teocrito ed Apollonio Rodio, di cui si \u00e8 gi\u00e0 parlato, ed altri minori , come pure nell'ambiente cristiano ma senza particolari meriti, se non quelli connessi al pensiero e all'azione religiosa, fece San Gregorio Nazianzeno (Discorsi ed Inni, una Sacra rappresentazione forse dubbia, \u03a7\u03c1\u03b9\u03c3\u03c4\u1f78\u03c2 \u03c0\u03ac\u03c3\u03c7\u03c9\u03bd, Cristo sofferente). Nel mondo romano c'\u00e8 un Babrio, vissuto forse nel III sec. a. C., autore di favole esopiche in lingua greca espresse in coliambi (detti mitiambi esopici, \u039c\u03c5\u03b8\u03af\u03b1\u03bc\u03b2\u03bf\u03b9 \u0391\u1f30\u03c3\u03ce\u03c0\u03b5\u03b9\u03bf\u03b9), esemplate sulla prosa esopica ma con una freschezza che d\u00e0 vivacit\u00e0 alle 123 favole contenute nel codice trovato sul monte Athos, oltre al sommo Catullo (famoso il suo trim. giamb. scazonte: miser Catulle, desinas ineptire, / et quod vides perisse perditum ducas, e ai modesti Gneo Mazio (o Mattio) e Virgilio Romano, anch'essi autori di coliambi ma in lingua latina di non eccelsa fattura.\nNel passaggio da una cultura eminente per autorevolezza e tradizione ad un'altra c'\u00e8 sempre una trasmissione di dati ed esperienze che vengono accolte ed adattate alle particolari necessit\u00e0 della ricevente. Cos\u00ec avvenne pure, e in modo non ancora del tutto chiarito, tra le culture del medio oriente e quella ellenica ed ellenistica. Queste forme d'arte popolare e tradizionale subirono con il tempo non solo l'indifferenza dei ceti pi\u00f9 elevati, restando patrimonio della classe rustica paesana, ma varie forme di persecuzione per atti e detti non graditi specie, nell'et\u00e0 imperiale: ci ricorda Svetonio in Vite dei xii Cesari, Caligola, 27: Atellanae poetam ob ambigui ioci versiculum, media amphitheatri harena igni cremavit (che costui per un ambiguo versicolo scherzoso fece bruciare in mezzo all'arena un autore di atellane). Vedi Marco Tullio Messina, L'autorit\u00e0 delle citazioni virgiliane nelle opere esegetiche di San Girolamo. Furono chiamati lapsi i cristiani che durante le persecuzioni imperiali (soprattutto quella di Decio alla met\u00e0 del secolo III) non ebbero il coraggio di affrontare il martirio e furono pertanto dichiarati colpevoli e peccatori dal ramo intransigente della comunit\u00e0 cristiana (Novaziano) e dai suoi seguaci. Dopo qualche tempo, in conseguenza di un atteggiamento di maggiore indulgenza della chiesa ufficiale, di cui si fecero artefici i papi Fabiano e Cornelio, i colpevoli (i lapsi, i caduti nel peccato vennero riammessi, senza il consenso dei novaziani rigoristi, che considerarono nulli gli atti assunti in questo periodo; cos\u00ec anche il battesimo all'uopo impartito venne considerato senza vera efficacia e i battezzati vennero chiamati tinti, cio\u00e8 solo bagnati dall'acqua e non assolti dal peccato originale. Da questo episodio deriva il fatto che ancor oggi l'aggettivo tinto / tinta ha mantenuto il significato di cattivo, malvagio (almeno nella lingua siciliana). Come Fenice di Colofonie, Cerc\u00ecda di Megalopoli, Archelao di Chersoneso, Asclepiade di Samo, Nicia di Mileto, Escrione di Samo.\nInterpretazioni accademiche.\nPer quanto riguarda Eroda non ci resta altro, oltre le citazioni precedenti alla scoperta del papiro citato. Di Eronda, peraltro, sono state avvertite inaspettate e singolari coincidenze, \u00abnon facilmente spiegabili\u00bb, in un'opera poetica mediolatina, di autore riconducibile alla cerchia di Federico II di Svevia: si tratta della commedia elegiaca \"De uxore cerdonis\" di Iacopo da Benevento..\nCome \u00e8 noto, alla \"editio princeps\" ne sono seguite numerose altre, a partire da quella del Rutherford dello stesso anno. Dal 1892 in poi c'\u00e8 stato un interesse per quest'opera non mai sopito, entro i limiti riconosciuti naturalmente al valore dell'autore. Gli studi e le edizioni critiche si sono succeduti in tante parti del mondo accademico nell'arco di oltre un secolo, cos\u00ec che ogni nuova apparizione non sembra mai gratuita ma trova giustificazione nella speranza di contributi chiarificatori su numerose integrazioni testuali. \nNon manca certo l'impulso a dare risalto all'opera insigne degli studiosi pi\u00f9 accreditati nei vari momenti del secolo per ricerche di notevole valore ricostruttivo, anche se la galleria degli studiosi \u00e8 tanto varia e complessa da comportare spesso disagio per le citazioni o le omissioni dei critici di volta in volta osservatori e giudici, com'\u00e8 ovvio, anche del lavoro dei loro colleghi: si va, oltre ai gi\u00e0 citati, dal Buecheler, Crusius, Knox, Nairn, Laloy, Headlam, Herzog, ai nostri Terzaghi, Cataudella, Puccioni, Massa Positano, Ettore Romagnoli, fino al pi\u00f9 recente Cunningham e ad altri non meno importanti e per vari aspetti interessanti cultori di questo poeta alessandrino non eccelso ma di valore significativo per gli studi grecisti. \nBibliografia.\nQuesti sono gli editori di mimiambi di Eroda, dal 1851 fino al 1993: "}
{"id": "1752121", "revid": "767487", "url": "https://it.wikipedia.org/wiki?curid=1752121", "title": "Dalhem", "text": "Dalhem (in vallone \"D\u00e5lem\") \u00e8 un comune belga di 6.585 abitanti, situato nella provincia vallona di Liegi."}
{"id": "1752122", "revid": "79968", "url": "https://it.wikipedia.org/wiki?curid=1752122", "title": "Playboy (periodico)", "text": "Playboy (o Playboy Magazine) \u00e8 una rivista erotica statunitense rivolta al pubblico maschile, fondata nel 1953 a Chicago da Hugh Hefner e diffusa in tutto il mondo, sia nella versione originale sia in edizioni locali. Fu la prima rivista esplicitamente dedicata alla fotografia erotica ed ebbe (anche grazie alla figura carismatica di Hugh Hefner) un ruolo non irrilevante nel movimento noto come rivoluzione sessuale.\nNegli anni settanta vendeva milioni di copie e il numero pi\u00f9 venduto fu quello del novembre 1972 dell'edizione USA, con copie. La copertina fu realizzata da Rowland Scherman e raffigurava la modella Pam Rawlings. Una porzione del paginone centrale di questo numero (dedicato alla \"playmate\" Lenna Sj\u00f6\u00f6blom) divenne un'immagine standard per il collaudo degli algoritmi di elaborazione digitale delle immagini; l'immagine \u00e8 nota nel settore col nomignolo di \"Lenna\" (o \"Lena\").\nDalla rivista si \u00e8 sviluppata la Playboy Enterprises, societ\u00e0 quotata alla borsa valori di New York con la sigla PLA, che si occupa dell'intrattenimento per adulti attraverso praticamente ogni tipo di media. Il logo di \"Playboy\" (una testa stilizzata di coniglio con un farfallino da smoking) \u00e8 uno dei pi\u00f9 noti e diffusi al mondo e in qualche modo oggetto di un \"culto\" specifico (vengono venduti in tutto il mondo adesivi col logo di \"Playboy\" da applicare, per esempio, alla carrozzeria delle automobili). All'inizio il simbolo della societ\u00e0 era un cervo (\"stag\"), richiamo al rito maschile della caccia, ma anche delle serate per soli uomini , in cui si vedono in case private filmini pornografici muti: \"stag party\". Poi con un colpo di genio grafico, il logo diventa un coniglio di bell'aspetto, giocherellone e sexy che indossa uno smoking.\nStoria editoriale.\nLa rivista esord\u00ec nel 1953, e da allora viene pubblicata mensilmente proponendo servizi fotografici di nudo femminile insieme ad articoli di costume, moda, sport, politica, interviste a personaggi illustri di ogni settore, nonch\u00e9 contributi letterari di autori famosi (per esempio Arthur C. Clarke o Stephen King). La linea editoriale adottata negli articoli dedicati alla politica e alla societ\u00e0 \u00e8 in genere considerata di taglio piuttosto \"liberal\".\nIl primo numero di \"Playboy\" fu pubblicato nel dicembre del 1953 e venduto a 50 centesimi di dollaro. Vi compariva l'allora esordiente Marilyn Monroe, a cui fu dedicato il primo \"paginone centrale\", in una foto scattata per pubblicazioni precedenti da Tom Kelley, e comprata a modico prezzo da Hefner da una casa editrice di calendari e poster di pin-up. La rivista, uscita senza indicazione di data nel caso che non venisse pubblicato un secondo numero, vendette l'intera tiratura di copie. Una copia del primo numero in condizioni perfette \u00e8 un pezzo da collezione quotato nel 2002 attorno ai .\nIl logo della rivista fu disegnato da Art Paul e comparve per la prima volta nel secondo numero. Hefner dichiar\u00f2 di aver scelto l'immagine di un coniglio con lo scopo di alludere in modo giocoso a un certo tipo di atteggiamento sessuale.\nNel 1954 nasce la \"Playmate\", nota in Italia anche come \"Coniglietta\". Un anno dopo, nel luglio del 1955, nel pieghevole appare Janet Pilgrim, una delle sue segretarie che accetta di posare nuda. Hugh ha trasformato la sua amante nella coniglietta del mese: la distanza tra lavoro e sesso, pubblico e privato, \u00e8 minima. Pilgrim \u00e8 il primo modello delle future famose-sconosciute dell'era della TV dei decenni successivi e quindi teorizzate da Warhol con la sua frase sul quarto d'ora di celebrit\u00e0, che spetterebbe a chiunque. Inoltre Hefner fa entrare la vita privata nel processo produttivo rendendo pubblica la sua vita privata trasformando la segretaria e amante in \"ragazza del mese\". Il genere di fotografia di nudo proposta da Playboy viene definita \"softcore\", contrapposto alla pornografia \"hardcore\" introdotta inizialmente da \"Penthouse\" e poi sviluppatasi, a partire dagli anni settanta, nell'enorme mercato dell'editoria pornografica. Tra le altre caratteristiche di \"Playboy\" destinate a fare la storia delle pubblicazioni \"soft\" o \"hardcore\" vi fu l'uso del \"paginone centrale\" (espressione poi entrata nell'uso comune) dedicato interamente alla riproduzione di una singola fotografia, in grande formato. Le modelle a cui vengono dedicati i paginoni centrali della rivista vengono dette \"playmate\" (letteralmente: \"compagne di giochi\", ma in italiano \"conigliette\").\nDal 1955 al 1979 (con l'eccezione di un intervallo di sei mesi nel 1976), la \"P\" di \"Playboy\" apparve decorata con un certo numero di stelline, variabile da 0 a 12. Ne nacque una leggenda metropolitana secondo cui il numero di stelle indicava una sorta di giudizio di Hefner sulla \"playmate\" del mese (sulla sua avvenenza o sulle sue prestazioni sessuali) o altre valutazioni di questo tipo. Questa leggenda risult\u00f2 essere infondata; il numero delle stelle aveva a che vedere con i contenuti pubblicitari nazionali o internazionali di una particolare edizione.\nI contenuti di Playboy non sono limitati al nudo, ma spaziano tra l'intrattenimento colto (gi\u00e0 nel primo numero vi erano articoli sul jazz, sul \"Decameron\" e brani di Sherlock Holmes) e il design. Nel tempo Hefner ha realizzato per mezzo delle pagine del suo periodico, ma anche mediante le foto della sua casa, e poi dei Playboy Club, la teatralizzazione dello spazio domestico.\n\"Playboy\", con il relativo impero commerciale che gli si stava affiancando, ebbe il suo momento di maggior successo negli anni sessanta e settanta.\nNel 1969 la pi\u00f9 esplicita rivista Penthouse arriv\u00f2 negli Stati Uniti. La rivalit\u00e0 fra le due riviste port\u00f2 entrambe a pubblicare immagini di nudo sempre pi\u00f9 integrale per aumentare le rispettive quote di mercato e fu definita da Hugh Hefner col nome scherzoso di \"guerre pubiche\".\nL'avvento di pubblicazioni concorrenti come Penthouse e in seguito di riviste pornografiche in senso stretto (a cui si affiancarono negli anni ottanta i prodotti porno per l'home video) e di riviste dedicate al pubblico maschile dai contenuti pi\u00f9 soft (come le europee Maxim, Max e FHM), intaccarono in modo significativo la sua posizione sul mercato. Per contrastare questa competizione, \"Playboy\" ha agito principalmente modificando anche il proprio target, e configurandosi in modo sempre pi\u00f9 netto come una rivista \"di lusso\" per uomini adulti di un certo livello culturale e sociale.\nChristie Hefner, figlia di Hugh Hefner, divenne CEO di \"Playboy\" nel 1988: l'incarico \u00e8 terminato nel 2009 perch\u00e9 Christie ha deciso di dedicarsi alla beneficenza.\nLa rivista ha celebrato nel gennaio 2004 il suo cinquantesimo anniversario, con grandi feste a Las Vegas, Los Angeles, New York e Mosca.\nPlayboy \u00e8 anche una delle riviste pi\u00f9 diffuse al mondo, con circa trenta edizioni pubblicate in ogni parte del mondo, dal Brasile al Giappone, dalla Lituania alle Filippine, dalla Francia all'Argentina. L'edizione italiana, la cui pubblicazione inizi\u00f2 nel 1972, dopo alterne vicende, \u00e8 scomparsa nel 2003 per poi tornare in vendita nel 2008 (direttore Gian Maria Madella).\nNel marzo 2016, i diritti della rivista vengono venduti ad \"Hammy Media Ltd\" (proprietario di uno dei siti pornografici pi\u00f9 popolari del web, xhamster.com) per una cifra intorno ai 500 milioni di dollari.\nUna rubrica di \"Playboy\" di particolare importanza sono le interviste mensili a personaggi celebri, divenute famose per il loro livello di approfondimento. Il testo dell'intervista viene estrapolato da confronti che possono durare oltre 10 ore. Fra gli intervistatori pi\u00f9 noti che hanno lavorato per \"Playboy\" ci sono Alex Haley e Alvin Toffler.\nLa rubrica \"Playboy Interview\" ebbe inizio nel settembre 1962 (volume 9, numero 9) con Miles Davis. Fra le tante celebrit\u00e0 intervistate nel corso degli anni da \"Playboy\" compaiono Jimmy Carter, John Lennon, Fidel Castro, Ayn Rand, Vladimir Nabokov, Gabriel Garc\u00eda M\u00e1rquez, Allen Ginsberg, Malcolm X, George Lincoln Rockwell, Kurt Vonnegut, Bertrand Russell, Salvador Dal\u00ed, Martin Luther King Jr., Jean-Paul Sartre, George Wallace, Cassius Clay, Madalyn Murray O'Hair, Orson Welles, Ralph Nader, Arthur C. Clarke, Yasser Arafat, Steve Jobs, Stephen Hawking, Larry Ellison, Shintar\u014d Ishihara, Robert De Niro, Carl Sagan e Barbra Streisand.\nEdizioni internazionali.\nDal successo dell'edizione originale sono nate varie edizioni nazionali in Europa, tra cui si ricordano le edizioni in lingua francese, spagnola, portoghese, greca, ucraina, tedesca, russa e italiana."}
{"id": "1752123", "revid": "1305772", "url": "https://it.wikipedia.org/wiki?curid=1752123", "title": "Brunow (disambigua)", "text": ""}
{"id": "1752126", "revid": "767487", "url": "https://it.wikipedia.org/wiki?curid=1752126", "title": "Esneux", "text": "Esneux (in vallone \"Esneu\") \u00e8 un comune belga di 13.073 abitanti, situato nella provincia vallona di Liegi."}
{"id": "1752130", "revid": "1788047", "url": "https://it.wikipedia.org/wiki?curid=1752130", "title": "La donna in nero (opera teatrale)", "text": "La donna in nero \u00e8 uno spettacolo teatrale tratto dall'omonimo racconto dell'autrice britannica Susan Hill, adattato da Stephen Mallatratt. \u00c8 il secondo spettacolo pi\u00f9 longevo del West End, attualmente in scena al Fortune Theatre di Londra.\nL'opera teatrale debutt\u00f2 nel 1987 al teatro di Scarborough (Regno Unito) dove ebbe un buon successo di pubblico e di critica tanto da essere trasferita nel 1989 presso il Fortune Theatre nel West End londinese.\nTrama.\nL\u2019avvocato londinese Arthur Kipps, viene incaricato di recarsi a Crythin Gifford, un paesino sperduto tra le paludi, per occuparsi della gestione dell\u2019eredit\u00e0 della signora Drablow, un\u2019anziana cliente da poco deceduta. Al suo arrivo, Kipps scopre che gli abitanti del paese sono restii a parlare della lugubre e isolata dimora e della donna che vi abitava in solitudine ma, colpito anche dalla presenza di una misteriosa signora vestita di nero al funerale, il giovane avvocato inizier\u00e0 a indagare. Scopre cos\u00ec che nel corso degli anni erano scomparsi molti bambini e il mistero della loro morte sembrava inspiegabile. Si trattava dunque di scavare in un passato sepolto e solo apparentemente dimenticato\u2026\nLa prima versione italiana \u00e8 stata pubblicata in Italia dalla casa editrice Sillabe di Livorno, mentre il romanzo originale \u00e8 stato pubblicato in Italia da Marco Polillo editore di Milano nel 2001.\nCollegamenti esterni.\nIl sito ufficiale della produzione inglese \nLa versione in italiano della pi\u00e8ce pubblicata da sillabe "}
{"id": "1752131", "revid": "767487", "url": "https://it.wikipedia.org/wiki?curid=1752131", "title": "Associazione Calcio Monza 1978-1979", "text": "Questa voce raccoglie le informazioni riguardanti l'Associazione Calcio Monza nelle competizioni ufficiali della stagione 1978-1979.\nStagione.\nPur perdendo in sede di calciomercato alcuni elementi come Walter De Vecchi e Felice Pulici il Monza per la quarta stagione affidata ad Alfredo Magni, che ha acquistato dal Domenico Penzo, ancora una volta si conferma come squadra di vertice, lottando nel corso del campionato, per la promozione nella massima serie. Una svolta pare esserci a due giornate dal termine, quando la vittoria con il Brescia e la contemporanea sconfitta della diretta concorrente a San Benedetto del Tronto port\u00f2 i brianzoli a -2 dagli abruzzesi.\nAl turno successivo, tuttavia, la squadra fu sconfitta in casa da un Lecce privo di obiettivi da raggiungere, permettendo l'aggancio dei rivali abruzzesi; le due squadre conclusero il campionato a pari merito rendendo necessaria la disputa di uno spareggio per decretare la promossa. Il match che si \u00e8 giocato a Bologna, ha visto gli abruzzesi prevalere per 2-0. Amaro finale per la squadra brianzola che per il terzo anno consecutivo si vede sfuggire la Serie A per un soffio.\nNella Coppa Italia il Monza non supera il girone 1 di qualificazione, vinto dalla Juventus.\nMaglie e sponsor.\nViene sottoscritto un contratto con l'Admiral, che conferma lo stesso motivo (striscia bianca su maglia rossa) con l'aggiunta dei numeri dei giocatori sulle spalle.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche di squadra.\nFonte:\nStatistiche dei giocatori.\nElenco giocatori e presenze aggiornato a fine stagione."}
{"id": "1752134", "revid": "2519", "url": "https://it.wikipedia.org/wiki?curid=1752134", "title": "Brunow", "text": "Brunow \u00e8 un comune del Meclemburgo-Pomerania Anteriore, in Germania.\nAppartiene al circondario di Ludwigslust-Parchim ed \u00e8 parte dell'Amt Grabow."}
{"id": "1752140", "revid": "944090", "url": "https://it.wikipedia.org/wiki?curid=1752140", "title": "Flicorno d'oro", "text": "Il Concorso Bandistico Internazionale Flicorno d'Oro (o Flicorno d'Oro) \u00e8 uno dei pi\u00f9 importanti concorsi internazionali per bande musicali e orchestre di fiati, il pi\u00f9 importante a livello nazionale, che si tiene a Riva del Garda (TN) dal 1992 e dal 2008 con cadenza annuale.\nStoria.\nIl concorso nasce nel 1991 con l'intento di valorizzare i corpi bandistici musicali di tutto il mondo. Il 17 dicembre 1991 venne firmato l'atto costitutivo della relativa associazione, mentre Giovanni Lechthaler, allora Presidente delle Federazione Corpi Bandistici della Provincia di Trento, era nominato presidente. La prima edizione si svolge nel 1992 orientando gli iscritti in quattro categorie: Piccola, Media, Grande Banda e Brass Band. A partire dall'edizione 1995 le categorie si allineano agli standard europei concorsuali, istituendo le categorie Eccellenza, Superiore (dall'edizione 2001), Prima, Seconda e Terza. \u00c8 inoltre prevista una categoria interamente dedicata a bande giovanili rappresentative e bande musicali formatisi nelle Scuole di Musica o nei corsi di Orientamento Musicale organizzati da complessi bandistici. Esiste infine una categoria libera fuori concorso alla quale possono iscriversi i corpi bandistici che, pur non scegliendo di partecipare al concorso, desiderano comunque mettersi alla prova per ottenere una valutazione scritta redatta da una giuria. In tale categoria le bande ottengono, in forma privata e senza entrar a far parte della competizione, una valutazione scritta e un giudizio di assegnazione attraverso il quale possono riconoscere il loro livello in riferimento alle sei categorie del Flicorno d'Oro. A ogni edizione partecipano in genere circa 50 complessi da tutta Europa, per un totale di circa tremila strumentisti. Dal 1991 al 2003 la carica di Presidente \u00e8 stata ricoperta da Giovanni Lechthaler, a cui nel 2004 \u00e8 succeduto l'attuale Presidente Tiziano Tarolli.\nRegolamento.\nAl concorso possono partecipare bande non professionistiche (con un limite di professionisti in organico fissato al 10%), senza limite nel numero dei musicisti che le compongono. La norma del concorso prevede per ciascun complesso un brano di presentazione (facoltativo e fuori concorso) un brano d'obbligo e uno a libera scelta. I brani sono da eseguire in un tempo massimo che varia da categoria a categoria. Sulla base di queste esecuzioni la Giuria, composta in genere da personalit\u00e0 del panorama musicale e bandistico internazionale, esprime un giudizio in centesimi. I parametri di giudizio sono: intonazione, qualit\u00e0 e bilanciamento del suono, tecnica e articolazione, insieme e ritmica, espressione e dinamica e infine interpretazione. In base al punteggio l'orchestra di fiati partecipante viene inserita in una scala di categoria e generale. Alla banda con il miglior punteggio assoluto viene assegnato l'ambito trofeo Flicorno d'Oro.\nVincitori delle varie edizioni.\n1992.\nDirezione artistica: Prof. Daniele Carnevali , Prof. Mario Lutterotti \n1993.\nDirezione artistica: Prof. Daniele Carnevali , Prof. Mario Lutterotti \n1995.\nDirezione artistica: Prof. Daniele Carnevali , Prof. Mario Lutterotti \n1997.\nDirezione artistica: Prof. Daniele Carnevali , Prof. Mario Lutterotti \n1999.\nDirezione artistica: Prof. Marco Bazzoli , Prof. Carlo Pirola \n2001.\nDirezione artistica: Prof. Marco Bazzoli , Prof. Carlo Pirola \n2003.\nDirezione artistica \nProf. Marco Bazzoli e Prof. Carlo Pirola\nGiuria: Jo Conjaerts (Presidente) (Olanda), Massimo Martinelli (Italia), Andr\u00e9 Waignein (Belgio), K\u00e1roly Neumayer (Ungheria), Johann M\u00f6senbichler (Austria), Tim Reynish (Inghilterra), Reinhold Rogg (Germania)\nEccellenza\n1. BANDA CIVICA MUSICALE DI SONCINO - (CR) \"(Italia)\"\nDir. Luca Valenti\nSuperiore\n1. ASSOCIAZIONE FILARMONICA CITTADINA GUGLIELMO ANDREOLI - (Mirandola, MO) \"(Italia)\"\nDir. Gianni Malavasi\nPrima Categoria\n1.BURGERKAPELLE GRIES \u2013 (BZ) \"(Italia)\"\nDir. Georg Thaler\nSeconda Categoria\n1.BANDA MUSICALE DI GARDOLO \u2013 (TN) \"(Italia)\"\nDir. Andrea Loss\nTerza Categoria (brano d'obbligo: Casual suite in Eb di Lorenzo Pusceddu)\n1. Societ\u00e0 Filarmonica Il Risveglio di Dogliani (CN) \"(Italia)\" pt. 85,54\nDir. Valerio Semprevivo (premio Migliore Direzione Artistica pt. 88,50)\nPremi speciali\nTROFEO FLICORNO D'ORO 2003 - Primo Premio Assoluto: Banda Civica Musicale di Soncino\n2005.\nDirezione artistica\nProf. Marco Bazzoli e Prof. Carlo Pirola\nGiuria: Johann M\u00f6senbichler (Presidente) (Austria), Bert Aalders (Paesi Bassi), Jacob de Haan (Paesi Bassi), Roberto di Marino (Italia), Felix Hauswirth (Svizzera), Sylvain Marchal (Francia), L\u00e1szl\u00f3 Marosi (Ungheria)\nEccellenza\n2. HARMONIE DE SOLEUVRE \u2013 \"(Lussemburgo)\"\nDir. Jean-Claude Braun\nSuperiore\n1. CIVICA ORCHESTRA DI FIATI \u201cG. VERDI\u201d CITT\u00c0 DI TRIESTE - (TS) \"(Italia)\"\nDir. Fulvio Dose\nPrima Categoria\n1. PIHALNI ORKESTER LESCE \u2013 \"(Slovenia)\"\nDir. Aljo\u0161a Deferri\nSeconda Categoria\n1. MUSIKVEREIN BREITENTHAL 1830 e.V. - \"(Germania)\"\nDir. Thomas Wieser\nTerza Categoria\n1. CORPO BANDISTICO DINO FANTONI \u2013 (VR) \"(Italia)\"\nDir. Giuliano Bertozzo\nPremi speciali\nTROFEO FLICORNO D'ORO 2005 - Primo Premio Assoluto: Musikverein Breitenthal 1830 e.V.\n2007.\nDirezione artistica\nProf. Marco Bazzoli e Prof. Carlo Pirola\nGiuria: Johann M\u00f6senbichler (Presidente) (Austria), Franco Cesarini (Svizzera), Claudio Mandonico (Italia), K\u00e1roly Neumayer (Ungheria), Reinhold Rogg (Germania), Gottfried Veit (Italia), Andr\u00e9 Waignein (Belgio)\nEccellenza\n1. MUSIQUE DE LANDWEHR FRIBOURG - \"(Svizzera)\"\nAdrian Schneider\nSuperiore\n1. KON. HARMONIE ST. CECILIA ROTEM - \"(Belgio)\"\nJos Simons\nPrima Categoria\n1. ORCHESTRA DI FIATI DI VALLECAMONICA G. GAVAZZENI - \"(Italia)\"\nDenis Salvini\nSeconda Categoria\n1. PIHALNI ORKESTER KOMEN - \"(Slovenia)\"\nSimon Per\u010di\u010d\nTerza Categoria\n1. VERONA WIND ORCHESTRA - \"(Italia)\"\nLuciano Brutti\nBanda Giovanile\n1. ORCHESTRE DU CIEM - \"(Francia)\"\nFran\u00e7oise Thaize Tournier e Sylvain Felix\nPremi speciali\nTROFEO FLICORNO D'ORO 2007 - Primo Premio Assoluto: Koninklijke HArmonie St. Cecilia Rotem\n2008.\nDirezione artistica\nProf. Marco Bazzoli e Prof. Carlo Pirola\nAndr\u00e8 Waignein (Presidente) (Belgio), Bert Appermont (Belgio), Maurizio Billi (Italia), Daniele Carnevali (Italia), Thomas Doss (Austria), Philippe Ferro (Francia), Felix Hauswirth (Svizzera)\nSuperiore\n1. Stadtmusik St. Gallen - \"(Svizzera)\"\nAlbert Brunner\nPrima Categoria\n1. Musikkapelle Natur - \"(Italia)\"\nJosef Hanny\nSeconda Categoria\n1. Verona Wind Orchestra - \"(Italia)\"\nLuciano Brutti\nTerza categoria\n1. Jugendorc. der Harmoniemusik Welden - \"(Germania)\"\nRobert Sibich\nPremi speciali\nTROFEO FLICORNO D'ORO 2008 - Primo Premio Assoluto: Verona Wind Orchestra\n2009.\nDirezione artistica\nProf. Daniele Carnevali\nGiuria: Andr\u00e8 Waignein (Presidente) (Belgio), Claude Decugis (Francia), Philippe Ferro (Francia), Lorenzo Pusceddu (Italia), Walter Ratzek (Germania), Kees Schoonenbeek (Paesi Bassi), Marco Tamanini (Italia)\nEccellenza\n1. Landesjugendblasorchester Niedersachsen - \"(Germania)\"\nMatthias H\u00f6fert\nSuperiore\n1. SBO Retz - \"(Austria)\"\nGerhard Forman \nPrima Categoria\n1. Stadtkapelle Bad Griesbach - \"(Germania)\"\nHans Killingseder\nSeconda Categoria\n1. Koninklijke Harmonie St. Lucia Engsbergen-Tessenderlo - \"(Belgio)\"\nClaes Marc\nTerza categoria\n1. Banda sociale di Zambana - \"(Italia)\"\nDanilo Antolini\nPremi speciali\nTROFEO FLICORNO D'ORO 2009 - Maggio Punteggio Assoluto: SBO Retz - \"(Austria)\"\nPremio Speciale per la direzione: \u00c1ngel Hern\u00e1ndez Azor\u00edn - Banda Asociaci\u00f3n Amigos de la M\u00fasica de Yecla - \"(Spagna)\"\nPremio Speciale per la maturit\u00e0 dimostrata dai giovanissimi componenti: Jugenkapelle Fischen - \"(Germania)\"\nPremio Speciale per l'esecuzione del brano \"Extreme Make Over\" di \"Johan de Meij\": Sessione Percussioni della Musikkapelle Peter Mayr Pfeffersberg - \"(Italia)\"\nPremio Speciale per la musicalit\u00e0 e l'ottima intonazione nella seconda parte del brano \"Hymn of the Highlands\" di \"Philip Sparke\" : Trio Sax della SBO Retz - \"(Austria)\"\n2010.\nDirezione artistica\nProf. Daniele Carnevali\nGiuria: Andr\u00e8 Waignein (Presidente) (Belgio), Alain Crepin (Belgio), Angelo de Paola (Italia), Hardy Mertens (Paesi Bassi), Otto M. Schwarz (Austria), Marco Somadossi (Italia), Gottfried Veit (Italia)\nCategoria Eccellenza\n1. Orchestre d'Harmonie du Val d'Aoste - \"(Italia)\"\nLino Blanchod\nCategoria Superiore\n1. Accademia Musicale Euterpe - \"(Italia)\"\nMichele Netti \nPrima Categoria\n1. A.C.A.M. \"G. Verdi\" di Ciminna - \"(Italia)\"\nVincenzo Grimaldi\nSeconda Categoria\n1. Orchestra di FiaU Mediterranea Citt\u00e0 di Amantea - \"(Italia)\"\nGiuseppe Gloria\nTerza categoria\n1. Banda Musicale di Malles Venosta - \"(Italia)\"\nHanspeter Rinner\nCategoria Giovanile\n1. Ferrari Schulblasorchester - \"(Italia)\"\nMartin Graber\nPremi speciali\nTROFEO FLICORNO D'ORO 2010 - Maggior Punteggio Assoluto: Orchestre d'Harmonie du Val d'Aoste - \"(Italia)\"\nPremio Speciale per la direzione: Giuliano Bertozzo - Corpo Bandistico \"Dino Fantoni\" Dossobuono - \"(Italia)\"\nPremio Speciale al Maestro Mirco Besutti e ai suoi collaboratori (Banda giovanile John Lennon) per l'enorme impegno educativo e sociale svolto attraverso la didattica musicale\nPremio Speciale per l'esecuzione del brano \"New York Overture\" a Basso Tuba e Tromba della Ferrari Schulblasorchester \"(Italia)\"\n2011.\nDirezione artistica\nProf. Daniele Carnevali\nGiuria: Jacob De Haan (Presidente) (Olanda), Lino Blanchod (Italia), Ferrer Ferran (Spagna), Stefano Gatta (San Marino), ClaudecPichaureau (Francia), Miro Saje (Slovenia), Kees Vlak (Paesi Bassi)\nCategoria Eccellenza\n1. Nordbayerisches Jugendblasorchester - \"(Germania)\"\nErnst Oestreicher\nCategoria Superiore\n1. St\u00e4dtisches Blasorchester G\u00f6ppingen - \"(Germania)\"\nMartina Rimmele \nPrima Categoria\n1. Etna Wind Orchestra - \"(Italia)\"\nSalvatore Mangano\nSeconda Categoria\n1. Associazioine Alerese A.M.A - \"(Italia)\"\nLuca Mangini\nTerza categoria\n1. Banda Musicale Citt\u00e0 di Isola del Liri - \"(Italia)\"\nSandro Taglione\nCategoria Giovanile\n1. Ferrari SBO Meran - \"(Italia)\"\nMartin Graber\nPremi speciali\nTROFEO FLICORNO D'ORO 2011 - Maggior Punteggio Assoluto: St\u00e4dtisches Blasorchester G\u00f6ppingen conseguito con punti 95,33\nPremio Speciale al trombone Etna Wind Orchestra per il solo nel brano \u201cJuana de Arco\u201d di Ferrer Ferran\nPremio Speciale al Maestro Alessandro Celardi dell'Orchestra di Fiati \u201cCitt\u00e0 di Ferentino\u201d per l'intensa capacit\u00e0 comunicativa con il proprio gruppo\nPremio Speciale al Sax Soprano St\u00e4dtisches Blasorchester G\u00f6ppingen per il solo nel brano \u201cAl Piemonte\u201d di Carlo Alberto Pizzini\nPremio Speciale a Denis Salvini direttore della Orchestra di Fiati di Vallecamonica per l'interpretazione e la capacit\u00e0 tecnica\nPremio Speciale per la direzione Conrad Onclin direttore della Koninklijke Harmonie Sint Martinus Riemst\n2012.\nDirezione artistica\nProf. Daniele Carnevali\nGiuria: Donald Hunsberger (Presidente) (USA), Fulvio Creux (Presidente) (Italia), Miguel Etchegoncelay (Argentina), Otto M. Schwarz (Austria), Philippe Langlet (Francia), Michele Netti (Italia), Hardy Mertens (Paesi Bassi)\nCategoria Eccellenza\n2. Stadtkapelle Radolfzell - \"(Germania)\"\nKuno Rauch\nCategoria Superiore\n1. Harmonie-Orkest \"Concordia Treebeek\" Brunssum - \"(Olanda)\"\nBj\u00f6rn Bus\nPrima Categoria\n1. Filarmonica Saltriese - \"(Italia)\"\nGlauco Zanoni\nSeconda Categoria\n1. Banda Musicale Monastir - \"(Italia)\"\nAlessandro Cabras\nTerza categoria\n1. Complesso Bandistico Comunale Citt\u00e0 di Albano \"Cesare Durante\" - \"(Italia)\"\nLeonardo Olivelli\nCategoria Giovanile\n1. Ferrari SBO Meran - \"(Italia)\"\nMartin Graber\nPremi speciali\nTROFEO FLICORNO D'ORO 2012 - Maggior Punteggio Assoluto: Complesso Bandistico Comunale Citt\u00e0 di Albano \"Cesare Durante\" conseguito con punti 93,58\nPremio Speciale per la direzione a Mitja Dragoli\u010d direttore dell'orchestra Pihalni orkesterGlasbene \u0161ole Grosuplje\nPremio Speciale alla banda Stadtmusik Salzburg per la migliore interpretazione del brano d'obbligo \u201cLa Corona d'Italia\u201d di Sebastiano Vitaliti\n2013.\nDirezione artistica\nProf. Daniele Carnevali\nGiuria: Franco Cesarini (Presidente)(Svizzera), Franco Benzi (Italia), Thomas Ludescher (Austria), K\u00e1roly Neumayer (Ungheria), Beno\u00eet Chantry (Belgio), Armando Saldarini (Italia), Jacob de Haan (Paesi Bassi)\nCategoria Superiore\n1. Orchestra Fiati Val D'Isonzo \u2013 \"(Italia)\"\nFulvio Dose\nPrima Categoria\n1. Bezirksjugendorchester Kirchdorf - \"(Austria)\"\nGottfried Rapperstorfer - Christoph Pamminger\nSeconda Categoria\n1. Societ\u00e0 Filarmonica Stabio - \"(Italia)\"\nPietro Rezzonico\nTerza categoria\n1. Musikverein Geiersberg - \"(Austria)\"\nStefan Unterberger\nCategoria Giovanile\n1. Banda d'istituto Liceo \"Gambara\" - \"(Italia)\"\nGiulio Piccinelli\nPremi speciali\nTROFEO FLICORNO D'ORO - Primo Premio Assoluto: Orchestra Fiati Val D'Isonzo conseguito con punti 94,13\nPREMIO SPECIALE alla percussionista alle tastiere - Feldmusik Hochdorf - per l'esecuzione attenta e precisa nel brano TOM SAWYER SUITE di Franco Cesarini\n2014.\nCategoria Eccellenza:\n1. Associazione Culturale Musicale Val Isonzo \u2013 I \u2013\nFulvio Dose\nCategoria Superiore:\n1. Voestalpine Blasorchester \u2013 A \u2013\nWalter Weinzierl\nPrima Categoria:\n1. Orchestra a Fiati dell'Ist. Sup. di Studi Musicali \u201cVecchi Tonelli\u201d di Modena e Carpi \u2013 I \u2013\nMassimo Bergamini\nSeconda Categoria:\n1. Banda Musicale di Reana del Rojale \u2013 I \u2013\nFlavio Luchitta\nTerza Categoria:\n1. Musikverein Riedau \u2013 A \u2013\nStefan Daller\nCategoria Giovanile:\n1. Ferrari Schulblasorchester Meran \u2013 I \u2013\nMartin Graber\n2015.\nDirezione artistica\nProf. Daniele Carnevali\nGiuria: Johan De Meij (Presidente)(NL), Miro Saje (Presidente)(SLO), Andr\u00e9s \u00c1lvarez (E), Ren\u00e9 Castelain (F), Andrea Franceschelli (I), Michele Mangani (I), Piet Swerts (B), Enea Tonetti (I)\nTrofeo Flicorno d'Oro:\nKD Pihalni orkester Krka \u2013 SLO \u2013 Matev\u017e Novak\nCategoria Eccellenza:\n1. KD Pihalni orkester Krka \u2013 SLO\nMatev\u017e Novak\nPrima Categoria:\n1. Kreisjugendblasorchester Olpe \u2013 D\nIngo Samp\nSeconda Categoria:\n1. Associazione Musicale \u201cG. Rossini\u201d di Latina \u2013 I\nRaffaele Gaizo\nTerza Categoria:\n1. Concerto di Fiati Giuseppe Verdi di Tolentino \u2013 I\nDaniele Berdini\nCategoria Giovanile:\n1. Junior Band della banda cittadina \u201cGasparo Bertolotti\u201d di Sal\u00f2 \u2013 I\nChiara Turati\n2016.\nDirezione artistica: Prof. Daniele Carnevali \n2017.\nDirezione artistica: Prof. Daniele Carnevali "}
{"id": "1752142", "revid": "309289", "url": "https://it.wikipedia.org/wiki?curid=1752142", "title": "Ilimpeja", "text": "La Ilimpeja (anche traslitterata come \"Ilimpeya\"; ) \u00e8 un fiume della Russia siberiana centrale (kraj di Krasnojarsk), affluente di sinistra della Tunguska Inferiore nel bacino dello Enisej.\nNasce e scorre nella parte centrale del grande altopiano della Siberia centrale, nella sua sezione chiamata altopiano della Tunguska, senza incontrare centri urbani di rilievo in tutto il suo corso; \u00e8 gelato, in media, da fine ottobre a fine maggio."}
{"id": "1752147", "revid": "33689", "url": "https://it.wikipedia.org/wiki?curid=1752147", "title": "Chitarre multicorde", "text": ""}
{"id": "1752148", "revid": "767487", "url": "https://it.wikipedia.org/wiki?curid=1752148", "title": "Juprelle", "text": "Juprelle (in vallone \"Djouprele\") \u00e8 un comune belga di 8.492 abitanti, situato nella provincia vallona di Liegi."}
{"id": "1752150", "revid": "15849144", "url": "https://it.wikipedia.org/wiki?curid=1752150", "title": "Luik", "text": ""}
{"id": "1752156", "revid": "253269", "url": "https://it.wikipedia.org/wiki?curid=1752156", "title": "M\u00e9lanie Thierry", "text": "Biografia.\nNata nel 1981, sin da piccola ha mostrato interesse per la ginnastica ritmica, per poi abbandonarla prima del debutto cinematografico in \"La leggenda del pianista sull'oceano\". All'et\u00e0 di 13 anni \u00e8 stata contattata dall'Agenzia Boutchou, grazie alla quale ha partecipato a molti spot televisivi e telefilm.\nDurante l'et\u00e0 adolescenziale ha lavorato come modella per la societ\u00e0 K\u00e0rin, dopodich\u00e9 \u00e8 entrata nel mondo della moda, posando per la societ\u00e0 parigina \"Herm\u00e8s\". Ha inoltre posato per le riviste \"Vogue\", \"ELLE\" e \"The Face\".\nAbbandonata la carriera di modella, ha studiato recitazione sotto la guida di Jean-Laurent Cochet; ci\u00f2 l'ha aiutata ad ottenere piccoli ruoli in telefilm francesi. Nel 2010 ha vinto il Premio C\u00e9sar per la migliore promessa femminile per la sua interpretazione in \"Le dernier pour la route\" (2009).\nVita privata.\nDal 2002, M\u00e9lanie convive con il cantante connazionale Rapha\u00ebl. La coppia ha due figli: Roman, nato il 24 maggio 2008, e Aliocha, nato il 31 dicembre 2013.\nRiconoscimenti.\nC\u00e9sar Awards"}
{"id": "1752157", "revid": "122834193", "url": "https://it.wikipedia.org/wiki?curid=1752157", "title": "Bovale sardo", "text": "Il bovale sardo \u00e8 un vitigno autoctono a bacca nera.\nOltre che in Sardegna, \u00e8 presente anche in altre zone d'Italia. Si contraddistingue per la composizione minuta del grappolo e per l'elevato tenore zuccherino. Il bovale sardo ha inoltre una elevata concentrazione di pigmenti coloranti, i flavoni, che ultimamente sono stati riconosciuti come grandi fonti di sostanze antiossidanti."}
{"id": "1752158", "revid": "599013", "url": "https://it.wikipedia.org/wiki?curid=1752158", "title": "Screening neonatale", "text": "Per screening neonatale si intende un insieme di esami volti a identificare patologie genetiche, endocrinologiche, metaboliche ed ematologiche per le quali esiste una terapia, durante i primi giorni di vita.\nLo screening neonatale (NBS) \u00e8 un programma di screening della salute pubblica nei neonati poco dopo la nascita per patologie curabili, ma non clinicamente evidenti nel periodo neonatale. L'obiettivo \u00e8 identificare i neonati a rischio per queste condizioni abbastanza presto per confermare la diagnosi e fornire interventi che altereranno il decorso clinico della malattia e prevengano o migliorino le manifestazioni cliniche. La NBS inizi\u00f2 con la scoperta che la fenilchetonuria (PKU) del disturbo da aminoacidi poteva essere trattata mediante aggiustamento dietetico e che era necessario un intervento precoce per il miglior risultato. I bambini con PKU appaiono normali alla nascita, ma non sono in grado di metabolizzare l'amminoacido essenziale fenilalanina, con conseguente disabilit\u00e0 intellettiva irreversibile. Negli anni '60, Robert Guthrie svilupp\u00f2 un metodo semplice usando un test di inibizione batterica in grado di rilevare alti livelli di fenilalanina nel sangue poco dopo la nascita di un bambino. Guthrie ha anche aperto la strada alla raccolta di sangue su carta da filtro che potrebbe essere facilmente trasportata, riconoscendo la necessit\u00e0 di un sistema semplice se lo screening fosse stato fatto su larga scala.\nI programmi di screening sono spesso gestiti da enti governativi statali o nazionali con l'obiettivo di selezionare tutti i neonati nati nella giurisdizione per un gruppo definito di disturbi curabili. Il numero di malattie selezionate \u00e8 stabilito da ciascuna giurisdizione e pu\u00f2 variare notevolmente. La maggior parte dei test viene eseguita misurando i metaboliti o l'attivit\u00e0 degli enzimi in campioni di sangue intero raccolti su carta da filtro. In alcuni programmi di screening sono inclusi test al letto per la perdita dell'udito mediante risposta uditiva cerebrale automatizzata e difetti cardiaci congeniti mediante pulsossimetria. I bambini con screening positivo vengono sottoposti a ulteriori test per determinare se sono realmente affetti da una malattia o se il risultato del test \u00e8 stato un falso positivo. I test di follow-up sono in genere coordinati tra genetisti e pediatra o medico di base.\nStoria.\n\u00c8 a Robert Guthrie che si deve il merito di aver effettuato il primo screening per il riconoscimento di iperfenilalaninemia e fenilchetonuria, alla fine degli anni sessanta, mediante la raccolta di poche gocce di sangue prelevate dal tallone del neonato tra la seconda e la terza giornata di vita su una speciale carta assorbente, che prese il nome di Guthrie Card.\nL'ipotiroidismo congenito fu solo la seconda malattia, che venne indagata su larga scala, alla fine degli anni '70;seguita poi da fibrosi cistica e dalla sindrome adrenogenitale congenita o \"iperplasia congenita del surrene\". Guthrie e colleghi hanno anche sviluppato saggi di inibizione batterica per la rilevazione della malattia delle urine a sciroppo d'acero e della galattosemia classica. Lo sviluppo dello screening della spettrometria di massa in tandem (MS / MS) nei primi anni '90 ha portato a una grande espansione per lo screening delle malattie metaboliche congenite potenzialmente rilevabili che possono essere identificate da caratteristici aminoacidi e acilcarnitine. In molte regioni, il test di inibizione batterica di Guthrie \u00e8 stato sostituito dai saggi MS / MS, tuttavia la carta da filtro che ha sviluppato \u00e8 ancora utilizzata in tutto il mondo e ha consentito lo screening di milioni di neonati in tutto il mondo ogni anno.\nCriteri di inclusione in uno screening.\nI programmi di screening neonatale inizialmente utilizzavano criteri di screening basati in gran parte su criteri stabiliti da JMG Wilson e F. Jungner nel 1968. Sebbene non siano specificamente riguardanti i programmi di screening della popolazione neonatale, la loro pubblicazione hanno proposto dieci criteri che i programmi di screening dovrebbero soddisfare prima di essere utilizzati come misura di sanit\u00e0 pubblica. I programmi di screening neonatale sono amministrati in ogni giurisdizione, con aggiunte e rimozioni dal panel generalmente riviste da un panel di esperti. I quattro criteri della pubblicazione su cui si basavano quando si prendevano decisioni per i primi programmi di screening neonatale erano:\nCon il progredire delle tecniche diagnostiche, sono sorti dibattiti su come i programmi di screening dovrebbero adattarsi. La spettrometria di massa in tandem ha notevolmente ampliato il numero potenziale di malattie che possono essere rilevate, anche senza soddisfare tutti gli altri criteri utilizzati per prendere le decisioni di screening. La distrofia muscolare di Duchenne \u00e8 una malattia che \u00e8 stata aggiunta ai programmi di screening in diverse giurisdizioni in tutto il mondo, nonostante la mancanza di prove che indichino se la diagnosi precoce migliora il risultato clinico per un paziente.\nTipologie di patologie sottoposte a screening.\nLo screening neonatale \u00e8 inteso come un programma di sanit\u00e0 pubblica per identificare i bambini con condizioni curabili prima che si presentino clinicamente o subiscano danni irreversibili. La fenilchetonuria (PKU) \u00e8 stata la prima patologia mirata allo screening neonatale, essendo stata implementata in un piccolo numero di ospedali e in rapida espansione negli Stati Uniti e nel resto del mondo.Dopo il successo dello screening neonatale per PKU (39 bambini sono stati identificati e trattati nei primi due anni di screening, senza risultati falsi negativi), Guthrie e altri hanno cercato altri disturbi che potrebbero essere identificati e trattati nei bambini, sviluppando infine l'inibizione batterica test per identificare la galattosemia classica e la malattia delle urine con sciroppo d'acero.\nLo screening neonatale si \u00e8 ampliato dall'introduzione dei test PKU negli anni '60, ma pu\u00f2 variare notevolmente da paese a paese. Nel 2011, gli Stati Uniti hanno selezionato 54 condizioni, la Germania 12, il Regno Unito 2 (PKU e deficit di acil-CoA deidrogenasi a catena media (MCADD), mentre Francia e Hong Kong hanno selezionato solo una condizione (PKU e ipotiroidismo congenito , rispettivamente). Le condizioni incluse nei programmi di screening neonatale in tutto il mondo variano notevolmente, in base ai requisiti legali per i programmi di screening, alla prevalenza di determinate malattie all'interno di una popolazione, alla pressione politica e alla disponibilit\u00e0 di risorse sia per i test che per il follow-up dei pazienti identificati.\nPatologie legate al pathway degli amminoacidi.\nLo screening neonatale ha avuto origine da un disordine degli aminoacidi, la fenilchetonuria (PKU), che pu\u00f2 essere facilmente trattata con modificazioni dietetiche, ma provoca un grave ritardo mentale se non identificata e trattata in anticipo. Robert Guthrie introdusse il test di screening neonatale per la PKU nei primi anni '60. Con la consapevolezza che la PKU poteva essere rilevata prima che i sintomi fossero evidenti e che fosse iniziato il trattamento, lo screening fu rapidamente adottato in tutto il mondo. L'Irlanda fu il primo paese al mondo a introdurre un programma di screening nazionale nel febbraio 1966 e l'Inghilterra nel 1968.\nPatologie legate al pathway dell'ossidazione degli acidi grassi.\nCon l'avvento della spettrometria di massa in tandem come strumento di screening, diversi disturbi dell'ossidazione degli acidi grassi sono stati inclusi nei programmi di screening neonatale. Il deficit di acil-CoA deidrogenasi a catena media (MCADD), che era stato implicato in diversi casi di sindrome della morte improvvisa del bambino\u00e8 stata una delle prime condizioni previste per l'inclusione.Il MCADD \u00e8 stata la prima condizione aggiunta quando il Regno Unito ha ampliato il proprio programma di screening solo dalla PKU. Gli studi basati sulla popolazione in Germania, Stati Uniti e Australia hanno un'incidenza combinata di disturbi dell'ossidazione degli acidi grassi a 1: 9300 tra i caucasici. Gli Stati Uniti eseguno lo screening su tutti i disturbi dell'ossidazione degli acidi grassi noti, sia come obiettivi primari che secondari, mentre altri paesi selezionano un sottoinsieme di questi.\nL'introduzione dello screening per i disturbi dell'ossidazione degli acidi grassi ha dimostrato di avere una ridotta morbilit\u00e0 e mortalit\u00e0 associate alle condizioni, in particolare MCADD. Uno studio australiano ha riscontrato una riduzione del 74% degli episodi di grave scompenso metabolico o morte tra gli individui identificati dallo screening neonatale come affetti da MCADD rispetto a quelli che si sono presentati clinicamente prima dello screening. Studi nei Paesi Bassi e nel Regno Unito hanno riscontrato miglioramenti nei risultati a un costo ridotto quando i bambini sono risultati positivi allo screening prima di presentare dei segni clinici.\nI programmi di screening neonatale hanno inoltre ampliato la base di informazioni disponibili su alcune rare condizioni. Prima della sua inclusione nello screening neonatale, si riteneva che il deficit di acil-CoA deidrogenasi a catena corta (SCADD) fosse pericoloso per la vita. La maggior parte dei pazienti identificati tramite screening neonatale con questa carenza enzimatica erano asintomatici, per questo motivo il SCADD \u00e8 stato rimosso dai pannelli di screening in diversi paesi. Senza la coorte di pazienti identificati dallo screening neonatale, questo fenotipo clinico non sarebbe probabilmente stato mai identificato.\nEndocrinopatie.\nI disturbi pi\u00f9 comunemente inclusi del sistema endocrino sono l'ipotiroidismo congenito (CH) e l'iperplasia surrenalica congenita (CAH). Il test per entrambi i disturbi pu\u00f2 essere eseguito utilizzando campioni di sangue raccolti sulla scheda di screening neonatale standard. Lo screening per CH viene eseguito misurando la tiroxina (T4), la tireotropina (TSH) o una combinazione di entrambi gli analiti. Il 17\u03b1-idrossiprogesterone elevato (17\u03b1-OHP) \u00e8 il marcatore primario usato durante lo screening per CAH, pi\u00f9 comunemente fatto usando saggi di immunosorbenti collegati agli enzimi, con molti programmi che utilizzano un test di spettrometria di massa tandem di secondo livello per ridurre il numero di risultati falsi positivi.Un'attenta analisi dei risultati dello screening per CAH pu\u00f2 anche identificare casi di ipoplasia surrenalica congenita, che presenta livelli estremamente bassi di 17\u03b1-OHP.\nLa CH \u00e8 stata aggiunta a molti programmi di screening neonatale negli anni '70, spesso come seconda condizione inclusa dopo PKU. La causa pi\u00f9 comune di CH \u00e8 la disgenesi della ghiandola tiroidea.Dopo molti anni di screening neonatale, l'incidenza della CH in tutto il mondo era stata stimata in 1: 3600 nascite, senza evidenti aumenti in specifici gruppi etnici. I dati recenti di alcune regioni hanno mostrato un aumento, con New York che ha riportato un'incidenza di 1: 1700. Sono stati studiati i motivi dell'apparente aumento dell'incidenza, ma non \u00e8 stata trovata alcuna spiegazione.\nIl CAH classico, il disturbo preso di mira dai programmi di screening neonatale, \u00e8 causato da una carenza dell'enzima per lo steroide 21-idrossilasi e si presenta in due forme: semplice virilizzazione e una forma di deperimento del sale. L'incidenza di CAH pu\u00f2 variare notevolmente tra le popolazioni. I pi\u00f9 alti tassi di incidenza riportati sono tra gli eschimesi dell'Alaska (1: 280) e sull'isola francese di Riunione (1: 2100).\nEmoglobinopatie.\nQualsiasi condizione che provoca la produzione di emoglobina anormale \u00e8 inclusa nella vasta categoria di emoglobinopatie. In tutto il mondo, si stima che il 7% della popolazione possa presentare un'emoglobinopatia con significato clinico.La condizione pi\u00f9 nota in questo gruppo \u00e8 la malattia a cellule falciformi. Lo screening neonatale per un gran numero di emoglobinopatie viene effettuato rilevando schemi anormali usando la messa a fuoco isoelettrica, che pu\u00f2 rilevare molti diversi tipi di emoglobine anormali. Negli Stati Uniti, lo screening neonatale per l'anemia falciforme \u00e8 stato raccomandato per tutti i neonati nel 1987, tuttavia non \u00e8 stato attuato in tutti i 50 stati fino al 2006.\nL'identificazione precoce di soggetti con anemia falciforme e altre emoglobinopatie consente di iniziare il trattamento in modo tempestivo.\nAcidosi organica.\nLa maggior parte delle giurisdizioni non ha iniziato lo screening per nessuna delle acidosi organiche prima che la spettrometria di massa in tandem espandesse significativamente l'elenco dei disturbi rilevabili dallo screening neonatale. Lo screening neonatale mediante spettrometria di massa in tandem pu\u00f2 rilevare diverse acidemie organiche, tra cui l'acidemia propionica, l'acidemia metilmalonica e l'acidemia isovalerica.\nFibrosi cistica.\nLa fibrosi cistica (CF) \u00e8 stata aggiunta per la prima volta ai programmi di screening neonatale in Nuova Zelanda e regioni dell'Australia nel 1981, misurando il tripsinogeno immunoreattivo (IRT) nel sangue secco. Dopo l'identificazione del gene CFTR, l'Australia ha introdotto un programma di test a due livelli per ridurre il numero di falsi positivi. I campioni con un elevato valore di IRT sono stati quindi analizzati con metodi molecolari per identificare la presenza di mutazioni che causano malattie prima di essere riportati ai genitori e agli operatori sanitari. La FC \u00e8 inclusa nel pannello centrale delle condizioni raccomandate per l'inclusione in tutti e 50 gli stati, il Texas \u00e8 stato l'ultimo stato ad attuare il loro programma di screening per la FC nel 2010. L'Alberta \u00e8 stata la prima provincia canadese a implementare lo screening della CF nel 2007. Quebec, New Brunswick, Nova Scotia, Terranova e Prince Edward Island non includono CF nei loro programmi di screening.Anche il Regno Unito e molti paesi dell'Unione europea fanno lo screening per la FC. La Svizzera \u00e8 uno degli ultimi paesi ad aggiungere CF al loro menu di screening neonatale, nel gennaio 2011.\nDisturbi del ciclo dell'urea.\nDisturbi del ciclo dell'urea distale, come citrullinemia, aciduria argininosuccinica e argininemia sono inclusi nei programmi di screening neonatale in molte giurisdizioni che utilizzano la spettrometria di massa in tandem per identificare gli aminoacidi chiave. I difetti del ciclo dell'urea prossimale, come il deficit di ornitina transcarbamilasi e il deficit di carbamoil fosfato sintetasi non sono inclusi nei pannelli di screening neonatale perch\u00e9 non vengono rilevati in modo affidabile utilizzando la tecnologia attuale e anche perch\u00e9 i bambini gravemente colpiti presenteranno sintomi clinici prima che siano disponibili i risultati dello screening neonatale. Alcune regioni affermano di effettuare lo screening per la sindrome HHH (iperammonemia, iperornitinemia, omocitrullinuria) in base al rilevamento di livelli elevati di ornitina nella macchia secca del sangue di screening neonatale, ma altre fonti hanno dimostrato che le persone colpite non hanno ornitina elevata alla nascita.\nDisturbi da accumulo lisosomiale.\nI disturbi da accumulo lisosomiale non sono inclusi nei programmi di screening neonatale ad alta frequenza. Come gruppo, sono eterogenei, con lo screening che \u00e8 fattibile solo per una piccola frazione dei circa 40 disturbi identificati. Gli argomenti per la loro inclusione nei programmi di screening neonatale sono incentrati sul vantaggio del trattamento precoce (quando \u00e8 disponibile il trattamento), evitando un'odissea diagnostica per le famiglie e fornendo informazioni per la pianificazione familiare alle coppie che hanno un bambino affetto.Le argomentazioni contro l'inclusione di questi disturbi, come gruppo o individualmente centrano attorno alle difficolt\u00e0 di identificare in modo affidabile gli individui che saranno colpiti da una forma grave del disturbo, la natura relativamente non dimostrata dei metodi di trattamento e l'alto costo / alto rischio associato a alcune opzioni di trattamento.\nLo Stato di New York ha avviato uno studio pilota per lo screening della malattia di Krabbe nel 2006, in gran parte a causa degli sforzi di Jim Kelly, il cui figlio, Hunter, \u00e8 stato colpito dalla malattia. Un programma pilota di screening per quattro malattie da accumulo lisosomiale (malattia di Gaucher, malattia di Pompe, malattia di Fabry e malattia di Niemann-Pick \u00e8 stato avviato utilizzando sangue secco \u00e8 stato completato in Austria nel 2010. I loro dati hanno mostrato una maggiore incidenza rispetto a quanto atteso nella popolazione e anche una serie di forme di malattia a esordio tardivo, che in genere non sono l'obiettivo dei programmi di screening neonatale.\nSordit\u00e0.\nLa perdita dell'udito non diagnosticata in un bambino pu\u00f2 avere effetti gravi in molte aree dello sviluppo, tra cui linguaggio, interazioni sociali, emozioni, capacit\u00e0 cognitive, rendimento scolastico e abilit\u00e0 professionali, qualsiasi combinazione delle quali pu\u00f2 avere effetti negativi sulla qualit\u00e0 della vita. I gravi impatti di una diagnosi tardiva, combinati con l'elevata incidenza (stimata in 1-3 per 1000 nascite vive e fino al 4% per i pazienti in terapia intensiva neonatale) sono stati i motori di programmi di screening progettati per identificare i bambini con perdita dell'udito il pi\u00f9 presto possibile. L'identificazione precoce consente a questi pazienti e alle loro famiglie di accedere alle risorse necessarie per aiutarli a massimizzare i loro risultati di sviluppo.\nIl test dell'udito neonatale viene eseguito al posto letto utilizzando emissioni otoacustiche evocate temporaneamente, risposte al tronco cerebrale automatizzate o una combinazione di entrambe le tecniche. I programmi di screening dell'udito hanno rilevato che i test iniziali costano tra $ 10,20 e $ 23,37 per bambino, a seconda della tecnologia utilizzata.Poich\u00e9 questi sono solo test di screening, si verificheranno risultati falsi positivi. Risultati falsi positivi potrebbero essere dovuti a errori dell'utente, all'agitazione del bambino , a un rumore ambientale nella sala di prova o una congestione nell'orecchio esterno / medio del bambino. Una revisione dei programmi di screening dell'udito ha rilevato che i tassi di riferimento iniziali (risultati positivi dello schermo) variavano dallo 0,6% al 16,7%. La pi\u00f9 alta incidenza complessiva di rilevazione della perdita dell'udito \u00e8 stata dello 0,517%. Una percentuale significativa di neonati con screening positivo \u00e8 stata persa per il follow-up prima che una diagnosi potesse essere confermata o esclusa in tutti i programmi di screening.\nDifetti cardiaci congeniti.\nIn alcuni casi, i difetti cardiaci congeniti critici (CCHD) non vengono identificati mediante ecografia prenatale o esame fisico postnatale. La pulsossimetria \u00e8 stata recentemente aggiunta come test di screening per CCHD tra le 24 e le 48 ore dopo la nascita. Tuttavia, non tutti i problemi cardiaci possono essere rilevati con questo metodo, che si basa solo sui livelli di ossigeno nel sangue.\nQuando un bambino risulta positivo, viene eseguito urgentemente un esame come l'ecocardiografia, per determinare la causa di bassi livelli di ossigeno. I bambini con diagnosi di CCHD vengono quindi visitati dai cardiologi.\nImmunodeficienza combinata grave\nL'immunodeficienza combinata grave (SCID) causata da carenza di cellule T \u00e8 un disturbo che \u00e8 stato recentemente aggiunto ai programmi di screening neonatale in alcune regioni degli Stati Uniti. Il Wisconsin \u00e8 stato il primo stato ad aggiungere SCID al proprio panel di screening obbligatorio nel 2008 ed \u00e8 stato raccomandato per l'inclusione nei panel di tutti gli stati nel 2010. Da dicembre 2018 tutti gli Stati Uniti eseguono lo screening SCID. Come primo paese in Europa, la Norvegia ha iniziato lo screening SCID a livello nazionale nel gennaio 2018.L'identificazione dei neonati con SCID viene effettuata rilevando i circoli di escissione dei recettori delle cellule T (TREC) utilizzando la reazione a catena della polimerasi in tempo reale (qPCR). I TREC sono diminuiti nei neonati affetti da SCID.\nSCID non \u00e8 stato aggiunto allo screening neonatale su larga scala per diversi motivi. Richiede una tecnologia che non \u00e8 attualmente utilizzata nella maggior parte dei laboratori di screening neonatale, poich\u00e9 la PCR non viene utilizzata per altri saggi inclusi nei programmi di screening. Il follow-up e il trattamento dei neonati affetti richiedono anche immunologi specializzati, che potrebbero non essere disponibili in tutte le regioni. Il trattamento per SCID \u00e8 un trapianto di cellule staminali, che non pu\u00f2 essere eseguito in tutti i centri.\nAltre condizioni.\nLa distrofia muscolare di Duchenne (DMD) \u00e8 una malattia legata all'X causata da una produzione difettosa di distrofina. Molte giurisdizioni in tutto il mondo hanno cercato di individuare la DMD usando livelli elevati di creatinchinasi misurati nel sangue. Poich\u00e9 non \u00e8 stato intrapreso uno screening neonatale universale per la DMD, le persone colpite hanno spesso un ritardo significativo nella diagnosi. Man mano che le opzioni terapeutiche per la DMD diventano sempre pi\u00f9 efficaci, aumenta l'interesse per l'aggiunta di un test di screening neonatale. Diverse volte dal 1978, la DMD \u00e8 stata inclusa (spesso come studio pilota su un piccolo sottogruppo della popolazione) nei programmi di screening neonatale a Edimburgo, Germania, Canada, Francia, Galles, Cipro, Belgio e Stati Uniti. Nel 2012, il Belgio \u00e8 stato l'unico paese che ha continuato a selezionare DMD utilizzando i livelli di creatinchinasi.\nMan mano che i trattamenti migliorano, lo screening neonatale diventa una possibilit\u00e0 per i disturbi che potrebbero beneficiare di un intervento precoce. L'adrenoleucodistrofia (ALD), una malattia perossisomiale che presenta una presentazione clinica variabile \u00e8 uno dei disturbi che \u00e8 diventato un bersaglio per coloro che cercano di identificare precocemente i pazienti colpiti. L'ALD pu\u00f2 presentarsi in diverse forme, alcune delle quali non presenti fino all'et\u00e0 adulta, il che rende difficile per i paesi aggiungere programmi di screening. L'opzione di trattamento di maggior successo \u00e8 un trapianto di cellule staminali, una procedura che comporta un rischio significativo.\nMetodi d'analisi.\nI metodi d'analisi per lo screening neonatale classico (ipotiroidismo congenito, fibrosi cistica, iperfenilalaninemia e fenilchetonuria) sono essenzialmente test ELISA e test immunofluorimetrici e ancor oggi vengono utilizzati da gran parte dei centri regionali italiani.\nTandem Mass.\nNegli anni '90, Edwin Naylor e il suo gruppo di ricerca partendo dai principi di spettrometria di massa gi\u00e0 noti ed applicati in altri campi della biochimica, avallarono l'utilizzo della Tandem Mass (o Spettrometria di Massa-Massa) per lo screening neonatale, ampliando cos\u00ec il pannello di malattie riconoscibili partendo sempre da un semplice spot di sangue su Guthrie Card (\"Expanded Newborn Screening\").\nGrazie alla Tandem Mass applicata allo screening neonatale, le principali patologie visibili alla nascita sono: \nAd oggi il pannello di Patologie Rare oggetto di screening neonatale varia molto da nazione a nazione, e nello stesso stato da regione a regione. Molti centri hanno deciso di adottare la pi\u00f9 dispendiosa Tandem Mass, altri continuano a effettuare lo screening con i metodi gi\u00e0 noti in precedenza.\nScreening uditivo neonatale.\nLo screening uditivo neonatale consente di individuare un difetto uditivo congenito entro i primissimi mesi di vita di un bambino, prima che si manifestino i sintomi legati alla deprivazione sonora. Lo screening uditivo prevede la somministrazione, da parte di personale qualificato Tecnico Audiometrista, di un test audiologico specifico e oggettivo a tutti i neonati (chiamato \"universale\").\nRazionale clinico dello screening.\nI criteri generali nella determinazione delle patologie per cui attuare lo screening neonatale sono:"}
{"id": "1752160", "revid": "767487", "url": "https://it.wikipedia.org/wiki?curid=1752160", "title": "Neupr\u00e9", "text": "Neupr\u00e9 (in vallone \"Li No\u00fbpr\u00e9\") \u00e8 un comune belga di 9.748 abitanti, situato nella provincia vallona di Liegi.\nNel territorio di Neupr\u00e9 si trova il Cimitero militare americano di Neuville-en-Condroz che ospita i resti di 5.328 soldati americani caduti durante l'Offensiva delle Ardenne, nella Seconda guerra mondiale."}
{"id": "1752169", "revid": "75775", "url": "https://it.wikipedia.org/wiki?curid=1752169", "title": "Linea degli eventi", "text": ""}
{"id": "1752175", "revid": "114918290", "url": "https://it.wikipedia.org/wiki?curid=1752175", "title": "Bacchetta d'oro", "text": "Il Concorso Internazionale per Banda \u00abLa Bacchetta d'Oro\u00bb \u00e8 un concorso bandistico che si tiene ogni anno, in genere all'inizio del mese di maggio a Frosinone presso il Teatro Nestor. Ad oggi \u00e8 giunto alla XXII edizione in provincia di Frosinone.\nRegolamento.\nAl concorso possono partecipare bande non professioniste senza limite nel numero dei musicisti che le compongono. \u00c8 inoltre prevista una categoria interamente dedicata a bande giovanili rappresentative e bande musicali formatisi nelle scuole di musica o nei corsi di orientamento musicale organizzati da complessi bandistici.\nOgni banda in concorso deve eseguire il brano d'obbligo specifico della propria categoria ed un brano a libera scelta. Sulla base di queste esecuzioni la giuria esprime un giudizio in centesimi.\nEsiste anche una categoria libera fuori concorso alla quale possono iscriversi i corpi bandisticiche non partecipano al concorso, ma ottengono una valutazione scritta."}
{"id": "1752178", "revid": "15849411", "url": "https://it.wikipedia.org/wiki?curid=1752178", "title": "Wezet", "text": ""}
{"id": "1752180", "revid": "76963", "url": "https://it.wikipedia.org/wiki?curid=1752180", "title": "Hiroshi Sasagawa", "text": "Carriera.\nOriginario della prefettura di Fukushima, \u00e8 principalmente conosciuto come regista e sceneggiatore della serie \"Time Bokan\", ideata da Tatsuo Yoshida, creatore della Tatsunoko Production per la quale Sasagawa diriger\u00e0 gran parte dei suoi lavori."}
{"id": "1752187", "revid": "24443", "url": "https://it.wikipedia.org/wiki?curid=1752187", "title": "Val Soana", "text": "La Val Soana \u00e8 una valle situata in Piemonte. Si trova sul versante sud del massiccio del Gran Paradiso incuneata tra la valle dell'Orco e la Val Chiusella. \u00c8 una delle valli francoprovenzali del Piemonte. Buona parte della valle \u00e8 inserita nel Parco Nazionale del Gran Paradiso.\nGeografia.\nLa valle si biforca dalla valle dell'Orco all'altezza di Pont-Canavese, paese di fondovalle, e si incunea nel versante sud del massiccio del Gran Paradiso suddividendosi in alcuni valloni. \u00c8 percorsa per la sua lunghezza dal torrente Soana. Nella valle sono presenti alcuni piccoli laghi alpini, il principale dei quali \u00e8 il Lago Lasin. \nMonti.\nI monti principali che contornano la valle sono:\nValli secondarie.\nSalendo la val Soana si staccano via via tre valloni principali:\nValichi.\nAlcuni dei valichi che la collegano con le valli circostanti sono:\nComuni.\nLa valle \u00e8 composta dai comuni di Ingria, Ronco Canavese e Valprato Soana. Altre importanti localit\u00e0 sono Campiglia Soana e Piamprato.\nLuoghi di interesse.\nDi particolare rilievo \u00e8 il Santuario di san Besso collocato ad un'altezza di 2.019 metri sopra Campiglia Soana, luogo di devozione delle genti valsoanine e della Val di Cogne.\nAltri luoghi di riferimento per il culto valligiano sono: il Santuario di Iornea (a valle di Corzonera), il Santuario del Beirano (Madonna della Neve - tra Pianetto e Piamprato) la Chiesa di Santa Libera (tra Albaretto e Betassa nel vall.ne di Codebiollo o del rio Verdassa)\nRifugi e bivacchi.\nPer facilitare l'escursionismo di alta montagna e la salita alle vette la valle ospita i seguenti rifugi e bivacchi:\nBibliografia.\nLUINO F., BALESTRO M., INNOCENTI M., QUAGLIOLO P. &amp; AUDISIO C. (2005): \u201cAnalisi comparata degli eventi alluvionali del settembre 1993 ed ottobre 2000 nell\u2019alta Val Soana (To): considerazioni sui processi naturali, sugli effetti e sui lavori di sistemazione idraulica\u201d. Atti del Convegno \u201cLa difesa idraulica del territorio 2003\u201d. Trieste, 10-12 settembre 2003, p. 267-284."}
{"id": "1752190", "revid": "74801", "url": "https://it.wikipedia.org/wiki?curid=1752190", "title": "Soumagne", "text": "Soumagne (in vallone \"So\u00fbmagne\") \u00e8 un comune belga di abitanti, situato nella provincia vallona di Liegi."}
{"id": "1752192", "revid": "24443", "url": "https://it.wikipedia.org/wiki?curid=1752192", "title": "Valle Soana", "text": ""}
{"id": "1752194", "revid": "1552438", "url": "https://it.wikipedia.org/wiki?curid=1752194", "title": "Eddie Tolan", "text": "Biografia.\nSoprannominato \"The Midnight Express\" (l'espresso di mezzanotte) per la sua pelle nerissima, non alto n\u00e9 dotato di fisico longilineo, ha dominato come velocista la scena internazionale tra gli anni venti e trenta, vincendo 2 medaglie d'oro ai Giochi olimpici di Los Angeles del 1932.\nNella stessa olimpiade non partecip\u00f2 alla staffetta 4\u00d7100 metri, che vinse la medaglia d'oro e stabil\u00ec il nuovo record mondiale, a causa della decisione dei dirigenti statunitensi di schierare una staffetta composta di soli atleti bianchi."}
{"id": "1752195", "revid": "767487", "url": "https://it.wikipedia.org/wiki?curid=1752195", "title": "Sprimont", "text": "Sprimont \u00e8 un comune belga di 12.950 abitanti, situato nella provincia vallona di Liegi."}
{"id": "1752196", "revid": "767487", "url": "https://it.wikipedia.org/wiki?curid=1752196", "title": "Trooz", "text": "Trooz (in vallone \"Li Tr\u00f4\") \u00e8 un comune francofono del Belgio di 7.706 abitanti, situato nella Region Vallone nella Provincia di Liegi."}
{"id": "1752199", "revid": "773636", "url": "https://it.wikipedia.org/wiki?curid=1752199", "title": "Associazione Calcio Monza 1979-1980", "text": "Questa voce raccoglie le informazioni riguardanti lAssociazione Calcio Monza nelle competizioni ufficiali della stagione 1979-1980.\nStagione.\nLa squadra monzese viene ancora affidata ad Alfredo Magni, per la quinta consecutiva stagione, raggiungendo cos\u00ec il record che apparteneva ad Annibale Frossi a cavallo degli anni Cinquanta. Dopo aver rinnovato il settore di attacco in sede di calciomercato, dove si sono ceduti i capocannonieri Massimo Silva e Domenico Penzo, sostituiti dai giovani Paolo Monelli e Daniele Massaro, il Monza ha iniziato la stagione uscendo al primo turno dalla Coppa Italia nel sesto girone di qualificazione, dove \u00e8 stata sorteggiata in un girone che annoverava, e che \u00e8 stato vinto dal Milan. \nIn campionato la squadra brianzola si \u00e8 subito riproposta nell'ampio lotto delle candidate alla promozione. Usciti dal guscio alla venticinquesima giornata, nell'ultima parte del torneo i brianzoli hanno perso gradualmente terreno, fino a lasciarsi sorpassare dal Brescia: un estremo tentativo di aggancio fu definitivamente vanificato dalla sconfitta nello scontro diretto (2-0) con le \"rondinelle\" del 25 maggio, che cacci\u00f2 indietro la squadra sino al sesto posto finale.\nMaglie e sponsor.\nVengono confermate le divise della stagione precedente, prodotte dalla Admiral."}
{"id": "1752200", "revid": "93556", "url": "https://it.wikipedia.org/wiki?curid=1752200", "title": "Iveco 316", "text": "L'Iveco 316 \u00e8 un autobus italiano prodotto dal 1978 al 2000.\nProgetto.\nL'Iveco 316 fu presentato nel 1978 sotto il marchio Fiat per sostituire il Fiat 314 in ambito urbano; di fatto si trattava della versione adattata all'urbano del minibus Iveco 315. La Iveco non ha mai prodotto carrozzerie utilizzando il telaio del 316; si trattava di un modello destinato alle sole aziende esterne. A partire dal 1983 viene adottato il solo marchio Iveco. \nAziende che hanno costruito minibus a partire dal telaio 316 sono Portesi, Menarini, Viberti e Minerva (che riprendeva il disegno Viberti).\nCaratteristiche tecniche.\nL'Iveco 316 (costruito solamente in allestimento urbano) possiede 59 posti, di cui 17 sono a sedere. Il cambio, manuale, \u00e8 a 5 velocit\u00e0 con retromarcia. Sono state prodotte due versioni del 316, la seconda introdotta nel 1985 con il passaggio al turbocompressore.\nDiffusione.\nPur non trattandosi di un mezzo eccessivamente vetusto (essendo stati gli ultimi esemplari realizzati nel 2000) oggi il 316 \u00e8 un autobus decisamente superato e poco conveniente da utilizzare per le aziende. Infatti, nonostante la grande capacit\u00e0 e affidabilit\u00e0, risente molto dell'anzianit\u00e0 e dell'impostazione del progetto (deriva da un bus extraurbano). Per questo, si tratta oggi di un mezzo abbastanza difficile da trovare.\nGrandi flotte di 316 hanno prestato servizio presso ATACS Salerno, ATAC Roma, AMT Genova, pi\u00f9 molte altre aziende minori."}
{"id": "1752201", "revid": "767487", "url": "https://it.wikipedia.org/wiki?curid=1752201", "title": "Aubel", "text": "Aubel (in vallone \"\u00c5be\") \u00e8 un comune belga di 4.166 abitanti, situato nella provincia vallona di Liegi."}
{"id": "1752202", "revid": "266080", "url": "https://it.wikipedia.org/wiki?curid=1752202", "title": "Beijerinck", "text": ""}
{"id": "1752204", "revid": "86208838", "url": "https://it.wikipedia.org/wiki?curid=1752204", "title": "S\u00e3o Paulo International Film Festival", "text": "Il S\u00e3o Paulo International Film Festival (in portoghese: \"Mostra Internacional de Cinema de S\u00e3o Paulo\") \u00e8 un festival cinematografico no-profit che ha luogo a San Paolo del Brasile tra ottobre e novembre.\nL'evento, riconosciuto dalla federazione internazionale delle associazioni di produttori, si divide in tre categorie: \"Perspective\", \"Special Screenings\" e una sezione dedicata ai nuovi registi emergenti.\nNel 2004 il regista iraniano Abbas Kiarostami \u00e8 stato membro della giuria."}
{"id": "1752206", "revid": "46291", "url": "https://it.wikipedia.org/wiki?curid=1752206", "title": "Campanula glomerata", "text": "La campanula agglomerata (nome scientifico Campanula glomerata ) \u00e8 una pianta erbacea perenne, dai fiori blu a forma di campana, appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\u201cglomerata\u201d) fa riferimento al raggruppamento serrato dei fiori stessi, e deriva dalla parola latina \"glomeratus -a -um\".\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1: 166. 1753 del 1753.\nDescrizione.\nQueste piante possono arrivare fino a 4 - 7 dm di altezza (massimo 1,3 m). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. La \"Campanula glomerata\" \u00e8 una pianta perenne ma decidua; inoltre, se stropicciata o spezzata, presenta un succo lattiginoso, infatti le campanule contengono lattice lattescente e accumulano inulina.\nRadici.\nLe radici sono secondarie da rizoma.\nFoglie.\nLa lamina delle foglie \u00e8 semplice e leggermente crenulata o dentata, mentre la superficie pu\u00f2 essere lievemente rugosa e coperta di peli molli. \nInfiorescenza.\nI fiori sono riuniti in capolini terminali (densi glomeruli - caratteristica evidente di questa specie) in numero di 5\u201320. Alcuni fiori (non molti \u2013 fascetti pi\u00f9 o meno densi) possono essere presenti anche nei nodi intermedi (ascella delle foglie) della parte alta del fusto. L'infiorescenza alla base \u00e8 sorretta da un ciuffo foglioso di brattee.\nFiori.\nI fiori, sessili, sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Dimensione dei fiori: 15 \u2013 30\u00a0mm.\nFrutti.\nI frutti sono delle capsule subglobose o ovoide-coniche, poricide 3-loculare, ossia deiscenti mediante pori laterali aprentesi inferiormente ai denti calicini; i semi sono molto minuti a forma oblunga. Dimensione delle capsule: circa 4,5\u00a0mm. Lunghezza dei semi: 1 - 1,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula glomerata\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale. \nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG IV la colloca nell'ordine delle Asterales (stessa famiglia). Sempre in base alla classificazione APG IV sono cambiati anche i livelli superiori (vedi tabella iniziale a destra).\nIl numero cromosomico di \"C. glomerata\" \u00e8: 2n = 30, 34 e 90.\nSottospecie.\nQuesta specie \u00e8 polimorfa: \u00e8 considerata tra le pi\u00f9 variabili del genere. La variabilit\u00e0 si manifesta sia nella forma che nel tipo dell'infiorescenza che nella presenza dei peli o nella presenza o meno di fascetti laterali (vedere paragrafo \u201cInfiorescenza\u201d). Ad esempio esiste una variet\u00e0 a fiore pieno e colore pi\u00f9 intenso; oppure un'altra variet\u00e0 a foglie cauline molto ravvicinate; oppure esiste una variet\u00e0 quasi priva di caule, per cui i fiori sembrano emergere da una cespo radicale privo di fusto.\nSandro Pignatti nella \"Flora d'Italia\" descrive alcune variet\u00e0 (elencate pi\u00f9 sotto) di questa specie presenti sul territorio italiano. Non tutte le checklist considerano validi questi nominativi (e sono quindi considerati sinonimi) in quanto queste diversit\u00e0 potrebbero imputarsi a diverse esigenze ecologiche derivate dalle varie aree di appartenenza e quindi in definitiva rientrare nella variabilit\u00e0 individuale o di popolazione.\nAltre sottospecie.\nAcune checklist descrivono altre sottospecie:\nSinonimi.\nL'entit\u00e0 di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nIbridi.\nNell'elenco seguente sono indicati alcuni ibridi interspecifici:\nUsi.\nCucina.\nPer scopi alimentari sono usati i fiori e le foglie.\nGiardinaggio.\n\u00c8 una specie molto utilizzata in giardinaggio per ornare balconi e terrazze, ma anche pendii erbosi sempre ben soleggiati. L'impianto va fatto in Autunno o a fine Inverno e si moltiplica per divisione (oppure per seme in agosto \u2013 Settembre).\nAltre notizie.\nLa campanula glomerata in altre lingue \u00e8 chiamata nei seguenti modi:"}
{"id": "1752207", "revid": "287204", "url": "https://it.wikipedia.org/wiki?curid=1752207", "title": "Sao Paulo International Film Festival", "text": ""}
{"id": "1752211", "revid": "89577", "url": "https://it.wikipedia.org/wiki?curid=1752211", "title": "Chris McCandless", "text": ""}
{"id": "1752212", "revid": "287204", "url": "https://it.wikipedia.org/wiki?curid=1752212", "title": "Martinus Willem Beijerinck", "text": "Biografia.\nNel 1888 scopr\u00ec i batteri azotofissatori delle piante.\nNel 1898, usando esperimenti di filtrazione su foglie di tabacco infette, riusc\u00ec a dimostrare che il mosaico del tabacco \u00e8 causato da un agente infettivo di dimensioni inferiori a quelle di un batterio. Beijerinck chiama tali agenti virus, particelle subcellulari capaci di riprodursi infettando una cellula ospite. Fu professore all'Universit\u00e0 di Delft definendosi esponente della neonata ecologia microbica."}
{"id": "1752213", "revid": "266080", "url": "https://it.wikipedia.org/wiki?curid=1752213", "title": "Martinus Beijerinck", "text": ""}
{"id": "1752216", "revid": "287204", "url": "https://it.wikipedia.org/wiki?curid=1752216", "title": "Butgenbach", "text": ""}
{"id": "1752225", "revid": "599013", "url": "https://it.wikipedia.org/wiki?curid=1752225", "title": "Filippo di Macedonia", "text": ""}
{"id": "1752230", "revid": "404449", "url": "https://it.wikipedia.org/wiki?curid=1752230", "title": "Soana", "text": ""}
{"id": "1752233", "revid": "1776051", "url": "https://it.wikipedia.org/wiki?curid=1752233", "title": "La Victoria (Venezuela)", "text": "La Victoria \u00e8 sede del municipio di Jos\u00e9 F\u00e9lix Ribas e rappresenta la seconda realt\u00e0 urbana dello Stato venezuelano di Aragua, dopo Maracay, con oltre 130.000 abitanti (156.139 tenendo in considerazione l'intero municipio). Si sviluppa in una valle a 550 msm, a 40\u00a0km circa da Maracay e a una settantina da Caracas. Possiede un clima di tipo tropicale, con temperature medie annue piuttosto elevate, (attorno ai 24\u00a0\u00b0C) e precipitazioni non abbondanti (900\u00a0mm circa su base annue), per lo pi\u00f9 concentrate fra i mesi di maggio e ottobre.\nLa Victoria fu fondata dal capitano Francisco Loreto nel 1593 con il nome di \"Nuestra Se\u00f1ora de Guadalupe de la Victoria\", in ricordo della vittoria sui turchi nella battaglia di Lepanto da parte della Spagna e del Papa una ventina d'anni prima. Il paese inizi\u00f2 per\u00f2 a popolarsi solo dopo il 1620, con l'arrivo in zona di due emissari vicereali, Pedro Guti\u00e9rrez de Lugo e padre Gabriel de Mendoza, cui era stata affidata la missione di riunire, in un unico centro abitato, gli abitanti dispersi sul territorio (nella quasi totalit\u00e0 \"indios\").\nIn epoca contemporanea La Victoria \u00e8 stata teatro di due celebri battaglie. La prima fu combattuta nel 1814 fra i seguaci di Sim\u00f3n Bol\u00edvar, sotto il comando del generale Jos\u00e9 F\u00e9lix Ribas, e le truppe ispano-venezuelane di Jos\u00e9 Tom\u00e1s Boves. Quest'ultimo si era fatto sostituire, in quella memorabile giornata, dal proprio luogotenente, Francisco Tom\u00e1s Morales, che venne sconfitto da Ribas. Il secondo noto fatto d'arme ebbe luogo fra gli ultimi giorni di ottobre e i primi di novembre del 1902, quando l'allora presidente Cipriano Castro, appoggiato dal generale Juan Vicente G\u00f3mez, mise in fuga un esercito di ribelli comandato da Manuel Antonio Matos.\nLo sviluppo de La Victoria, come importante centro di rango regionale, inizi\u00f2 a profilarsi solo negli anni cinquanta e sessanta del Novecento, a seguito di una forte corrente migratoria proveniente dall'Europa meridionale (Spagna, Portogallo e Italia). La citt\u00e0 divenne un centro industriale di considerevole importanza, grazie alla creazione di alcune industrie metalmeccaniche di rilievo (fra cui una delle principali fabbriche venezuelane di montaggio di veicoli), di industrie alimentari e farmaceutiche. La popolazione, che nel 1950 era di soli 12.000 abitanti, aument\u00f2 nel ventennio successivo del 350%, raggiungendo quasi le 42.000 unit\u00e0.\nAnche in epoche pi\u00f9 recenti i ritmi di crescita demografici ed economici si sono mantenuti molto al di sopra della media nazionale, assicurando alla citt\u00e0 un relativo benessere. A partire dall'ultimo decennio del XX secolo La Victoria ha iniziato ad assorbire nella propria orbita alcuni importanti nuclei vicini, fra cui San Mateo, El Consejo e Las Tejer\u00edas, con i quali potrebbe formare nel prossimo futuro un'unica area urbana destinata a propria volta a saldarsi con la vicina regione metropolitana di Maracay."}
{"id": "1752234", "revid": "767487", "url": "https://it.wikipedia.org/wiki?curid=1752234", "title": "Lierneux", "text": "Lierneux (in vallone \"Lierneu\") \u00e8 un comune belga di 3.337 abitanti, situato nella provincia vallona di Liegi."}
{"id": "1752237", "revid": "3831", "url": "https://it.wikipedia.org/wiki?curid=1752237", "title": "Ordine dell'Aquila Romana", "text": ""}
{"id": "1752239", "revid": "1247643", "url": "https://it.wikipedia.org/wiki?curid=1752239", "title": "Limburgo (citt\u00e0)", "text": "Limburgo (in francese Limbourg, in vallone \"Limb\u00f4r\", in olandese e limburghese Limburg) \u00e8 un comune belga di 5.644 abitanti, situato nella provincia vallona di Liegi."}
