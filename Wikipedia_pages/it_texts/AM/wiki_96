{"id": "1779544", "revid": "125015006", "url": "https://it.wikipedia.org/wiki?curid=1779544", "title": "Filippo Tancredi", "text": "Biografia.\nFiglio di Pietro Tancredi e di una sorella del pittore savocese Filippo Giannetto, fu instradato dal padre alla pittura che fu un buon mentore per il figlio fino al 1671 anno della sua morte. All'et\u00e0 di sedici anni il giovane Filippo trova ispirazione nella figura del Domenico Marol\u00ec autore di molte opere a Messina, Roma e Venezia. Tramite le opere d'arte maroliane apprense nuove tecniche pittoriche che affin\u00f2 studiando a Napoli e a Roma, ove fu scolaro di Carlo Maratta.\nNei suoi quadri ad olio, indubbiamente caricati un po' troppo di rosso, ma eseguiti con molta raffinatezza, rialz\u00f2 le sorti della pittura siciliana della seconda met\u00e0 del XVII secolo. Come molti altri pittori siciliani dell'epoca and\u00f2 a lavorare a Roma, ritornato da Roma, dove aveva acquisito uno stile dolce e un disegno perfetto, raggiunse un altissimo livello, specialmente negli affreschi; si stabili a Messina e in poco tempo la sua pittura conquist\u00f2 tutta l'isola.\nAppunto per la sua perfezione di esecuzione degli affreschi e dei dipinti, nei primi decenni dell'VIII secolo, fu chiamato anche ad Alcara Li Fusi per eseguire due dipinti ad olio su tela, rappresentanti la morte di San Nicol\u00f2 Politi e Sant'Antonio abate.\nOltre al Tancredi operarono ad Alcara \"Pietro Castelnuovo\", \"Salvatore Rivel\", \"Guasto da Regalbuto\", \"Damiano De Basirei\", \"Giuseppe Tomasi\" e \"frate Umile\" (frate Cappuccino). Mor\u00ec a Palermo, dove lavor\u00f2 negli ultimi anni della sua vita.\nPrincipali affreschi.\nPalermo e provincia.\nPalermo.\n "}
{"id": "1779547", "revid": "115533", "url": "https://it.wikipedia.org/wiki?curid=1779547", "title": "Moller Skycar", "text": ""}
{"id": "1779549", "revid": "339392", "url": "https://it.wikipedia.org/wiki?curid=1779549", "title": "Sun Wuzi", "text": ""}
{"id": "1779552", "revid": "729019", "url": "https://it.wikipedia.org/wiki?curid=1779552", "title": "Moller Skycar M400", "text": "La Skycar M400 \u00e8 un'auto volante progettata dal canadese Paul Moller a 4 turboventole prodotta dalla Moller International.\nStoria del progetto.\nPaul Moller ha emesso obbligazioni risarcibili basate sull'M400 a partire dal 2003. I titoli prevedevano il rimborso qualora non fossero state raggiunte le prestazioni dichiarate o nel caso non fosse stata conseguita la certificazione per il volo da parte della FAA, la \"Federal Aviation Administration\", entro il 31 dicembre 2005. Fin dal 2003 Moller ha fatto slittare la data per la certificazione di anno in anno. Fino a ottobre 2016 nessuna Skycar M400 \u00e8 mai riuscita a librarsi in aria.\nCon questa auto volante Moller, realizzatore anche di un velivolo sperimentale simile a un disco volante con 8 pale rotanti, presume la possibilit\u00e0 di modificare le abitudini utilizzando un'auto in grado di raggiungere qualunque localit\u00e0 senza i limiti delle auto."}
{"id": "1779554", "revid": "108164463", "url": "https://it.wikipedia.org/wiki?curid=1779554", "title": "Monte Bona", "text": "Il monte Bona \u00e8 una delle principali vette della catena montuosa dei Monti Sant'Elia, localizzato nelle regioni orientali dell'Alaska. Situato vicino al monte Churchill, ed entrambi sono degli stratovulcani, il Bona si distingue come il pi\u00f9 alto vulcano degli Stati Uniti e il quarto pi\u00f9 elevato del Nord America, dopo i tre vulcani messicani, Pico de Orizaba, Popocat\u00e9petl e Iztacc\u00edhuatl. Il massiccio \u00e8 quasi interamente coperto da ghiacciai, e la sua vetta tocca i 5.005 metri sul livello del mare.\nFu cos\u00ec nominato dal principe Luigi Amedeo, duca degli Abruzzi nel 1897, che avvist\u00f2 il picco durante la prima salita del monte Saint Elias posto 130 km a sud-est. Lo chiam\u00f2 Bona, come il suo yacht da regata. La montagna venne scalata la prima volta nel 1930 da Allen Carp\u00e9, Terris Moore, e Andrew Taylor."}
{"id": "1779558", "revid": "174925", "url": "https://it.wikipedia.org/wiki?curid=1779558", "title": "Letteratura epistolare", "text": ""}
{"id": "1779560", "revid": "1861950", "url": "https://it.wikipedia.org/wiki?curid=1779560", "title": "Air Europa", "text": "Air Europa L\u00edneas A\u00e9reas, S.A.U. \u00e8 la terza compagnia aerea spagnola per numero di passeggeri trasportati dopo Iberia e Vueling; la sua sede si trova a Llucmajor, sull'isola di Maiorca, mentre la sua base operativa \u00e8 presso l'aeroporto di Madrid-Barajas.\nAir Europa fa parte di Globalia, uno dei pi\u00f9 grandi tour operator spagnoli, e si occupa di voli turistici tra la Svezia, le Baleari e le Canarie e di voli di linea tra la Spagna e numerose destinazioni in Europa, Nordafrica, Nord America, Centro America e Sud America.\nStoria.\nI primi anni.\nAir Europa nasce nel 1986 grazie a una joint venture tra il gruppo britannico \"ILG-Air Europe Group\", che detiene il 25% delle quote azionarie, e alcune banche spagnole, che detengono il rimanente 75%; inizialmente i suoi velivoli, dei Boeing 737-300, avevano una livrea simile a quella della compagnia inglese Air Europe UK, da cui dipendeva anche la compagnia italiana Air Europe.\nAir Europa \u00e8 stata la prima compagnia aerea privata spagnola a operare voli di linea nazionali (oltre a voli charter che sono poi divenuti la sua attivit\u00e0 principale). Quando nel 1991 \"ILG-Air Europe Group\" ha cessato le attivit\u00e0, Air Europa \u00e8 stata acquistata dall'imprenditore iberico Juan Jos\u00e9 Hidalgo e ha ampliato la sua flotta Boeing 737.\nNel 1998 Juan Jos\u00e9 Hidalgo ha incorporato tutte le sue aziende nella holding \"Globalia Corporaci\u00f3n Empresarial SA\". Nel 1999 la compagnia ha acquisito i primi Boeing 737-800 e ha cambiato la propria livrea.\nIl 1\u00ba settembre 2007 Air Europa \u00e8 entrata a far parte dell'alleanza SkyTeam e diventandone membro effettivo nel luglio 2010.\nSviluppi dal 2010.\nAir Europa ha ritirato il suo ultimo Boeing 767 il 13 aprile 2012.\nIl 22 maggio 2019, l'Agenzia nazionale dell'aviazione civile del Brasile (ANAC) ha concesso ad Air Europa il permesso di operare voli nazionali nel paese. Questa \u00e8 la prima volta che una compagnia straniera ottiene questa autorizzazione, dopo che le leggi brasiliane sono state modificate per consentire la piena propriet\u00e0 straniera delle compagnie aeree nazionali. A giugno 2019, non sono ancora disponibili dettagli sulle future operazioni nazionali di Air Europa in Brasile, un mercato che la compagnia aerea gi\u00e0 serve con voli internazionali da Madrid a Salvador e Recife.\nProposta di acquisto da parte di IAG.\nIl 4 novembre 2019, International Airlines Group ha annunciato l'acquisizione di Air Europa per 1 miliardo di euro (1,1 miliardi di dollari) in contanti da Globalia; l'accordo si sarebbe dovuto concludere nella prima met\u00e0 del 2020. Air Europa gestisce pi\u00f9 di 40 aeromobili e ha generato un utile operativo di 100 milioni di euro nel 2018. Il marchio sarebbe stato inizialmente mantenuto in Iberia, e IAG prevedeva un ritorno sull'investimento entro il quarto anno, con sinergie complete entro il 2025: code-share intragruppo, adeguamenti dei tempi di Madrid, vendita e allineamento dei programmi fedelt\u00e0. La sinergia avrebbe potuto spingere l'hub di Madrid in un rivale di Parigi, Londra e Francoforte, e avreppe portato l'Europa ai mercati dei Caraibi e dell'America Latina, legati anche all'Asia. La societ\u00e0 madre di Air Europa Globalia, una compagnia di viaggi e turismo gestita da Juan Jos\u00e9 Hidalgo, ha accettato di vendere la compagnia aerea a IAG di British Airways e Iberia per circa 1 miliardo di euro (1,1 miliardi di dollari) nel novembre 2019. Globalia e IAG hanno deciso di modificare i termini dell'accordo nel gennaio 2021, dimezzando il prezzo della transazione a 500 milioni di euro. I piani, tuttavia, sono stati abbandonati nel novembre 2021, con entrambe le parti alla ricerca di modi alternativi per rilanciarlo, con una scadenza fissata per i primi mesi del 2022.\nDestinazioni.\nAccordi commerciali.\nAl 2022 Air Europa ha accordi di code-share con le seguenti compagnie:\nAlleanze.\nIl 1\u00b0 settembre 2007 Air Europa \u00e8 entrata a far parte di SkyTeam.\nFlotta.\nFlotta attuale.\nA gennaio 2022 la flotta di Air Europa \u00e8 cos\u00ec composta:\nFlotta storica.\nAir Europa operava in precedenza con i seguenti aeromobili:"}
{"id": "1779561", "revid": "767487", "url": "https://it.wikipedia.org/wiki?curid=1779561", "title": "Prefettura di Bamingui-Bangoran", "text": "La prefettura di Bamingui-Bangoran \u00e8 una delle quattordici prefetture della Repubblica Centrafricana. Si trova nella parte centrosettentrionale del paese, al confine con il Ciad. La sua capitale \u00e8 Nd\u00e9l\u00e9."}
{"id": "1779562", "revid": "12582", "url": "https://it.wikipedia.org/wiki?curid=1779562", "title": "Ponte di Rosello", "text": ""}
{"id": "1779563", "revid": "110157", "url": "https://it.wikipedia.org/wiki?curid=1779563", "title": "Prefettura di Basse-Kotto", "text": "La prefettura di Basse Kotto \u00e8 una delle quattordici prefetture della Repubblica Centrafricana. Si trova nel centro-sud del paese, al confine con la Repubblica Democratica del Congo. La sua capitale \u00e8 Mobaye. "}
{"id": "1779564", "revid": "110157", "url": "https://it.wikipedia.org/wiki?curid=1779564", "title": "Prefettura di Haute-Kotto", "text": "La prefettura di Haute-Kotto \u00e8 una delle quattordici prefetture della Repubblica Centrafricana. Si trova nella parte centro-orientale del paese. La sua capitale \u00e8 Bria."}
{"id": "1779565", "revid": "110157", "url": "https://it.wikipedia.org/wiki?curid=1779565", "title": "Prefettura di Haut-Mbomou", "text": "La prefettura di Haut-Mbomou \u00e8 una delle quattordici prefetture della Repubblica Centrafricana. Si trova nella parte orientale del paese, alla frontiera tra Sudan e Repubblica Democratica del Congo. La sua capitale \u00e8 Obo. "}
{"id": "1779566", "revid": "628767", "url": "https://it.wikipedia.org/wiki?curid=1779566", "title": "Prefettura di K\u00e9mo", "text": "La prefettura di K\u00e9mo \u00e8 una delle quattordici prefetture della Repubblica Centrafricana. Si trova nel centro-sud del paese, alla frontiera con la Repubblica Democratica del Congo. La sua capitale \u00e8 Sibut. "}
{"id": "1779567", "revid": "110157", "url": "https://it.wikipedia.org/wiki?curid=1779567", "title": "Prefettura di Lobaye", "text": "La prefettura di Lobaye \u00e8 una delle quattordici prefetture della Repubblica Centrafricana. Si trova nel centro-sud del paese, alla frontiera con la Repubblica Democratica del Congo. La sua capitale \u00e8 Mba\u00efki. "}
{"id": "1779568", "revid": "1428919", "url": "https://it.wikipedia.org/wiki?curid=1779568", "title": "Prefettura di Mamb\u00e9r\u00e9-Kad\u00e9\u00ef", "text": "La prefettura di Mamb\u00e9r\u00e9-Kad\u00e9\u00ef, nota fino al 1992 come Haute-Sangha, \u00e8 una delle quattordici prefetture della Repubblica Centrafricana. La sua capitale \u00e8 Berb\u00e9rati. "}
{"id": "1779569", "revid": "110157", "url": "https://it.wikipedia.org/wiki?curid=1779569", "title": "Prefettura di Mbomou", "text": "La prefettura di Mbomou \u00e8 una delle quattordici prefetture della Repubblica Centrafricana. La sua capitale \u00e8 Bangassou. "}
{"id": "1779570", "revid": "110157", "url": "https://it.wikipedia.org/wiki?curid=1779570", "title": "Prefettura di Nana-Mamb\u00e9r\u00e9", "text": "La prefettura di Nana-Mamb\u00e9r\u00e9 \u00e8 una delle quattordici prefetture della Repubblica Centrafricana. Si trova nella parte occidentale del paese, alla frontiera con il Camerun. La sua capitale \u00e8 Bouar. "}
{"id": "1779571", "revid": "110157", "url": "https://it.wikipedia.org/wiki?curid=1779571", "title": "Prefettura di Ombella-M'Poko", "text": "La prefettura di Ombella-M'Poko \u00e8 una delle quattordici prefetture della Repubblica Centrafricana. Si trova nel centro-sud del paese, alla frontiera con la Repubblica Democratica del Congo. La sua capitale \u00e8 Bimbo. "}
{"id": "1779572", "revid": "110157", "url": "https://it.wikipedia.org/wiki?curid=1779572", "title": "Prefettura di Ouaka", "text": "La prefettura di Ouaka \u00e8 una delle quattordici prefetture della Repubblica Centrafricana. La sua capitale \u00e8 Bambari. "}
{"id": "1779573", "revid": "110157", "url": "https://it.wikipedia.org/wiki?curid=1779573", "title": "Prefettura di Ouham", "text": "La prefettura di Ouham \u00e8 una delle quattordici prefetture della Repubblica Centrafricana. Si trova nel centro-nord del paese, alla frontiera con il Ciad. La sua capitale \u00e8 Bossangoa. "}
{"id": "1779574", "revid": "287204", "url": "https://it.wikipedia.org/wiki?curid=1779574", "title": "Prefettura di Ouham-Pend\u00e9", "text": "La prefettura di Ouham-Pend\u00e9 \u00e8 una delle quattordici prefetture della Repubblica Centrafricana. Si trova nella parte occidentale del paese, alla frontiera con Ciad e Camerun. La sua capitale \u00e8 Bozoum. \nPrende il nome dai due principali fiumi che attraversano la prefettura: il fiume Ouham e il fiume Pend\u00e9."}
{"id": "1779575", "revid": "110157", "url": "https://it.wikipedia.org/wiki?curid=1779575", "title": "Prefettura di Vakaga", "text": "La prefettura di Vakaga \u00e8 una delle quattordici prefetture della Repubblica Centrafricana. Si trova nel centro-nord del paese, alla frontiera con il Ciad. La sua capitale \u00e8 Birao. "}
{"id": "1779578", "revid": "11959", "url": "https://it.wikipedia.org/wiki?curid=1779578", "title": "Geografia del Libano", "text": "Il Libano occupa la parte pi\u00f9 montuosa di tutta la regione siro-palestinese. Il nome stesso di Libano deriva dall'omonima catena che, allungandosi parallelamente alla costa per 170 km con direzione nord/nord-est \u2013 sud/sud-ovest, ne costituisce la spina dorsale.\nIl territorio ha forma approssimativamente rettangolare, con una lunghezza massima di circa 200 km e una larghezza variante fra i 30 e i 90. Esso risulta cos\u00ec con una superficie di 10.400 km\u00b2, cio\u00e8 poco pi\u00f9 esteso delle Marche.\nI suoi confini sono ben delimitati. Il Mar di Levante bagna a occidente il Paese per tutta la sua lunghezza, da Ra\u02bes al-N\u0101q\u016bra, a sud, fino alla foce del Nahr al-Kab\u012br meridionale, a nord; il confine settentrionale segue il corso di questo fiume, quello orientale scavalca le propaggini settentrionali del Libano e, attraversato la Beq\u0101\u02bf (), corre lungo la cresta della catena dell'Antilibano. Questo lungo tratto di confine lo separa dalla Siria. Dove Libano e Antilibano si avvicinano fin quasi a saldarsi con una soglia, ha inizio il confine con Israele, che scende verso sud per una trentina di chilometri, per poi dirigersi a ovest, con andamento quasi rettilineo, fino al mare.\nDensamente popolato, favorito dal clima mediterraneo e dalla posizione geografica, aperto per antica tradizione agli influssi occidentali, il Libano \u00e8 fra gli Stati pi\u00f9 importanti del Vicino Oriente.\nMorfologia.\nL'osservazione della carta fisica del Libano permette di constatare con facilit\u00e0 la caratteristica principale della morfologia del Paese, cio\u00e8 la montuosit\u00e0; \u00e8 soprattutto l'imponente catena del Libano, affiancata verso l'interno dalla catena dell'Antilibano, che conferisce al Paese questa fisionomia.\nIl sistema orografico si \u00e8 formato in epoca relativamente recente: grandi perturbazioni tettoniche, avvenute nel Miocene, produssero fratture e sollevamenti, i quali, portando in alto le potenti masse di sedimenti marini che coprivano lo zoccolo cristallino di base, crearono l'imponente rilievo costiero, cio\u00e8 le due lunghe catene, quasi parallele, che sono chiamate Libano e Antilibano. Tali rilievi nel periodo geologico successivo, il Pliocene, vennero erosi e livellati; \u00e8 in questo periodo che si verificarono nella regione nuovi sollevamenti e sprofondamenti, fra i quali il pi\u00f9 notevole \u00e8 quello della Beq\u0101\u02bf, divenuto cos\u00ec una profonda fossa tettonica fra Libano e Antilibano. Contemporaneamente e in continuazione di questa si formarono, a nord, la depressione del Gh\u0101b e, a sud, il solco del Giordano (Gh\u014dr), la depressione del Mar Morto e il Wadi Araba.\nL'esistenza di questi rilievi e della lunga fossa fanno s\u00ec che la regione, procedendo dal mare verso l'interno, si presenti suddivisa in alcune zone longitudinali con caratteri differenti per clima e per colture: la fascia costiera, la catena del Libano, la valle della Beq\u0101\u02bf e l'Antilibano, di cui solo il versante occidentale \u00e8 compreso entro i confini del Paese.\nLa fascia costiera, compresa fra il mare e la catena del Libano, si presenta rocciosa e articolata in promontori e isole l\u00e0 dove i contrafforti del Libano si spingono fino al mare, oppure sabbiosa in corrispondenza dei sedimenti quaternari costituenti oggi i brevi tratti di pianure alluvionali. \u00c8 proprio in corrispondenza di questi sedimenti, lasciati da fiumi e torrenti a causa della diminuita pendenza del loro corso, che \u00e8 stato favorito l'insediamento umano e sono sorti villaggi e citt\u00e0. Lungo il litorale mancano baie e golfi profondi, ma sono frequenti i promontori e non mancano buoni porti naturali. Dal confine settentrionale fino al promontorio di Beirut, la costa \u00e8 rocciosa e inospitale, fatta eccezione per le limitate zone di pianura su cui sono sorte la citt\u00e0 di Tripoli e i villaggi di Ba\u1e6dr\u016bn, di Jubayl e di J\u016bniye. La sporgenza pi\u00f9 notevole di tutta la costa \u00e8 il promontorio di Beirut, cui fa seguito un tratto di costa sabbiosa con depositi di dune rossastre. Pi\u00f9 a sud, ancora le propaggini del Libano si spingono fino al mare, intercalate appena da due ampie pianure, quella di \u1e62aid\u0101 (Sidone) e di \u1e62\u016br (Tiro). La citt\u00e0 di Tiro, importantissima nell'antichit\u00e0, si trovava allora sopra una isoletta prospiciente la costa; oggi un istmo sabbioso la collega alla terraferma. A poco pi\u00f9 di una ventina di chilometri a sud di Tiro vi \u00e8 il confine con Israele, segnato dal roccioso e scosceso Ra\u02bes al-N\u0101q\u016bra.\nSubito a ridosso della stretta fascia costiera si erge il Libano, che dal mare si innalza a gradini fino a superare in pi\u00f9 punti i 2000 m, costituendo un enorme bastione che si allunga per 170 km fra il mare e la Beq\u0101\u02bf. Nella parte settentrionale, iniziando dal corso del Nahr al-Keb\u012br, assume l'aspetto di una catena che si allarga fino a un massimo di 45 km e culmina nel Qurnet al-Sawda\u02be di 3083 m; in quella meridionale si assottiglia e diventa piuttosto un vasto altopiano, quasi rettilineo. Dovunque il rilievo \u00e8 arrotondato e mancano cime prominenti: la roccia calcarea \u00e8 incisa da gole profonde e da forre e vi prevale la morfologia carsica.\nLa mancanza di solchi vallivi ben definiti rende difficili le comunicazioni, tanto che i villaggi sorgono spesso isolati fra loro e la popolazione maronita, perseguitata nel VII secolo per ragioni religiose, ha trovato qui ottimo rifugio e luogo di insediamento sicuro. L'unico transito notevole \u00e8 il colle del Libano (Dahr al-Baydar) di 1542 m di altitudine, per il quale passano infatti la strada e la linea ferroviaria Beirut-Damasco.\nIl versante occidentale della catena scende dolcemente a terrazzi verso il mare e, dove affiorano terreni meno resistenti e meno permeabili del calcare, il suolo \u00e8 fertile e vi sono diffuse le coltivazioni. La zona \u00e8 ridente, densamente popolata ed era un tempo ricoperta di bellissime foreste di cedri, ora ridotte a piccole oasi boschive. Verso i 2000 m si stendono i pascoli, dominio di greggi di caprini e di ovini nella stagione estiva e lungamente ammantati di neve durante l'inverno.\nIl versante orientale, invece, \u00e8 ripido e scosceso e bruscamente si avvalla nella Beq\u0101\u02bf, la \u00abvalle dei gelsi\u00bb degli Arabi, detta dagli Israeliti \u00abterra di Canaan\u00bb e dai Greci \u00abKoil\u0113syria\u00bb. La Beq\u0101\u02bf, che ha una larghezza variante fra gli 8 e i 14 km, si allunga per 120 km fra Libano e Antilibano, ed \u00e8 percorsa a nord dall'Oronte (al-\u02bfA\u015f\u012b), e a sud dal Leonte (al-L\u012bt\u0101n\u012b); il fondo della fossa, elevato sui 900 m ma poco inclinato, \u00e8 per\u00f2 ben drenato dai fiumi suddetti, che hanno il loro spartiacque a occidente di Ba\u02bfalbek a 1100 m di altitudine, e che da qui si dirigono l'uno verso nord e l'altro verso sud.\nIl terreno \u00e8 particolarmente adatto alle colture, specialmente nella Beq\u0101\u02bf meridionale, dove le terre rosse che ricoprono i basalti e i calcari di base sono adibite alla coltivazione dei cereali, degli alberi da frutta, della vite e del cotone.\nIl Beqa\u02bfa \u00e8 chiuso a oriente dalla catena dell'Antilibano, che \u00e8 alto poco meno del Libano e, come quest'ultimo, a pendio dolce verso occidente e ripido verso oriente. Nella porzione meridionale esso culmina nel solitario Hermon (Jabal al-Shaykh), ampio rilievo calcareo di 2814 m, mentre nella porzione settentrionale digrada in alture terrazzate verso la steppa siriana. Meno favorito del Libano dalle piogge, l'Antilibano \u00e8 quasi completamente privo di vegetazione e presenta le caratteristiche dei terreni carsici, essendo cosparso di doline ed assai scarsamente popolato.\nClima.\nIl Libano, affacciato sul mare per tutta la sua lunghezza, gode di un clima mediterraneo, con inverni non rigidi ed estati fresche. L'escursione termica annua \u00e8 appena di 14 \u00b0C a Beirut e in tutte le localit\u00e0 costiere, con minime di 13 \u00b0C in gennaio e massime di 27 \u00b0C in agosto; cos\u00ec pure godono di clima temperato tutte le localit\u00e0 del versante occidentale del Libano, sebbene la temperatura subisca notevoli modificazioni in relazione all'altitudine.\nLe precipitazioni sono, lungo la costa, prevalentemente invernali e primaverili: a Beirut cadono 900 mm di pioggia all'anno e di questi almeno 750 nel periodo novembre-aprile. La quantit\u00e0 media di pioggia aumenta a mano a mano che si sale sui rilievi tanto che a Jezz\u012bn si raggiungono i 1400 mm. Sulle cime pi\u00f9 alte le precipitazioni aumentano e si superano i 2000 mm; d'inverno cade abbondante la neve.\nIdrografia.\nI fiumi del Libano presentano una caratteristica comune; si trovano cio\u00e8 nello stadio di giovinezza nei riguardi del loro ciclo di erosione. Scorrono, infatti, in una zona di sollevamento recente e di altezza media notevole cosicch\u00e9, dovendo scavarsi un passaggio in regioni a pendenza molto varia, sono ben lontani dall'aver raggiunto il profilo d'equilibrio.\nEssi si possono raggruppare in due regioni distinte: i torrenti della regione costiera e i fiumi del solco mediano, cio\u00e8 della Beqaa\nI torrenti costieri, che scendono dal versante occidentale della catena del Libano, hanno corso ripido e assai breve, dato che raggiungono il mare dopo pochi chilometri di percorso. Essi sono alimentati da sorgenti perenni in relazione alla costituzione del terreno, formato da calcari fessurati molto permeabili. L'acqua piovana s'infiltra nel calcare e penetra in profondit\u00e0 finch\u00e9, incontrato uno strato impermeabile, scorre su di esso, venendo a giorno quando lo strato impermeabile affiora. Le acque fornite da queste sorgenti sono in grado di alimentare i torrenti anche durante tutta la stagione estiva, quando le piogge sono rarissime. In inverno il regime di questi corsi d'acqua \u00e8 fortemente influenzato dalla caduta delle piogge e, cessate queste, all'inizio dell'estate, dalla fusione delle nevi, per cui le portate dei torrenti sono, nel corso dell'anno, assai varie.\nI fiumi del solco mediano sono quelli che percorrono la Beq\u0101\u02bf, cio\u00e8 l'Oronte e il Leonte, il primo diretto verso nord, il secondo verso sud. La linea di spartiacque fra i loro bacini imbriferi si trova a 1100 m di altitudine, presso Ba\u02bfalbek, e non \u00e8 invero molto pronunciata, dato che il fondo della Beq\u0101\u02bf ha gi\u00e0 un'altezza media di 900 m circa. In territorio libanese trovasi solo il tronco superiore dell'Oronte, tronco che termina nel lago di Homs. Gi\u00e0 nel primo tratto la portata dell'Oronte \u00e8 ragguardevole, raggiungendo i 12 m\u00b3 al secondo e, inoltre, \u00e8 costante perch\u00e9 i calcari fessurati assorbono le acque di precipitazione e le restituiscono sotto forma di acque sorgive naturali.\nIl Leonte ha una lunghezza di 140 km e un bacino di 2200 km\u00b2, tutto compreso in territorio libanese. Percorre il Beqa\u02bfa in direzione nord-sud e riceve l'apporto di numerose sorgenti. Giunto in prossimit\u00e0 del confine con Israele cambia bruscamente direzione volgendo a ovest, e sfocia nel Mediterraneo a El-Qasimiye, poco a nord di \u1e62\u016br (Tiro).\nI fiumi del solco mediano, contrariamente ai torrenti della regione costiera che scorrono paralleli fra loro e con corso indipendente, costituiscono una vera rete idrografica perch\u00e9 hanno funzione collettrice, raccogliendo le acque di tutti i torrenti che scendono dai versanti del Libano e dell'Antilibano alla Beq\u0101\u02bf.\nFlora e fauna.\nIn epoca antica e medioevale gran parte del Libano era ricoperta da foreste, e il legname che se ne ricavava - in particolare quello dei suoi famosi cedri - veniva esportato come materiale da costruzione e per la fabbricazione di navi. La vegetazione spontanea, tuttavia, \u00e8 stata cos\u00ec fortemente danneggiata dal pascolo, dagli incendi e dalla deforestazione che solamente una piccola parte \u00e8 riuscita a rigenerarsi. Quel che \u00e8 rimasto \u00e8 una vegetazione mediterranea selvatica di cespugli e alberi bassi, con prevalenza di querce, pini, cipressi, abeti, ginepri e carrubi.\nIn Libano sopravvivono pochi animali selvatici di grandi dimensioni, anche se occasionalmente sulle montagne vengono avvistati gli orsi. Tra gli animali pi\u00f9 piccoli, si trovano cervi, gatti selvatici, ricci, scoiattoli, martore, ghiri e lepri. Numerosi uccelli migratori provenienti dall'Africa e dall'Europa visitano il Paese. Fenicotteri, pellicani, cormorani, anatre, aironi e beccaccini frequentano le paludi; aquile, poiane, nibbi, falchi e sparvieri abitano le montagne; e gufi, martin pescatori, cuculi e picchi sono comuni.\nSebbene la varia e numerosa biodiversit\u00e0 vegetale e animale del Libano abbia subito un pesante tributo durante la lunga guerra civile e i successivi conflitti del Paese, il periodo post-guerra civile \u00e8 stato caratterizzato dall'aumento di gruppi e movimenti ambientalisti che hanno lavorato alla creazione di aree e parchi protetti nelle aree ecologicamente sensibili del Libano."}
{"id": "1779582", "revid": "1318658", "url": "https://it.wikipedia.org/wiki?curid=1779582", "title": "GUAM Organizzazione per la democrazia e lo sviluppo economico", "text": "Il GUAM Organizzazione per la democrazia e lo sviluppo economico (in rumeno GUAM, in azero: GUAM, in ucraino \u0413\u0423\u0410\u041c e in georgiano \u10e1\u10e3\u10d0\u10db\u10d8) \u00e8 un'organizzazione internazionale regionale i cui \"membri effettivi\" sono quattro paesi post-sovietici:\nE i cui membri osservatori sono:\nLa carta del GUAM fu firmata durante un vertice a Jalta dal 6 giugno al 7 giugno 2001 dai quattro membri pi\u00f9 l'Uzbekistan, che in seguito ne uscir\u00e0. In accordo con l'allora presidente dell'Ucraina Viktor Ju\u0161\u010denko la carta fissava gli obiettivi per la cooperazione, come la promozione dei valori democratici, assicurando uno sviluppo stabile, accrescendo la sicurezza internazionale e regionale e aumentando l'integrazione europea. I critici sottolineano come solo la Georgia e l'Ucraina abbiano mostrato un profondo impegno per i valori democratici. Le elezioni della Moldavia nel 2000 furono vinte dal Partito dei Comunisti della Repubblica di Moldavia che, rassicurando alcuni critici, rialline\u00f2 la politica estera del paese verso l'Europa.\nData l'esistenza della Comunit\u00e0 degli Stati Indipendenti a guida russa, nella Federazione russa il GUAM \u00e8 vista, a volte, come un modo per contenere l'influenza russa nell'area, e come una parte di una strategia sostenuta dagli Stati Uniti. Comunque i capi dell'organizzazione hanno respinto ripetutamente e ufficialmente tali insinuazioni e dichiarando la loro forte volont\u00e0 di sviluppare rapporti di amicizia stretta con la Russia.\nStoria.\nLa cooperazione tra Georgia, Ucraina, Azerbaigian e Moldavia inizi\u00f2 con il forum consultivo del GUAM, fondato il 10 ottobre 1997, a Strasburgo e chiamato in seguito con le lettere iniziali di ognuno di questi paesi (Georgia Ucraina Azerbaigian Moldavia). Nel 1999 l'organizzazione fu rinominata GUUAM in seguito all'ingresso dell'Uzbekistan. Al vertice di Jalta del 6-7 giugno 2001 fu firmata la carta del GUUAM che formalizzava l'organizzazione. Comunque nel 2002, l'Uzbekistan annunci\u00f2 che pianificava l'uscita dall'organizzazione, e in seguito a questo annuncio inizi\u00f2 ad ignorare i vertici e gli incontri del GUAM. Il 24 maggio 2005 poco dopo il massacro di Andijan, l'Uzbekistan finalmente diede la notizia ufficiale della sua uscita dall'organizzazione al presidente della Moldavia, cos\u00ec il nome del gruppo torn\u00f2 GUAM.\nIl 9 dicembre 2003 le \u00e8 stato riconosciuto lo status di osservatore dell'Assemblea generale delle Nazioni Unite.\nNegli anni seguenti la firma della sua carta il raggruppamento fu considerato generalmente in una fase di stagnazione: tra le altre cose, all'incontro del 2004 a Jalta vi parteciparono solo due dei quattro capi, mentre il sito ufficiale del GUUAM mostrava la vecchia bandiera della Georgia e considerava l'Uzbekistan come membro.\nUn vertice del GUAM si svolse a Chi\u0219in\u0103u, Moldavia il 22 aprile 2005. Il presidente dell'Uzbekistan, Islom Karimov non partecip\u00f2, mentre il presidente della Polonia, Aleksander Kwa\u015bniewski, fu invitato come osservatore. Il presidente della Romania, Traian B\u0103sescu, e della Lituania, Valdas Adamkus, parteciparono come osservatori, insieme ad un rappresentante del Dipartimento di Stato USA per i conflitti eurasiatici, Steven Mann, e il Segretario Generale dell'OCSE, Jan Kubi\u0161. L'ambasciatore russo a Chi\u015fin\u0103u critic\u00f2 il fatto che la Russia non fosse stata invitata a partecipare. Ilham Aliyev, il presidente dell'Azerbaigian, disse dopo il vertice: \u201cLa nostra organizzazione sta emergendo come una potente forza, partecipando alla risoluzione di problemi nella regione del Mar Caspio e del Mar Nero\u201d mentre il presidente dell'Ucraina, Viktor Ju\u0161\u010denko, disse che una nuova pagina \u00e8 stata scritta nella storia dell'organizzazione.\nIl 22-23 maggio 2006, Ucraina e Azerbaigian annunciarono i piani per un ulteriore incremento delle relazione tra i membri del GUAM, rinominandolo GUAM Organizzazione per la democrazia e lo sviluppo economico e stabilendo la sua sede nella capitale dell'Ucraina, Kiev. Il presidente dell'Azerbaigian, Ilham Aliyev, fu eletto primo Segretario Generale dell'organizzazione. Gli altri membri affermarono che questo fu un notevole passo in avanti. Dai partecipanti al vertice fu anche previsto l'adozione di un regolamento, una dichiarazione e un comunicato del GUAM.\nIl 22 maggio 2006 il ministro della Difesa dell'Ucraina annunci\u00f2 i piani per la fondazione di una forza per il mantenimento della pace del GUAM.\nIl 19 giugno 2007 i presidenti della Lituania, Polonia e Romania si unirono ai capi dei paesi membri del GUAM al vertice di Baku. Parteciparono al vertice anche il vicepresidente della Bulgaria, il vicepresidente del Parlamento dell'Estonia, il ministro dell'Economia della Lettonia e gli alti rappresentanti degli Stati Uniti, Giappone, OSCE, BSEC, UNESCO e i capi delle missioni diplomatiche accreditate in Azerbaigian.\nStruttura organizzativa.\nIl GUAM \u00e8 organizzato nel modo seguente:\nLa Presidenza del GUAM si effettua a rotazione, in genere, annuale.\nQuestioni.\nIl 21 aprile 2005 i paesi del GUAM formarono un fronte comune su alcune questioni nel Consiglio dei ministri degli Esteri del CIS che si tenne in quei giorni a Mosca. Ucraina, Georgia e Moldavia presentarono lamentele contro le restrizioni imposte dalla Russia contro alcuni dei loro prodotti nazionali. Allo stesso tempo, i quattro paesi presentarono una proposta per affrontare i \u201cconflitti congelati\u201d di Transnistria, Abcasia, Ossezia del Sud (che rimane di fatto sotto il controllo militare russo) e Nagorno Karabakh. Per finire le altre tre nazioni supportarono la proposta dell'Ucraina di condannare il Holodomor, la fame del 1930, come un genocidio.\nUn altro dei problemi connessi con il GUAM \u00e8 la competizione tra due corridoi di trasporto proposti per un miglior collegamento tra Europa e Asia. Russia, Azerbaigian e Iran hanno portato avanti, attraverso cicli di negoziati, un loro piano, il Corridoio di Trasporto Nord-Sud (North-South Transportation Corridor, INSTC); i paesi confinanti (in precedenza, ma non pi\u00f9, con la comprensibile eccezione dell'Armenia) hanno espresso entusiasmo per il progetto. Questo corridoio percorrer\u00e0 i confini tra Russia e i Paesi Baltici dell'Unione europea, poi continuer\u00e0 a sud attraverso l'Ucraina. Gli Stati Uniti preferirebbero che un corridoio di trasporto cos\u00ec importante aggirasse sia la Russia sia l'Iran. Il piano proposto al GUAM dagli Stati Uniti attraversa il Mar Nero e il Mar Caspio."}
{"id": "1779584", "revid": "37401", "url": "https://it.wikipedia.org/wiki?curid=1779584", "title": "Ansa", "text": ""}
{"id": "1779595", "revid": "555426", "url": "https://it.wikipedia.org/wiki?curid=1779595", "title": "Campionato d'Asia per club 1996", "text": ""}
{"id": "1779601", "revid": "486946", "url": "https://it.wikipedia.org/wiki?curid=1779601", "title": "Maradona Jr", "text": ""}
{"id": "1779602", "revid": "287204", "url": "https://it.wikipedia.org/wiki?curid=1779602", "title": "Catena dell'Alaska", "text": "La Catena dell'Alaska (\"Alaska Range\") \u00e8 una catena montuosa situata nella regione centro-meridionale dello Stato americano dell'Alaska. In questo gruppo montuoso \u00e8 presente la montagna pi\u00f9 alta del Nord America, il Monte Denali ().\nEtimologia.\nIl nome \"Alaskan Range\" sembra essere stato applicato per la prima volta a queste montagne nel 1869 dal naturalista W.H. Dall. Il nome divenne poi \"Alaska Range\" nell'uso locale. Altri nomi assegnati al gruppo montuoso: nel 1849 Constantin Grewingk applic\u00f2 il nome \"Tschigmit\"; mentre una mappa fatta dall'Ufficio degli Stati Uniti del Land, nel 1869, chiama la parte sud-occidentale delle montagne dell'Alaska Range con il nome di \"Chigmit Mountains\"; infine nel 1906 un'altra pubblicazione chiama \"Beaver Mountains\" la parte nord-orientale del gruppo.\nDescrizione.\nLa Catena dell'Alaska \u00e8 una catena montuosa relativamente ristretta (150 km nel punto pi\u00f9 largo), ma lunga pi\u00f9 o meno 1.000 km che si estende dal Lago Clark (\"Clark Lake\" - ) ad ovest fino al fiume White (\"White River\" - ) in Canada ad est.\nIl gruppo montuoso ha una forma ad arco con due bracci che scendono rispettivamente verso sud-ovest in direzione della penisola delle Aleutine, e verso sud-est in direzione della Catena Costiera del Pacifico. Le montagne agiscono come un'alta barriera al flusso di aria umida dal Golfo dell'Alaska (e dal Pacifico) verso l'interno dell'Alaska (pi\u00f9 a nord) dove sono possibili alcuni dei climi pi\u00f9 rigidi del mondo. Le pesanti nevicate contribuiscono alla presenza di una serie di grandi ghiacciai. \nLa catena \u00e8 parte del Cintura di fuoco del Pacifico e la faglia che corre lungo il bordo meridionale della gamma \u00e8 responsabile di una serie di terremoti. Tuttavia non sono presenti vulcani. La catena si sta ancora alzando sotto la spinta della \"placca del pacifico\". Questa placca che forma il fondo dell'Oceano Pacifico si sta lentamente spostando verso Nord e inabissandosi (fenomeno di subduzione) sotto il continente americano (in questo caso l'Alaska) corruga la superficie terrestre innalzando continuamente l'Alaska Range.\nSezioni della catena.\nL'Alaska Range pu\u00f2 essere approssimativamente divisa in tre sezioni: Alaska Range Occidentale (\"Eastern Alaska Range\"), Alaska Range Centrale (\"Central Alaska Range\") e Alaska Range Meridionale (\"Southern Alaska Range\").\nMaggiori vette.\nNell'Alaska Range, la terza catena pi\u00f9 alta del mondo, ci sono 278 montagne nominate, alcune delle quali sono elencate qui sotto:\nMaggiori ghiacciai.\nLa maggior parte dei ghiacciai dell'Alaska sono ghiacciai marini lungo le coste del Pacifico. I ghiacciai dell'Alaska Range sono tutti terrestri (o al massimo terminano in un lago). L'elenco seguente indica alcuni di questi ghiacciai.\nFiumi.\nQuattro fiumi attraversano la catena, tutti posizionati nella sezione orientale e tributari del fiume Tanana (\"Tanana River\").:\nGli ultimi due fiumi (Nabesna e Chisana) contribuiscono alla sorgente del fiume Tanana che scorre a Nord dell'Alaska Range.\nBoroughs e Census dell'Alaska Range.\nI seguenti \"boroughs\" e \"census area\" sono compresi nella catena:\nStrade e accessibilit\u00e0.\nLe seguenti strade attraversano la catena montuosa.\nDue strade percorrono l'interno del Range:\nL'Alaska Range \u00e8 inoltre attraversato dal gasdotto dell'Alaska che nella zona della catena \u00e8 pi\u00f9 o meno parallelo all'autostrada Richardson.\nParchi naturali.\nAlcune regioni comprese all'interno della catena sono protette da parchi e riserve."}
{"id": "1779603", "revid": "339392", "url": "https://it.wikipedia.org/wiki?curid=1779603", "title": "Ferrovia Casarsa-Pinzano-Gemona", "text": ""}
{"id": "1779606", "revid": "125712034", "url": "https://it.wikipedia.org/wiki?curid=1779606", "title": "Campionato d'Asia per club 1996-1997", "text": "Il Campionato d'Asia per Club 1996-1997 venne vinto dal Pohang Steelers (Corea del Sud).\nPrimo turno.\nAsia Occidentale.\n\"1 secondo altre fonti il ritorno fin\u00ec 3-1\"\n\"2 secondo altre fonti il ritorno fin\u00ec 0-1\"\n\"3 West Riffa ritirato prima andata\"\n\"4 Al-Sharjah ritirato prima andata\"\nAsia Orientale.\n\"1 secondo altre fonti il ritorn\u00f2 fin\u00ec 2-2\"\n\"2 ritorno apparentemente non giocato\"\n\"3 GD Artilheiros ritirato prima andata\""}
{"id": "1779609", "revid": "1310927", "url": "https://it.wikipedia.org/wiki?curid=1779609", "title": "North Carolina Football Club", "text": "Il North Carolina Football Club (in precedenza noto come Carolina RailHawks) \u00e8 una societ\u00e0 calcistica professionisitca statunitense con sede a Raleigh, in Carolina del Nord, e che disputa le proprie partite interne presso il WakeMed Soccer Park di Cary, impianto che pu\u00f2 contenere fino a 10.000 spettatori.\nDal 2021 militer\u00e0 in USL League One, terzo livello del calcio statunitense.\nStoria.\nIl 26 gennaio 2006, un gruppo di imprenditori capitanati da \"Chris Economides\" annunci\u00f2 la nascita di nuova squadra che avrebbe preso parte alla USL First Division a partire dalla stagione 2007.\nNel luglio del 2006 venne svelato il nome del nuovo club: \"Carolina RailHawks\". Il termine si riferiva ad un uccello immaginario che combina in s\u00e9 la velocit\u00e0 e la forza della locomotiva (\"rail\" in inglese significa \"binario\") con l'aggressivit\u00e0 e la fierezza del falco (\"hawk\" in inglese). Il nome \u00e8 stato suggerito da W. Jarrett Campbell, un tifoso della squadra che ha ricevuto in premio per la sua idea due abbonamenti a vita per le partite dei RailHawks.\nL'11 ottobre 2006, Scott Schweitzer (ex-difensore dei Rochester Rhinos) \u00e8 diventato il primo allenatore dei Carolina RailHawks.\nIl 6 marzo 2007, i RailHawks avviarono una collaborazione con la Next Level Academy (NLA) e la Capital Area Soccer League (CASL) allo scopo di far crescere nuovi talenti calcistici nel North Carolina. Attualmente il club di Cary annovera sia delle squadre giovanili (maschili e femminili) dai 13 ai 16 anni, sia un team under-23.\nIl 21 aprile 2007, davanti a una folla di 6.327 spettatori radunatasi al SAS Soccer Park di Cary, i RailHawks disputarono il loro primo incontro ufficiale di regular season, pareggiando 1-1 contro i Minnesota Thunder. Il primo goal nella storia del club lo segn\u00f2 il centrocampista Kupono Low con un tiro dalla lunga distanza dopo appena otto minuti di gioco. L'8 maggio 2007, i RailHawks vinsero la loro prima partita battendo 2-0 in amichevole il C.D. Chivas USA.\nI RailHawks conclusero la loro prima stagione nella USL-1 all'ottavo posto, assicurandosi un posto per i play-off. Vennero poi eliminati nei quarti di finale dai Seattle Sounders, che alla fine si aggiudicarono il titolo.\nAl termine della stagione 2007, i proprietari dei \"RailHawks\" annunciarono la nascita di una squadra femminile.\nNel novembre 2009, il club annunci\u00f2 di voler lasciare la USL First Division per fondare, insieme ad altre squadre della USL, un nuovo campionato di secondo livello (poi chiamatosi North American Soccer League) a partire dalla stagione successiva. La United States Soccer Federation, tuttavia, non concesse immediatamente l'autorizzazione a far partire il nuovo campionato, ed organizz\u00f2 per la stagione 2010 un torneo di transizione che comprese sia club USL che NASL, poi chiamato USSF Division 2 Pro League. In quella stagione, i RailHawks chiusero la stagione regolare in vetta alla classifica della NASL Conference, ma, dopo aver eliminato ai playoff i Minnesota Stars e il Montreal Impact, persero la finale del campionato contro i Puerto Rico Islanders. A fine stagione il club fu ceduto all'azienda denominata \"Traffic Sports USA\".\nNel 2011 l'USL e la NASL si divisero, con i RailHawks che si unirono a quest'ultima. In quella stagione, il club si classific\u00f2 ancora una volta al primo posto della classifica della stagione regolare, ma in semifinale dei playoff usc\u00ec sconfitto ai rigori contro i Minnesota Stars. La squadra raggiunse i playoff anche nella stagione successiva, ma venne nuovamente eliminata in semifinale, stavolta dai Tampa Bay Rowdies.\nSia nel 2013 che nel 2014, i RailHawks furono protagonisti di un notevole cammino nella U.S. Open Cup: in entrambe le stagioni, infatti, il club raggiunse i quarti di finale dopo aver eliminato sia Chivas USA che il L.A. Galaxy.\nNel 2015 avvenne un nuovo passaggio di propriet\u00e0 del club, che stavolta venne acquisito dall'imprenditore locale Steve Malik.\nIl 12 luglio 2016, il club segn\u00f2 il suo record di spettatori in occasione di un'amichevole contro il West Ham disputata davanti a 10.125 tifosi e terminata 2-2\nIl 6 dicembre 2016, i RailHawks cambiarono il proprio nome in North Carolina FC come parte di un processo pi\u00f9 ampio per portare la Major League Soccer nella citt\u00e0 di Raleigh.\nNella stagione 2017, il club torn\u00f2 a qualificarsi per i playoff della NASL per la prima volta in 5 anni. Ancora una volta, per\u00f2, risult\u00f2 fatale la semifinale, in cui la squadra venne sconfitta dai San Francisco Deltas, che poi si laurearono campioni.\nNel dicembre 2017, a causa della declassazione a terza divisione della NASL da parte della federazione americana, la franchigia annunci\u00f2 il passaggio alla USL, ormai l'unico campionato rimasto al secondo livello della piramide calcistica statunitense.\nIl 10 gennaio 2021 il club ha annunciato di lasciare la USL Championship per passare invece in USL League One, il terzo livello del calcio statunitense.\nStadio.\nSin dalla fondazione del club, il North Carolina FC disputa le proprie partite interne presso il WakeMed Soccer Park di Cary, impianto che pu\u00f2 contenere fino a 10.000 spettatori, che condivide con la squadra femminile del North Carolina Courage, la quale milita in NWSL.\nIl 6 dicembre 2016, insieme al cambio di nome, il club annunci\u00f2 i propri piani per la costruzione di un nuovo stadio da 24.000 posti come parte dei propri sforzi di diventare una franchigia di Major League Soccer, ma il progetto non si concretizz\u00f2 mai.\nRivalit\u00e0.\nEntrando nella USL First Division, i \"RailHawks\" hanno cominciato a partecipare al cosiddetto \"derby del sud\", rinnovando una rivalit\u00e0 iniziata nel 2000 tra Charleston Battery, Atlanta Silverbacks e Raleigh Capital Express (club scioltosi nel 2000).\nAnche i Rochester Rhinos sono rivali dei \"RailHawks\", ma ci\u00f2 non \u00e8 dovuto a motivi sportivi: pi\u00f9 semplicemente, l'attuale General Manager di Carolina, Chris Economides, \u00e8 stato in passato presidente dei \"Rhinos\". In aggiunta, l'allenatore dei \"RailHawks\", Scott Schweitzer, \u00e8 stato capitano dei \"Rhinos\" durante la sua carriera di calciatore.\nLa rivalit\u00e0 con i Puerto Rico Islanders \u00e8 iniziata quando Andr\u00e9s Guillemard-Noble, presidente degli \"Islanders\", ha accusato i \"RailHawks\" di essersi comportati slealmente nella trattativa per l'acquisto del centrocampista Caleb Norkus. Il club di Porto Rico afferma di aver avuto un accordo verbale con Norkus per fargli vestire la propria maglia nella stagione 2007, ma l'affare non \u00e8 poi andato in porto. Norkus si difende dicendo che non esisteva alcun contratto scritto fra le due squadre che sanciva un suo passaggio agli \"Islanders\", e per quel motivo alla fine \u00e8 rimasto in North Carolina. Oltre a questo fatto, con i Puerto Rico Islanders c'\u00e8 anche una rivalit\u00e0 cromatica, dovuta al fatto che i \"RailHawks\" hanno scelto come colori sociali gli stessi del club portoricano."}
{"id": "1779613", "revid": "729019", "url": "https://it.wikipedia.org/wiki?curid=1779613", "title": "Mielopatia", "text": "Per mielopatia in campo medico, si intende una qualunque malattia che interessa il midollo spinale, ma il termine indica anche le malattie del tessuto mielopoietico.\nTipologia.\nPu\u00f2 essere sia acuta, sia cronica. La forma acuta comprende anche mielopatia di tipo compressivo.\nForme acute compressive:\nForme acute non compressive:\nForme croniche compressive e non:\nSintomatologia.\nI sintomi cambiano a seconda della patologia, ma il dolore risulta una costante, come la perdita di forza muscolare (ipostenia), causati da pressione sui nervi e stenosi (restringimento) del canale spinale.\nTerapie e prognosi.\nLa terapia varia a seconda della mielopatia interessata. A livello generale, nelle mielopatie di forma cronica il trattamento non risulta sufficiente.\nFra le somministrazioni farmacologiche vengono utilizzati soprattutto i glucocorticoidi.\nPossono essere presi in considerazione la decompressione chirurgica e laminectomia, soprattutto nel caso di forme compresse, non in quelle stabilizzate cronicamente (nelle quali il trattamento chirurgico pu\u00f2 essere poco utile)."}
{"id": "1779617", "revid": "69794", "url": "https://it.wikipedia.org/wiki?curid=1779617", "title": "TLC Italia Palestrina", "text": ""}
{"id": "1779621", "revid": "729019", "url": "https://it.wikipedia.org/wiki?curid=1779621", "title": "Episodi di Crossing Jordan (prima stagione)", "text": "La prima stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC tra il 2001 e il 2002.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779623", "revid": "729019", "url": "https://it.wikipedia.org/wiki?curid=1779623", "title": "Geografia del Lesotho", "text": "Il Lesotho \u00e8 un paese dell'Africa meridionale. Prevalentemente montagnoso, \u00e8 privo di sbocchi sul mare ed \u00e8 totalmente circondato dal Sudafrica. La lunghezza totale delle frontiere terrestri del paese \u00e8 di 909\u00a0km. Il Lesotho si estende su una superficie di circa 30.355 chilometri quadrati, di cui una percentuale trascurabile \u00e8 coperta di acque.\nIl Lesotho \u00e8 situato a circa 29\u00b0 30' di latitudine sud e 28\u00b0 30' di longitudine est. \u00c8 il 141\u00b0 pi\u00f9 grande paese del mondo. Il pi\u00f9 vicino porto \u00e8 Durban.\nMorfologia.\nIl Lesotho pu\u00f2 essere grosso modo diviso in tre regioni geografiche: \nLa pi\u00f9 importante caratteristica geografica del Lesotho, a parte il suo status di enclave del Sud Africa, \u00e8 che \u00e8 l'unico stato indipendente nel mondo che si trova interamente sopra la quota di 1.000 metri sul livello del mare. Il suo punto pi\u00f9 basso \u00e8 posto addirittura a 1.400 metri.\nIl punto pi\u00f9 alto \u00e8 il picco del Monte Thabana Ntlenyana che raggiunge un'altitudine di 3482 metri. Oltre l'80% del territorio del Lesotho si trova al di sopra dei 1800 metri.\nIdrografia.\nI fiumi che scorrono in tutto il paese sono una parte importante dell'economia del Lesotho.\nIl reddito e le esportazioni del paese si fondano sull'acqua e in buona parte dalle centrali idroelettriche. Il fiume Orange sorge sui monti Drakensberg nel nord-est del Lesotho e scorre per tutta la lunghezza del paese prima di entrare nel Sud Africa.\nIl fiume Caledon costituisce parte del confine nord-occidentale con il Sud Africa.\nAltri fiumi sono il Malibamatso, il Matsoku e il Senqunyane.\nClima.\nA causa della sua altezza sul livello del mare, il clima del paese \u00e8 pi\u00f9 fresco rispetto alla maggior parte delle regioni poste a questa latitudine.\nIl Lesotho ha un clima continentale, con estati calde e inverni freddi.\nMaseru e la pianura circostante raggiunge spesso i 30\u00a0\u00b0C durante l'estate.\nGli inverni possono essere freddi con temperature intorno ai -7\u00a0\u00b0C nelle pianure e -18\u00a0\u00b0C sugli altipiani.\nLe precipitazioni medie annue variano dai 600\u00a0mm in pianura a circa 1200\u00a0mm nei settori settentrionali ed orientali.\nLa maggior parte della pioggia cade durante i temporali estivi: l'85% delle precipitazioni annue cade tra i mesi di ottobre e aprile.\nGli inverni \u2013 tra maggio e settembre \u2013 sono di solito relativamente asciutti.\nRisorse naturali.\nIl Lesotho \u00e8 povero di risorse naturali; la pi\u00f9 importante, economicamente parlando, \u00e8 l'acqua. Il \"Lesotho Highlands Water Project\" consente di esportare l'acqua dei fiumi Malibamatso, Matsoku, Senqu e Senqunyane verso il Sudafrica, oltre a soddisfare le esigenze di generazione di energia idroelettrica per il paese.\nLa principale risorsa mineraria \u00e8 costituita dalle miniere di diamanti di Letseng nella catena montuosa del Maluti, anche se non ha una grande produzione di pietre. Altre risorse minerarie includono carbone, galena, quarzo e depositi di uranio, il cui sfruttamento non \u00e8 considerato commercialmente valido.\nGran parte della popolazione \u00e8 impegnata nell'agricoltura di sussistenza sebbene solo il 10,71% della superficie del paese sia classificata come seminativa e lo 0,13% abbia colture permanenti.\nGeografia politica.\nIl Lesotho \u00e8 diviso in 10 distretti amministrativi, ognuna con la propria capitale, chiamata camptown. I distretti sono ulteriormente suddivisi in 80 circoscrizioni.\nDistretti (in ordine alfabetico):\nDati generali.\nArea totale: 30.355\u00a0km\u00b2\nTotale frontiere terrestri: 909\u00a0km (totalmente circondato dal Sudafrica)\nElevazioni estreme:\n\"Punto pi\u00f9 alto\": Thabana Ntlenyana 3.482 m \n\"Punto pi\u00f9 basso\": Confluenza del fiume Orange con il fiume Makhaleng a 1.400 m"}
{"id": "1779624", "revid": "109651", "url": "https://it.wikipedia.org/wiki?curid=1779624", "title": "Episodi di Crossing Jordan (seconda stagione)", "text": "La seconda stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC tra il 2002 e il 2003.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779627", "revid": "1573940", "url": "https://it.wikipedia.org/wiki?curid=1779627", "title": "Campionato d'Asia per club 1997-1998", "text": "Il Campionato d'Asia per Club 1997-98 venne vinto dal Pohang Steelers (Corea del Sud).\nPrimo turno.\nAsia Occidentale.\n\"1 Al-Nasr ritirato prima andata\"\n\"2 Al-Hilal ritirato prima andata\"\n\"3 secondo altre fonti andata fin\u00ec 1-2\""}
{"id": "1779629", "revid": "729019", "url": "https://it.wikipedia.org/wiki?curid=1779629", "title": "Episodi di Crossing Jordan (terza stagione)", "text": "La terza stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC nel 2004.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779632", "revid": "61996952", "url": "https://it.wikipedia.org/wiki?curid=1779632", "title": "Piaggio P.X", "text": "Il Piaggio P.X era un motore aeronautico radiale 9 cilindri raffreddato ad aria prodotto dall'azienda italiana Rinaldo Piaggio S.p.A. negli anni trenta.\nEra caratterizzato dall'adozione di un compressore e per la trasmissione del moto all'elica interposta da un riduttore di velocit\u00e0."}
{"id": "1779637", "revid": "1444345", "url": "https://it.wikipedia.org/wiki?curid=1779637", "title": "Old Man River", "text": "Old Man River pu\u00f2 riferirsi ai seguenti significati:"}
{"id": "1779638", "revid": "729019", "url": "https://it.wikipedia.org/wiki?curid=1779638", "title": "Episodi di Crossing Jordan (quarta stagione)", "text": "La quarta stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC tra il 2004 e il 2005.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779641", "revid": "729019", "url": "https://it.wikipedia.org/wiki?curid=1779641", "title": "Episodi di Crossing Jordan (quinta stagione)", "text": "La quinta stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC tra il 2005 e il 2006.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779643", "revid": "729019", "url": "https://it.wikipedia.org/wiki?curid=1779643", "title": "Episodi di Crossing Jordan (sesta stagione)", "text": "La sesta stagione della serie televisiva Crossing Jordan \u00e8 stata trasmessa in prima visione negli Stati Uniti d'America da NBC nel 2007.\nIn Italia \u00e8 stata trasmessa in prima visione satellitare da Fox Life ed in chiaro da LA7."}
{"id": "1779644", "revid": "1543377", "url": "https://it.wikipedia.org/wiki?curid=1779644", "title": "Bougnounou", "text": "Bougnounou \u00e8 un dipartimento del Burkina Faso classificato come comune, situato nella provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 19 villaggi: Bablanayou, B\u00e9linayou, Bolo, Dana, Ginsenayou, Guelou, Keulou, Lar\u00e9, Nessaguerou, Netiao, Pebiou, Sala, Salo, Sapo, Sun\u00e9, Tempour\u00e9, Tiamien, Yalanayou, Zao."}
{"id": "1779645", "revid": "834", "url": "https://it.wikipedia.org/wiki?curid=1779645", "title": "Ittiologo", "text": ""}
{"id": "1779651", "revid": "999533", "url": "https://it.wikipedia.org/wiki?curid=1779651", "title": "Gran Premio del Belgio 1978", "text": "Il Gran Premio del Belgio 1978 \u00e8 stata la sesta prova della stagione 1978 del Campionato mondiale di Formula 1. Si \u00e8 corsa domenica 21 maggio 1978 sul Circuito di Zolder. La gara \u00e8 stata vinta dallo statunitense Mario Andretti su Lotus-Ford Cosworth; per il vincitore si tratt\u00f2 dell'ottavo successo nel mondiale. Ha preceduto sul traguardo lo svedese Ronnie Peterson su Lotus-Ford Cosworth e l'argentino Carlos Reutemann su Ferrari.\nVigilia.\nAspetti tecnici.\nLa Lotus port\u00f2 all'esordio anche in gara il modello 79, la prima vettura che cercava di sfruttare pienamente l'effetto suolo. La vettura venne affidata al solo Mario Andretti ed era stata gi\u00e0 testata in gara nel BRDC Int. Trophy di marzo. N\u00e8ve iscrisse una March 781S: la March aveva abbandonato in via ufficiale la F1, ma questa vettura veniva utilizzata nel Campionato britannico di F1 di quell'anno. La Wolf present\u00f2 un modello interamente nuovo, la WR5, ispirato alla Lotus 78.\nSulla pista venne steso un nuovo asfalto al fine di migliorare l'aderenza delle vetture.\nIn merito alla polemiche sulla politica seguita dalla Goodyear nell'allocazione degli pneumatici, la casa statunitense si giustific\u00f2 affermando che il passaggio della Ferrari alla Michelin aveva elevato il livello tecnico delle coperture, tanto che la casa avrebbe voluto limitare la fornitura a soli tre o quattro team. Per evitare per\u00f2 che un gran numero di costruttori si trovassero senza pneumatici la Goodyear aveva proseguito comunque a fornire tutti, ma aveva deciso anche di concentrarsi maggiormente su dieci piloti (Mario Andretti, Patrick Depailler, Emerson Fittipaldi, James Hunt, Niki Lauda, Ronnie Peterson, Jody Scheckter e John Watson), fornendo loro tutte le mescole possibili. La casa si impegnava inoltre a fornire tutte le mescole ai due piloti, che in ciascun gran premio, avessero fatto segnare i tempi migliori nella prima giornata di prove.\nAspetti sportivi.\nAlla ATS Jean-Pierre Jarier (che prefer\u00ec concentrarsi sulla Formula 2) venne sostituito dal pilota italiano all'esordio, Alberto Colombo, vincitore del campionato italiano di F3 1974 e ottavo nel Campionato europeo di Formula 2 1977. Si rivide anche un altro pilota italiano, Bruno Giacomelli, nuovamente sulla terza McLaren, dopo l'esperienza al Gran Premio d'Italia 1977. Non partecip\u00f2 alla gara invece Patrick Tambay, sempre della McLaren: il francese si era infortunato in una gara di F2.\nAssieme al successivo, questo \u00e8 stato il Gran Premio di Formula 1 con piloti gi\u00e0 vincitori di Gran Premi al via: ben 15, per la precisione Andretti, Reutemann, Lauda, Scheckter, Hunt, Peterson, Watson, Jones, Brambilla, Depailler, Laffite, Fittipaldi, Mass, Regazzoni e Ickx.\nEra stato annunciato anche l'esordio per il team tedesco Kauhsen, che avrebbe dovuto utilizzare una vettura prodotta dalla Kojima; il costruttore nipponico aveva gi\u00e0 partecipato a due edizioni del Gran Premio del Giappone, mentre la scuderia germanica aveva una certa esperienza nelle vetture sport e nella Formula 2. La vettura sarebbe stata affidata al pilota italiano Gianfranco Brancatelli. La vettura poi non si present\u00f2 per una diatriba fra la scuderia tedesca e lo sponsor Toshiba.\nI test della settimana precedente il gran premio furono caratterizzati dalla pioggia. Il miglior crono venne fatto segnare da Jean-Pierre Jabouille della Renault, in 1'38\"7.\nVisto l'alto numero di iscritti furono necessarie delle prequalifiche.\nPrequalifiche.\nResoconto.\nLe prequalifiche si tennero l'11 maggio, e vi parteciparono sette piloti. Venne prevista una sessione libera per permettere ai piloti di mettere a punto le monoposto e una cronometrata. Al posto dell'infortunato Patrick Tambay venne ripescato Brett Lunger.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nGli organizzatori volevano inserire, per le qualifiche, altri due piloti belgi (oltre a Ickx), che per\u00f2 non avevano effettuato le prequalifiche: Bernard de Dryver (con la seconda Ensign) e Patrick N\u00e8ve, che per\u00f2 poi non parteciparono alle prove. N\u00e8ve si era iscritto addirittura come pilota privato, l'ultimo nella storia del mondiale.\nNella prima giornata di prove Mario Andretti colse il tempo migliore in 1'21\"48, precedendo di ben otto decimi Jody Scheckter e di nove Carlos Reutemann. La nuova Lotus 79 fece subito grande impressione sugli avversari, abbattendo il tempo ottenuto l'anno precedente in prova, dallo stesso Andretti, di 1'24\"64.\nVenne anche ipotizzato che Andretti fosse stato favorito da una fornitura di pneumatici da \"qualifica\" da parte della Goodyear. Al termine delle prove Andretti avrebbe dovuto volare negli Stati Uniti d'America per prendere parte alle prove della 500 Miglia di Indianapolis, programmata per il 28 maggio. La \"Gould\", azienda specializzata nella produzione di apparecchiature elettroniche, aveva noleggiato un Concorde che avrebbe dovuto portare l'italoamericano da Bruxelles a Detroit, da dove, con un altro aereo, sarebbe stato trasferito a Indianapolis. Successivamente, l'assenza di un volo per il ritorno, fece decadere il progetto.\nAl sabato Andretti miglior\u00f2 ancora, fino a chiudere con 1'20\"90, davanti a Reutemann, Niki Lauda e Gilles Villeneuve. Questi ultimi tre chiusero in uno spazio di soli otto centesimi tra di loro. Carlos Reutemann fu vittima di una collisione con Derek Daly: l'incidente fu provocato dalle bandiere gialle esposte per segnalare l'uscita di pista di Jochen Mass, intento a evitare la vettura di Bruno Giacomelli. Il pilota bresciano era in dubbio per la gara: oltre al dolore al polso rimediato in una gara di F2, si era fatto male anche alla caviglia, uscendo dalla sua monoposto, al termine della prima giornata di prove.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAl via vi furono diversi incidenti, provocati da una partenza lenta di Carlos Reutemann, che al termine della gara si giustificher\u00e0 adducendo un problema al cambio. Niki Lauda tampon\u00f2 Jody Scheckter, finendo cos\u00ec contro le barriere mentre Riccardo Patrese, nel tentativo di passare James Hunt, tocc\u00f2 la vettura del britannico. La McLaren attravers\u00f2 la pista e and\u00f2 a sbattere contro il \"guard-rail\". Anche Jacky Ickx tampon\u00f2 Emerson Fittipaldi mentre Didier Pironi colp\u00ec a sua volta le ruote posteriori della vettura di Patrick Depailler, alzandosi dal suolo. Fittipaldi, Hunt e Lauda furono costretti al ritiro immediato.\nMario Andretti si trov\u00f2 cos\u00ec a condurre la gara, seguito da Gilles Villeneuve, Scheckter, Ronnie Peterson, Patrese, John Watson e Jean-Pierre Jabouille. Reutemann, attardato, recuper\u00f2 nei primi sei giri la sesta piazza passando Jean-Pierre Jabouille e Watson.\nDei problemi tecnici costrinsero ai box Scheckter per diversi minuti, ci\u00f2 fece scalare di una posizione tutti i corridori. Al giro 11 anche Watson fu costretto a una sosta non programmata, per sostituire gli pneumatici. La classifica vedeva sempre primo Andretti, che comandava su Villenueve, Peterson, Patrese, Reutemann e Mass. Al giro 13 Vittorio Brambilla scalz\u00f2 Mass dal sesto posto. Mass, nei giri seguenti, perse diverse posizioni, e sprofond\u00f2 a centro classifica.\nAl giro 25 Depailler pass\u00f2 Vittorio Brambilla, che venne sorpassato, il giro seguente, anche da Jacques Laffite. Il rallentamento della Surtees cre\u00f2 un piccolo gruppo di vetture che, al giro 27, pass\u00f2 il monzese. Al trentunesimo giro Riccardo Patrese fu costretto al ritiro per un problema alle sospensioni. Due giri dopo Laffite conquist\u00f2 la quinta piazza, passando Patrick Depailler, mentre sul francese della Tyrrell si avvicinava anche Clay Regazzoni. Il sorpasso avvenne al giro 38.\nAlla quarantesima tornata Gilles Villeneuve, in quel momento secondo, fu costretto a rientrare ai box con una gomma anteriore dechappata e l'ala anteriore rotta. Dopo la sosta il canadese ripart\u00ec sesto. Poco dopo Regazzoni abbandon\u00f2 per un problema al differenziale. La classifica vedeva sempre al comando Andretti, seguito da Ronnie Peterson, Carlos Reutemann, Jacques Laffite, Patrick Depailler e Gilles Villeneuve.\nQuattro giri dopo Villeneuve super\u00f2 Depailler, che poco dopo, al giro 51, si ritir\u00f2 per un guaio al cambio. Al cinquantatreesimo giro Bruno Giacomelli pass\u00f2 Didier Pironi ed entr\u00f2 in zona punti, ma, solo due giri dopo, fu autore di un testacoda che lo fece scendere in decima posizione. Nello stesso giro Ronnie Peterson fu costretto a una sosta per sostituire una gomma forata. Lo svedese rientr\u00f2 in pista quando sembrava che non fosse stato dato il via libera. La Scuderia Ferrari che chiese cos\u00ec la squalifica ma la direzione di corsa specific\u00f2 che il segnali era rivolto, in maniera comunque erronea, a Laffite. Lo svedese rientr\u00f2 in pista quarto, dietro allo stesso Laffite.\nPeterson, a forza di giri veloci, pass\u00f2 prima Laffite poi Reutemann tornando cos\u00ec secondo al sessantasettesimo giro. All'ultimo giro Laffite tent\u00f2 di saltare Reutemann alla \"chicane\" pi\u00f9 lontana, per\u00f2 le due vetture si toccarono: la Ligier dovette ritirarsi.\nVinse cos\u00ec, al debutto, la Lotus 79 di Mario Andretti davanti a Peterson (che disponeva ancora del modello 78) e a Carlos Reutemann. Seguirono Gilles Villeneuve, a punti per la prima volta, Laffite classificato a un giro, e Didier Pironi. La Lotus conquist\u00f2 la prima doppietta dal Gran Premio d'Italia 1973.\nRisultati.\nI risultati del gran premio furono i seguenti:"}
{"id": "1779653", "revid": "1543377", "url": "https://it.wikipedia.org/wiki?curid=1779653", "title": "Cassou", "text": "Cassou \u00e8 un dipartimento del Burkina Faso classificato come comune, situato nella provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 29 villaggi: Bazawara, Bonapio, Bouro, Bro-Silapoa, Gnansou, Guillan, Kadapra, Kassolo-Tiabona, Kondui, Lenon, Lon, Lu\u00e9, N\u00e9ssanon, N\u00e9vry, Niessan, Ouayou, Oupon, Panassin, Pien, Pindao, Pour\u00e9, Pr\u00f4, Sanyou-Po\u00e9, Sourou, Tagnan, Tar\u00e9, Thiao, Thiaossan-Koporo, Vrassan."}
{"id": "1779654", "revid": "16170160", "url": "https://it.wikipedia.org/wiki?curid=1779654", "title": "Simone di Giora", "text": ""}
{"id": "1779658", "revid": "16170203", "url": "https://it.wikipedia.org/wiki?curid=1779658", "title": "Bar-Giora", "text": ""}
{"id": "1779660", "revid": "4175", "url": "https://it.wikipedia.org/wiki?curid=1779660", "title": "England Counties", "text": "Con il nome di England Counties si definisce una selezione federale di rugby XV sotto la giurisdizione della Rugby Football Union, organismo di governo di tale sport in Inghilterra.\nFu istituita nel settembre 2001 come rappresentativa di giocatori militanti nelle divisioni inferiori alla \"Premiership\".\nRequisito di idoneit\u00e0 a tale selezione \u00e8, ovviamente a parte quello di appartenere alla Federazione inglese, non avere mai militato in Premiership ed essere tesserato per il campionato nazionale delle contee.\nIn precedenza una selezione simile, denominata \"National Division XV\", era scesa in campo contro selezioni extraeuropee in tour in Europa.\nL'esordio avvenne nel 2002 con un tour in Cile, dove super\u00f2 la nazionale maggiore locale.\nNel 2003 segu\u00ec un tour in Romania e Francia, dove affront\u00f2 per la prima volta quella che sarebbe diventato il suo avversario \"naturale\", la selezione \"France Amateurs\"). La sconfitta non fu riscattata neppure nella rivincita giocata in Inghilterra nel dicembre 2003\nAltro si svolse nel 2004 .\nNel 2005 arriv\u00f2 finalmente la prima vittoria contro gli avversari francesi e segu\u00ec un tour in Argentina e Uruguay, con una secca vittoria contro la nazionale maggiore di quest'ultimo paese.\nNel 2006 dopo un successo in terra francese, segu\u00ec un test casalingo con la \nIl 2007, vide la selezione affrontare per la prima volta una selezione analoga Irlandese (\"Irish Clubs XV\"), quindi ancora gli amatori francesi ed infine la nazionale maggiore russa al termine di un tour.\nSempre nel 2007 ha partecipato ad un torneo riservato alle nazionali amatoriali, in contemporanea alla coppa del mondo. Per il 2008 \u00e8 previsto un tour in Nord America."}
{"id": "1779661", "revid": "729019", "url": "https://it.wikipedia.org/wiki?curid=1779661", "title": "Stazione di Villa Bonelli", "text": "La stazione di Villa Bonelli \u00e8 una fermata ferroviaria di Roma, posta sulla ferrovia Roma-Fiumicino. Prende il nome dalla vicina Villa Bonelli.\nStoria.\nLa fermata di Villa Bonelli venne attivata nel 1996.\nMovimento.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate.\nNei giorni feriali la Stazione \u00e8 servita da un treno della relazione FL5, proveniente da Ladispoli verso Roma Termini nelle prime ore della mattina."}
{"id": "1779665", "revid": "1543377", "url": "https://it.wikipedia.org/wiki?curid=1779665", "title": "Dalo", "text": "Dalo \u00e8 un dipartimento del Burkina Faso classificato come comune, situato nella provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 5 villaggi: Bazilakoa, Dianthou, Gu\u00e9nien, Niou e Tiar\u00e9."}
{"id": "1779667", "revid": "547034", "url": "https://it.wikipedia.org/wiki?curid=1779667", "title": "Thyra di Danimarca", "text": "Thyra era sorella di Federico VIII di Danimarca, della Regina Alessandra del Regno Unito, di Giorgio I di Grecia e dell'Imperatrice Marija F\u0451dorovna di Russia.\nNascita e famiglia.\nLa Principessa Thyra nacque il 29 settembre 1853 al Palazzo Giallo a Copenaghen come terza figlia femmina e quinta dei figli di Cristiano IX e della Principessa Luisa d'Assia-Kassel. La sua famiglia era stata relativamente sconosciuta finch\u00e9 suo padre, il Principe Cristiano di Schleswig-Holstein-Sonderburg-Gl\u00fccksburg, fu scelto con il consenso delle grandi potenze a succedere al suo lontano cugino senza figli, Federico VII, al trono danese. Appena due mesi prima della nascita di Thyra, il nuovo atto di successione era stato approvato e al Principe Cristiano fu dato il titolo di Principe di Danimarca.\nInfanzia.\nNel 1863, quando Thyra aveva dieci anni, Re Federico VII mor\u00ec, e suo padre sal\u00ec al trono di Danimarca come Re Cristiano IX. All'inizio dello stesso anno, suo fratello Vilhelm era stato eletto Re di Grecia, e sua sorella Alessandra aveva sposato Edoardo, Principe di Galles. Nel 1866, l'altra sorella Dagmar spos\u00f2 lo zarevic di Russia, Alessandro.\nThyra era una giovane donna attraente e gentile, con capelli scuri e occhi blu scuro, e la Regina Luisa voleva che la sua figlia minore facesse un buon matrimonio come le sue sorelle maggiori. Il primo pretendente di Thyra fu Re Guglielmo III dei Paesi Bassi, ma poich\u00e9 lui era di trentasei anni pi\u00f9 vecchio di lei, lo rifiut\u00f2. In seguito Guglielmo spos\u00f2 Emma di Waldeck e Pyrmont. La loro figlia divent\u00f2 Guglielmina dei Paesi Bassi ed i suoi discendenti siedono ancoro sul trono olandese.\nIn giovent\u00f9, Thyra si innamor\u00f2 di Vilhelm Frimann Marcher, un tenente della cavalleria, di cui rimase incinta. Suo fratello Giorgio I di Grecia sugger\u00ec di farle avere il bambino ad Atene per evitare lo scandalo; alla stampa danese fu detto che Thyra si era ammalata di ittero. Partor\u00ec una bambina, Maria, l'8 novembre 1871 al Castello di Gl\u00fccksburg, che fu adottata da Rasmus e Anne Marie J\u00f8rgensen di Odense subito dopo la nascita e rinominata Kate; spos\u00f2 nel 1902 Frode Pl\u00f8yen-Holstein e mor\u00ec 1964. Marcher si suicid\u00f2 il 4 gennaio 1872 dopo un confronto con il Re.\nMatrimonio.\nIl 21 dicembre/22 dicembre 1878, spos\u00f2 il Principe Ereditario Ernesto Augusto di Hannover, III Duca di Cumberland e Teviotdale nella cappella del Palazzo di Christiansborg a Copenaghen. Ernesto Augusto era il figlio maggiore e l'unico figlio maschio di Re Giorgio V di Hannover e di sua moglie, la Principessa Maria di Sassonia-Altenburg.\nErnesto Augusto era nato come un Principe Ereditario di Hannover, ma nel 1866 suo padre era stato privato del suo trono, quando il Regno di Hannover fu annesso alla Prussia dopo essersi schierato con l'Austria nella guerra austro-prussiana.\nGrazie al suo matrimonio, Thyra divenne Duchessa di Cumberland e Teviotdale, Duchessa di Brunswick-L\u00fcneburg e membro della famiglia reale britannica; sebbene fosse designata Principessa Ereditaria di Hannover, di fatto, era la titolare Regina Consorte di Hannover poich\u00e9 sia suo marito che il suo defunto suocero (che mor\u00ec sei mesi prima del suo matrimonio) non rinunciarono mai o abdicarono ai propri diritti sulla annesso Regno di Hannover.\nVita successiva.\nErnesto Augusto mor\u00ec il 14 novembre 1923. Thyra sopravvisse al marito di nove anni e mor\u00ec a Gmunden, nell'Alta Austria il 26 febbraio 1933.\nFigli.\n Il Duca e la Duchessa di Cumberland ebbero sei figli:"}
{"id": "1779669", "revid": "484362", "url": "https://it.wikipedia.org/wiki?curid=1779669", "title": "Dinastie egizie", "text": ""}
{"id": "1779670", "revid": "1543377", "url": "https://it.wikipedia.org/wiki?curid=1779670", "title": "Gao (Burkina Faso)", "text": "Gao \u00e8 un dipartimento del Burkina Faso classificato come comune, situato nella provincia di Ziro, facente parte della Regione del Centro-Ovest.\nIl dipartimento si compone del capoluogo e di altri 8 villaggi: Dao, L\u00e9rou, Mao-Nessira, Pani, Passin, T\u00e9krou, Yinga e Zoro."}
{"id": "1779674", "revid": "16170338", "url": "https://it.wikipedia.org/wiki?curid=1779674", "title": "Sun Microsystem", "text": ""}
{"id": "1779675", "revid": "1543377", "url": "https://it.wikipedia.org/wiki?curid=1779675", "title": "Associazione italiana guardie dei parchi e delle aree protette", "text": "L'Associazione italiana guardie dei parchi e delle aree protette (in acronimo AIGAP) \u00e8 un'associazione nazionale rappresentante la categoria professionale dei guardiaparco italiani.\nNata nel 1991 in Toscana, presso il Parco naturale di Migliarino, San Rossore, Massaciuccoli, rappresenta prevalentemente i guardaparco professionisti dei parchi regionali e i guardaparco degli unici due parchi nazionali dove \u00e8 presente un corpo di sorveglianza specifico: il Parco nazionale d'Abruzzo, Lazio e Molise e il Parco nazionale del Gran Paradiso.\nL'AIGAP \u00e8 membro dell'International Ranger Federation (IRF)."}
{"id": "1779676", "revid": "287204", "url": "https://it.wikipedia.org/wiki?curid=1779676", "title": "Abell 31", "text": "Abell 31 (nota anche come Sh2-290) \u00e8 una nebulosa planetaria nella costellazione del Cancro.\nSi individua con estrema difficolt\u00e0 circa 2,5 gradi a SSE dell'ammasso aperto M67; nonostante le sue grandi dimensioni (una delle nebulose planetarie pi\u00f9 estese della volta celeste) non \u00e8 altrettanto luminosa, anzi la sua estensione \u00e8 la causa della sua bassa luminosit\u00e0: si tratta infatti di una nebulosa molto antica, i cui gas si sono espansi a tal punto da iniziare a disperdersi nel mezzo interstellare circostante. La parte meridionale della nube \u00e8 circondata da un effetto bow shock, mentre la parte settentrionale ha dei limiti estremamente sfumati, segno che qua la dissoluzione \u00e8 gi\u00e0 in atto. Tutte le nebulose planetarie, nel corso del tempo, subiranno questo stesso destino."}
{"id": "1779684", "revid": "1543377", "url": "https://it.wikipedia.org/wiki?curid=1779684", "title": "Kombissiri", "text": "Kombissiri \u00e8 un dipartimento del Burkina Faso classificato come citt\u00e0, capoluogo della provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 57 villaggi: Badnogo, Bagadogo, Batinga, B\u00e9dogo-Nabiga, B\u00e9dogo-Silmissi, Bilbalogo, Bissiga, Bissiri, Boussougou, Fourgo, Goghin, Gonc\u00e9, Goudri, Guirgo, Kalwiga, Kamsando, Kiendbingr\u00e9, Kierma, Koakin, Koassa, Komtigr\u00e9, Kond-Koikin, Konioudou, Konkoss\u00e9, Konkuiss\u00e9, Konlobwamd\u00e9, Koudiougou, Kougp\u00e8la, Kouigou, Koulp\u00e8lga, Koupel-Yargo, Lall\u00e9, Logdin, Manegsombo, Monomtenga, Nabmassa, Nangouma, Ouidin, Pissi, Po\u00e9dogo, Sabraogo, Sar\u00e9 de Guirgo, Sar\u00e9 de Tuili, Soula, Tamtinga, Tandaga, Tansin, Tingandogo, Toanga, To\u00e9ghin, To\u00e9miga, Tuili, Wemtinga, Wonrobogo, Yargo, Zingd\u00e9ghin e Zinikoui."}
{"id": "1779686", "revid": "1543377", "url": "https://it.wikipedia.org/wiki?curid=1779686", "title": "Lagenaria siceraria", "text": "La zucca a fiasco, zucca da vino, zucca bottiglia, zucca lagenaria, cocozza (Lagenaria siceraria ) \u00e8 una pianta della famiglia Cucurbitacee. Produce zucche utilizzate anche come variet\u00e0 ornamentali. \u00c8 l'unica zucca presente nel vecchio continente prima della scoperta dell'America, da dove invece provengono le zucche del genere \"Cucurbita\". Della \"lagenaria\" parlano Columella e Plinio, afferma che assomiglia al cetriolo, almeno per quanto riguarda il tipo di coltivazione.\nCucina.\nLe lagenarie, al pari delle zucchine e simili, possono essere consumate cotte e possono inoltre essere conservate utilizzando aceto.\nSi predilige in cucina l'utilizzo dei frutti pi\u00f9 giovani, i quali tra l'altro presentano un elevato grado di delicatezza e di succosit\u00e0.\nUsi non alimentari.\nNei paesi in cui tale specie \u00e8 coltivata, si utilizzano i gusci come vasi e contenitori di vario genere, quali recipienti e contenitori (fiaschi, borracce, ecc.) in cui conservare, per breve periodo, acqua, vino o altri liquidi. Le lagenarie vengono inoltre utilizzate per fabbricare strumenti musicali e astucci penici.\nVariet\u00e0.\nNe esiste una variet\u00e0 nota come \"Lagenaria siceraria\" var. \"longissima\", o \"zucca da pergola\", i cui frutti hanno una forma molto allungata invece della tipica forma a fiasco; nella coltivazione a pergola pendono in basso per gravit\u00e0, mentre nella coltivazione spontanea sul terreno si ricurvano e prendono una forma a \"serpentello\".\nQueste zucche sono utilizzate per preparare delle zuppe (ad esempio, la zuppa verde del Cilento) o mangiate con la pasta, tradizione della cucina siciliana, cilentana e napoletana. Le foglie hanno una caratteristica consistenza vellutata, e le cime con le foglie pi\u00f9 tenere vengono anch'esse consumate come minestra e come contorno, ad esempio saltati in padella. Esse sono note come tenerumi; questo uso \u00e8 particolarmente diffuso in Sicilia, dove i tenerumi vengono anche utilizzati nella cucina creativa insieme ai ricci di mare e in varie altre zuppe miste di verdure. I tenerumi vengono utilizzati anche per accompagnare la pasta anche all'interno del pesto rosso."}
{"id": "1779687", "revid": "486946", "url": "https://it.wikipedia.org/wiki?curid=1779687", "title": "Zucchetta di pergola", "text": ""}
{"id": "1779691", "revid": "44598", "url": "https://it.wikipedia.org/wiki?curid=1779691", "title": "Syrrako", "text": ""}
{"id": "1779692", "revid": "859693", "url": "https://it.wikipedia.org/wiki?curid=1779692", "title": "Choi Hong-hi", "text": "Generale dell'Esercito, fu tra i pi\u00f9 conosciuti e apprezzati maestri di arti marziali, 9\u00ba dan di Taekwondo e 2\u00ba dan di Karate Shotokan\n\u00c8 considerato il fondatore del Taekwondo dall'International Taekwon-Do Federation, ITF. Altre federazioni come la World Taekwondo Federation (WTF), tuttavia, non gli riconoscono tale ruolo ed anzi non gli attribuiscono grande importanza nella storia di questa arte marziale.\nBiografia.\nChoi nacque il 9 novembre 1918 ad Hwa Dae, nel distretto di Myong Chun, in quella che ora \u00e8 la Repubblica Democratica di Corea. Il padre di Choi lo mand\u00f2 a studiare calligrafia sotto Han Il-dong che era anche un insegnante di Taek Kyon, \"l'arte coreana ed antica di piede che lotta\". Nel 1937, part\u00ec per il Giappone per studio; qui incontr\u00f2 un collega coreano di cognome Kim che era un istruttore di Karate Shotokan e che gli insegn\u00f2 questa arte marziale. Sembra che il desiderio di Choi di apprendere gli sport di combattimento fosse dovuto ad un disaccordo, avuto prima di lasciare la Corea, con un lottatore chiamato Hu, e che l'idea di doversi in futuro confrontare con questi lo spingesse ad allenarsi duramente. Riportando le sue parole: \"Io immaginavo che queste fossero le tecniche che avrei usato per difendermi contro il lottatore Hu, se lui avesse tentato di mantenere la sua promessa di farmi a pezzi quando fossi eventualmente ritornato in Corea\". Nel 1939 Choi ottenne il grado di primo dan di Karate Shotokan, e raggiunse il secondo poco tempo dopo.\nCarriera militare.\nChoi fu costretto a prestar servizio nell'esercito giapponese durante la II Guerra Mondiale, ma fu implicato in una ribellione e fu imprigionato. Durante tutto il tempo della sua detenzione, continu\u00f2 a praticare arti marziali. Finita la guerra, nel gennaio 1946, Choi fu arruolato come sottotenente nell'esercito coreano. Dal 1946 al 1951, Choi ricevette promozioni a tenente, capitano, maggiore, tenente colonnello, colonnello e generale di brigata. Infine, Choi fu promosso maggior generale nel 1954.\nIl Taekwon-do.\nAttraverso l'organizzazione ITF (International Taekwondo Federation) Choi inizi\u00f2 a diffondere il taekwondo internazionalmente promuovendo la fondazione di scuole da parte di istruttori sud-coreani in tutto il mondo.\nNel 1971, .\nNel corso degli anni nacquero altre federazioni come la \"GTF\" (Global Taekwon do Federation, fondata dal Grand Master ITF PARK Jung-tae, o il TKD PRO (una sorta di TKD ITF combattuto sul ring).\nMorte.\nChoi Hong-hi mor\u00ec alle ore 20.35 del 15 giugno 2002 a Pyongyang, in Corea del Nord per un tumore allo stomaco."}
{"id": "1779694", "revid": "1543377", "url": "https://it.wikipedia.org/wiki?curid=1779694", "title": "Doulougou", "text": "Doulougou \u00e8 un dipartimento del Burkina Faso classificato come comune, situato nella provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 34 villaggi: Bangl\u00e9ongo, B\u00e9l\u00e9gr\u00e9, Bingla, Borogo, Dabogtinga, Dour\u00e9, Gana, Godin, Guidgr\u00e9tinga, Guidissi, Kagamzinc\u00e9, Kombous-Youngo, Lamzoudo, Nabdogo, Nabinskiema, Pibs\u00e9, Po\u00e9dogo, Rakaye-Mossi, Rakaye-Yarc\u00e9, Sampogr\u00e9tinga, Samsaongo, Sarana, Seloghin, Silemba, Sinc\u00e9n\u00e9, Soulli, Tampouri, To\u00e9ban\u00e9ga, Toghin, Wanf\u00e9r\u00e9, Wattinoma, Widi, Yanga e Yougritenga."}
{"id": "1779695", "revid": "2045387", "url": "https://it.wikipedia.org/wiki?curid=1779695", "title": "International Taekwon-Do Federation", "text": "L'International Taekwon-Do Federation (ITF), conosciuta anche come korean kickboxing, \u00e8 un'arte marziale sudcoreana e sport da combattimento in cui l'or\"ganizza\"zione \u00e8 stata creata direttamente dal codificatore del Taekwon-Do, il Generale Choi Hong Hi.\nLa federazione fu fondata l'11 aprile 1955 a Seul, in Corea del Sud. Nel 1972 il quartier generale dell'ITF si trasfer\u00ec a Toronto, Canada, per poi spostarsi nel 1985 a Vienna, Austria. La ITF esiste per promuovere e sviluppare l'arte marziale coreana del taekwon-do. Dopo che il Governo sud-coreano abbandon\u00f2 la ITF, venne costituita la World Taekwondo Federation che continu\u00f2 la missione di globalizzazione del taekwondo. Dalla morte del generale Choi Hong Hi il centro amministrativo ITF Taekwondo Italia si trasfer\u00ec a Casoria.\nIl 15 giugno 2002, dopo la morte di Choi Hong Hi, Russell McClellan divenne l'attuale presidente.\nCinture e gradi.\nPromozione a cintura nera.\nFino a 7\u00ba dan, tutti i gradi richiedono che lo studente dia dimostrazione di tutte le competenze e conoscenze relative al proprio grado per poter essere promossi. I gradi superiori al 7\u00b0 dan possono essere assegnati con il consenso del comitato di promozione senza che sia necessaria alcuna prova fisica; in seguito alla natura e alle responsabilit\u00e0 di un maestro non pi\u00f9 incentrato sullo sviluppo psicofisico degli allievi. Tuttavia, se il destinatario lo desidera, pu\u00f2 essere effettuata una dimostrazione. Il 9\u00ba Dan (il massimo), pu\u00f2 essere solamente assegnato quando il comitato speciale esamina e raggiunge un consenso unanime.\nAlcune associazioni nazionali, come la Nazionale Taekwon-Do di Norvegia adottano tempi di allenamento pi\u00f9 lunghi nei gradi di cintura nera.\nCompetizioni.\nLe competizioni del Taekwondo ITF sono molto simili alla kickboxing, gli atleti combattono con tecniche di calci e pugni su un tappeto 8\u00d78.\nNote.\n3. ITF Taekwondo Italia federazione italiana Taekwondo stile I.T.F."}
{"id": "1779696", "revid": "486946", "url": "https://it.wikipedia.org/wiki?curid=1779696", "title": "Zucca da pergola", "text": ""}
{"id": "1779697", "revid": "1543377", "url": "https://it.wikipedia.org/wiki?curid=1779697", "title": "Gaongo", "text": "Gaongo \u00e8 un dipartimento del Burkina Faso classificato come comune, situato nella provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 12 villaggi: Dassamkand\u00e9, Douaba, Gomasgo, Kombougo, Nafbanga, Nakomestinga, Neblaboumbou, Somassi, Tambili, Tanwoko, Voss\u00e9 e Wardogo."}
{"id": "1779699", "revid": "339392", "url": "https://it.wikipedia.org/wiki?curid=1779699", "title": "Castriziano", "text": ""}
{"id": "1779702", "revid": "1543377", "url": "https://it.wikipedia.org/wiki?curid=1779702", "title": "Ipelc\u00e9", "text": "Ipelc\u00e9 \u00e8 un dipartimento del Burkina Faso classificato come comune, situato nella provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 12 villaggi: Babdo, Band\u00e9la, Banghingo, Guisma, Kactinga, Nacombogo, Narogtinga, Sagabtinga-Yarc\u00e9, Sambin, Sandeba, Siltougdo e Zinguedeghin."}
{"id": "1779704", "revid": "287204", "url": "https://it.wikipedia.org/wiki?curid=1779704", "title": "Ipelce", "text": ""}
{"id": "1779706", "revid": "827882", "url": "https://it.wikipedia.org/wiki?curid=1779706", "title": "Justice", "text": "Justice (\"giustizia\" nelle lingue francese ed inglese) pu\u00f2 riferirsi a:"}
{"id": "1779710", "revid": "1543377", "url": "https://it.wikipedia.org/wiki?curid=1779710", "title": "Kayao", "text": "Kayao \u00e8 un dipartimento del Burkina Faso classificato come comune, situato nella provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 23 villaggi: Dapoury, Doundouni, Gomogho, Goumsa, Goumsin, Ilyalla, Kilou, Kinkirou, Kossilci, Kossoghin, Koukoulou, Lado, Pinghin, Poa, Rellou, Sanc\u00e9, Sondr\u00e9, Singdin, Tim-Tim, Yada, Yallo-Gouroungou, Yellou e Y\u00e9aoanga."}
{"id": "1779712", "revid": "729019", "url": "https://it.wikipedia.org/wiki?curid=1779712", "title": "Stazione di Muratella", "text": "La stazione di Muratella \u00e8 una fermata ferroviaria di Roma. \u00c8 posta sulla ferrovia Roma-Fiumicino ed \u00e8 servita dai treni della FL1.\nStoria.\nLa fermata di Muratella venne attivata il 29 maggio 1988.\nServizi.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara in Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate. Tutti i treni fermano in tutte le stazioni."}
{"id": "1779714", "revid": "729019", "url": "https://it.wikipedia.org/wiki?curid=1779714", "title": "Stazione di Magliana", "text": "La stazione di Magliana \u00e8 una fermata ferroviaria di Roma. \u00c8 posta sulla ferrovia Roma-Fiumicino su cui transitano i treni del servizio suburbano di Roma FL1.\nStoria.\n, venne trasformata in fermata impresenziata il 10 novembre 2002.\nServizi.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate.\nNei giorni feriali la stazione \u00e8 servita da un treno della relazione FL5 la mattina presto, proveniente da Ladispoli e diretto a Roma Termini."}
{"id": "1779715", "revid": "729019", "url": "https://it.wikipedia.org/wiki?curid=1779715", "title": "Stazione di Ponte Galeria", "text": "La stazione di Ponte Galeria \u00e8 una stazione ferroviaria posta alla diramazione fra il vecchio tracciato della ferrovia Tirrenica e la linea Roma-Fiumicino.\n\u00c8 sita nel territorio comunale di Roma, in localit\u00e0 Ponte Galeria.\nStoria.\nFino al 1936 la stazione port\u00f2 la denominazione di \"Ponte Galera\".\nIl 14 novembre 1938 venne attivato l'esercizio a trazione elettrica, con linea aerea alla tensione di , su entrambe le linee Livorno-Roma e Ponte Galeria-Fiumicino.\nMovimento.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate.\nNelle mattine dei giorni feriali fermano alcuni servizi della relazione FL5 fra cui:"}
{"id": "1779720", "revid": "1543377", "url": "https://it.wikipedia.org/wiki?curid=1779720", "title": "Sapon\u00e9", "text": "Sapon\u00e9 \u00e8 un dipartimento del Burkina Faso classificato come comune, situato nella Provincia di Baz\u00e8ga, facente parte della Regione del Centro-Sud.\nIl dipartimento si compone del capoluogo e di altri 33 villaggi: Baguemnini, Balonghin, Ban\u00e9banto, Bissiga, Bonkor\u00e9, Bonogo, Boulougou, Boulsin, Damki\u00e9ta, Damzoussi, Dawelgu\u00e9, Diepo, Doutinga, Karangtanghin, Koakin, Koagma, Kougpaka, Koumsaga, Kounda, Kouri, Kuizili, Nionsna, Ouarmini, Ouidi-Waf\u00e9, Pazou\u00e9tfom, Pissi, Sambin, Tanghin, Targho, Timanemboin, Toundou, Yansar\u00e9 e Watinga."}
{"id": "1779723", "revid": "184755", "url": "https://it.wikipedia.org/wiki?curid=1779723", "title": "Find (Unix)", "text": "find \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX e GNU, che ricerca file e directory nel \"file system\" che soddisfano i criteri specificati, elencandone i nomi o eseguendo un comando per i risultati trovati.\nSintassi.\nLa sintassi generale di \"find\" \u00e8:\n find [\"opzioni\"] [--] \"dir1\" [\"dir2\" \u2026] [\"direttiva1\" \u2026]\nI parametri \"dir\" indicano le directory a partire dalle quali effettuare la ricerca.\nI parametri \"direttiva\" specificano sia il criterio di ricerca che le azioni da intraprendere.\nIl doppio trattino -- (facoltativo) indica che i parametri successivi non sono da considerarsi opzioni.\nOpzioni.\nTra le opzioni principali:\nDirettive.\nLe direttive indicano dei test da effettuare sul file o sulla directory in esame che possono essere superati o meno, oppure eseguono azioni o ancora modificano il comportamento di \"find\".\nTra le direttive pi\u00f9 comuni vi sono:\nDue direttive si possono combinare (AND logico) specificandole una di seguito all'altra o interponendo l'operatore -a.\nAd esempio l'espressione -type f -user alice specifica che si stanno cercando dei file che appartengono all'utente \"alice\".\nSe la prima direttiva non supera il test, la seconda non viene considerata, secondo la valutazione a corto circuito.\nDue o pi\u00f9 direttive si possono porre in alternativa tra di loro (OR logico) interponendo l'operatore -o.\nAd esempio l'espressione -name \"*.h\" -o -user bruno indica che si stanno cercando file o directory il cui nome termini per .h oppure che appartengano all'utente \"bruno\".\nSe la prima direttiva supera il test, la seconda non viene considerata, secondo la valutazione a corto circuito.\nLe direttive si possono raggruppare racchiudendole in parentesi tonde. Ad esempio l'espressione ( -type f -user carla ) -o ( -type d -user daniele ) indica che si stanno cercando dei file appartenenti all'utente \"carla\" o delle directory appartenenti all'utente \"daniele\".\nIn alcune \"shell\" (ad esempio Bash) occorre proteggere le parentesi tonde precedendole con una barra inversa, ad esempio con \\( e \\), poich\u00e9 ci\u00f2 altrimenti andrebbe in conflitto con la sintassi ordinaria della \"shell\".\nUna direttiva pu\u00f2 essere negata precedendola con un punto esclamativo (!).\nAd esempio l'espressione ! -type d indica che si stanno cercando elementi che non siano directory.\nEsempi.\nCerca nella directory corrente e in tutte le sue subdirectory i file regolari:\n find . -type f -print\nCerca nelle directory /tmp e /var/tmp e nelle loro subdirectory i file regolari che sono stati modificati per l'ultima volta meno di dieci giorni fa e li cancella uno ad uno:\n find /tmp /var/tmp -type f -mtime -10 -exec rm -f {} \\;\nCome l'esempio precedente, ma cancella i file a gruppi:\n find /tmp /var/tmp -type f -mtime -10 -exec rm -f {} +\nCerca nella directory corrente e in tutte le sue subdirectory tutto ci\u00f2 che non \u00e8 un file o una directory (ad esempio trova collegamenti simbolici, dispositivi a blocchi, \"named pipe\", etc.:\n find . ! \\( -type f -o -type d \\) -print\nElenca tutto ci\u00f2 che si trova nella directory corrente, senza scendere nelle subdirectory (notare che funziona solo con la directory corrente perch\u00e9 ha il nome speciale .):\n find . ! -name . -prune -print\nSu AIX 6.1 questa sintassi non funziona. Per ottenere lo stesso risultato, ma anche in directory differenti dalla corrente eseguire:\n find /tmp/*.err\nVerranno visulaizzati i file *.err presenti nella sola directory /tmp"}
{"id": "1779725", "revid": "1305772", "url": "https://it.wikipedia.org/wiki?curid=1779725", "title": "Hampstead (disambigua)", "text": "Esistono varie localit\u00e0 chiamate Hampstead:"}
{"id": "1779726", "revid": "219110", "url": "https://it.wikipedia.org/wiki?curid=1779726", "title": "Fattura elettronica", "text": "La fattura elettronica \u00e8 una fattura in formato digitale. Nello specifico con l'espressione \"fatturazione elettronica\" si intende il processo con cui si gestisce emissione, invio, tenuta e conservazione digitale del documento di fatturazione. Tale processo si ispira sostanzialmente a tre principi: dematerializzazione (esclude il formato cartaceo), integrit\u00e0 e collaborazione nella relazione cliente-fornitore.\nIntrodotta in Italia con la legge finanziaria 2008 nell'ambito delle linee di azione dell'Unione europea (\u00abi2010\u00bb) che incoraggia gli Stati membri a dotarsi di un adeguato quadro normativo, organizzativo e tecnologico per gestire in forma elettronica l'intero ciclo degli acquisti. A partire dal 6 giugno 2014 \u00e8 obbligatorio fatturare elettronicamente nei confronti delle pubbliche amministrazioni italiane. \nLa fattura elettronica consiste in un documento elettronico prodotto in formato XML secondo gli standard tecnici definiti da Sogei, il cui contenuto deve essere immutabile nel tempo e non alterabile, quindi certificabile; \u00e8 il solo tipo di fattura accettata dagli enti della Pubblica amministrazione che, secondo le disposizioni di legge, sono tenuti ad avvalersi del Sistema di Interscambio.\nCaratteristiche.\nUno dei maggiori meriti della fatturazione elettronica \u00e8 la semplificazione e un conseguente accrescimento della trasparenza generale. Aiuta lo Stato a combattere l\u2019evasione accertando i dati delle fatture in una logica ex ante e aiuta le aziende dando loro meccanismi pi\u00f9 semplici e omogenei, portandole ad essere anche pi\u00f9 competitive. In Europa l\u2019Italia \u00e8 stato il primo paese a prevedere con un obbligo normativo l\u2019obbligatoriet\u00e0 della fattura elettronica tra privati.\nLa disponibilit\u00e0 immediata del documento permette di contrastare pi\u00f9 rapidamente le condotte elusive degli operatori.\nPer essere immutabile e non alterabile, la fattura elettronica deve poter attestare la data di emissione, la sua provenienza e l'integrit\u00e0 del contenuto.\nLe normative nazionale e comunitaria prevedono per l'appunto:"}
{"id": "1779732", "revid": "84184", "url": "https://it.wikipedia.org/wiki?curid=1779732", "title": "Palazzo Comunale (Montecatini Terme)", "text": "Il Palazzo Comunale di Montecatini Terme \u00e8 situato in viale Verdi 46.\nStoria.\nNelle filze 372 e 372a (Edilizia pubblica) dell'Archivio comunale di Montecatini sono conservati numerosi schizzi e disegni di progetto in copia cianografica relativi al progetto del palazzo comunale firmati dall'architetto Raffaello Brizzi e dall'ingegnere Luigi Righetti, dei quali una parte \u00e8 stata pubblicata da Cresti (1984). La veduta prospettica dell'edificio (inserito in un contesto di giardino all'italiana senza riferimenti al contesto reale) \u00e8 firmato, ma non datato, ed \u00e8 pubblicato sulla rivista \"Le Terme\" nel 1913.\nLa maggior parte dei disegni esecutivi risale al 1914, mentre quelli relativi ai particolari recano la data del 1915, evidenziando cos\u00ec le fasi della costruzione. Esistono inoltre particolari dei prospetti, sezioni, disegni esecutivi per lo scalone principale nonch\u00e9 lo studio di una soluzione, poi non attuata, di una scala esterna a due rampe che, scavalcando l'ingresso secondario sul lato meridionale, avrebbe dato accesso diretto dall'esterno al salone della posta.\nLe decorazioni.\nLe ricche decorazioni in gesso dell'interno sono eseguite in massima parte dalla ditta Alessandro Del Soldato, di Bagni di Montecatini, all'epoca molto apprezzata per aver eseguito analoghi lavori negli interni del grand hotel La Pace, del casin\u00f2 Excelsior e della Locanda Maggiore, ditta cui, con delibera comunale n.22, del 24 febbraio 1915, viene affidata l'esecuzione degli ornati del salone al primo piano, che non differiscono molto da quelli dello scalone e del vestibolo, tanto da renderne ipotizzabile un'esecuzione unitaria.\nNella filza 372 \u00e8 inoltre conservato un disegno a matita colorata e acquerello su cartoncino illustrante il progetto del 1920 per la decorazione della sala dei matrimoni di Ugo Palchetti, cui l'amministrazione affida l'incarico con delibera dell'8 marzo 1920 e che nel novembre dello stesso anno risulta essere \"lodevolmente\" portato a termine. Attualmente \u00e8 visibile il fregio, con putti alternati a vasi di fiori, che corre nella parte alta delle pareti, mentre non \u00e8 sopravvissuta la scena simbolica, architettonicamente incorniciata, sulla parete di fondo e raffigurante un uomo e una donna che bevono dalla stessa coppa.\nIl salone interno.\nIl salone al primo piano \u00e8 di altezza pressoch\u00e9 doppia di quella dei vani delle ali laterali ed \u00e8 caratterizzato da una balconata a sbalzo che corre sull'intero perimetro. Essa determina una scansione dell'apparato decorativo (realizzato a stucco) in due ordini corinzi sovrapposti di cui quello inferiore su alta zoccolatura basamentale e con trabeazione ornata con fregio a festoni e bucrani.\nLo spazio espositivo.\nIl Montecatini Contemporary Art (MO.C.A.) \u00e8 uno spazio espositivo dedicato all'arte moderna e contemporanea a Montecatini Terme situato all'interno del Palazzo Comunale. Le sue sale ospitano opere di artisti come Joan Mir\u00f3 e Pietro Annigoni, ed hanno ospitato opere di maestri quali Amedeo Modigliani, Adolfo Tommasi, Silvestro Lega, Giovanni Fattori. In collezione sono presenti anche fotografie di Nidaa Badwan e Carlo Cantini, sculture di Silvio Amelio e Antoine Claraz.\nIl MO.C.A. apre il 4 dicembre 2012, come prima galleria civica di Montecatini. In occasione del suo allestimento sono state restaurate le sale in stile liberty destinate fino al 2007 alle Poste Reali. La precedente destinazione d'uso \u00e8 ancora testimoniata dal ciclo di vetrate di Galileo Chini dedicate al tema della comunicazione. Col 2019 viene data una particolare attenzione al disegno e all'arte grafica. Sono state acquisite opere di Max Klinger, Eug\u00e9ne Delacroix, Adolfo De Carolis e a seguire di Telemaco Signorini, Ugo Capocchini, Achille Lega. Al termine del 2020 si \u00e8 attivato un virtuoso percorso di attenzione a Maestri toscani contemporanei che hanno voluto gratificare la Galleria Civica montecatinese con personali donazioni, fra essi ricordiamo Vairo Mongatti e Rodolfo Ceccotti.\nIl percorso espositivo mira a comunicare e diffondere l'arte contemporanea mediante il nucleo di opere permanenti e l'allestimento di mostre temporanee. Le opere che fanno parte della collezione permanente vengono esposte a rotazione in mostre temporanee tematiche, ad eccezione di alcune, che sono presenti nelle sale in modo permanente."}
{"id": "1779737", "revid": "2136684", "url": "https://it.wikipedia.org/wiki?curid=1779737", "title": "Stazione di Nuovo Salario", "text": "La stazione di Nuovo Salario \u00e8 una fermata ferroviaria di Roma situata sulla linea per Firenze.\n\u00c8 servita dai treni del servizio suburbano regionale FL1.\nStoria.\nLa fermata fu attivata il 16 febbraio 1981 contemporaneamente all'attivazione del servizio ferroviario urbano da Roma Tiburtina a Monterotondo.\nServizi.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate.\nAll'interno del sottopassaggio \u00e8 presente una biglietteria automatica, un monitor per le Partenze ed un bar momentaneamente chiuso"}
{"id": "1779740", "revid": "2136684", "url": "https://it.wikipedia.org/wiki?curid=1779740", "title": "Stazione di Fidene", "text": "La stazione di Fidene \u00e8 una fermata ferroviaria di Roma situata sulla linea per Firenze.\n\u00c8 servita dai treni della linea FL1 e FL3.\nServe i quartieri: Colle Salario, Fidene, Porta di Roma, Castel Giubileo.\nStoria.\nLa fermata di Fidene venne attivata con l'orario estivo del 1995.\nMovimento.\nLa tipica offerta nelle ore di punta nei giorni lavorativi \u00e8 di un treno ogni 15 minuti per la Stazione di Fiumicino Aeroporto e la Stazione di Fara Sabina-Montelibretti, un treno ogni 30 minuti per la Stazione di Poggio Mirteto e un treno ogni ora per la Stazione di Orte. \nNei giorni festivi le frequenze sono dimezzate (il sabato e la domenica esiste una pausa oraria, dalla Stazione Roma Tiburtina alla Stazione di Orte e viceversa di 3 ore tra le 10:00 e le 13:00).\nLa tipica offerta della FL3 (tratta Stazione di Monterotondo-Mentana - Stazione di Cesano di Roma, Stazione di Bracciano e Stazione di Viterbo Porta Romana \u00e8 di un treno ogni 30 minuti dalle 06:22 (prima corsa) alle 08:22. Il servizio riprende, poi, alle ore 17:07 e alle ore 18:07 fornendo solo due treni in fascia pomeridiana. Il servizio non \u00e8 attivo nei giorni festivi e il sabato."}
{"id": "1779741", "revid": "819238", "url": "https://it.wikipedia.org/wiki?curid=1779741", "title": "Stazione di Settebagni", "text": "La stazione di Settebagni \u00e8 una fermata ferroviaria di Roma situata sulla linea per Firenze. Costituisce il punto terminale della \"direttissima\" Firenze-Roma.\nMovimento.\nLa stazione \u00e8 servita dai treni della FL1 e della FL3 \u00e8 composta da 4 binari, due sono chiusi al pubblico (binario 1 e 2) e riservati al passaggio dei treni AV della direttissima Firenze Roma, i binari 3 e 4 sono invece in uso per la FL1 e la FL3 in direzione Fiumicino aeroporto e Poggio Mirteto/Fara sabina/Orte e Cesano Di Roma/La storta Monterotondo, la frequenza di questi collegamenti \u00e8 ogni 15 minuti nei giorni feriali e 30 minuti nei festivi e nelle ore serali dei feriali. La stazione \u00e8 posta sulla Linea Lenta Roma-Firenze, vi transitano servizi merci e treni deviati.\nServizi.\nLa stazione dispone di:"}
{"id": "1779746", "revid": "765341", "url": "https://it.wikipedia.org/wiki?curid=1779746", "title": "Merk", "text": "Il merk \u00e8 stata una moneta d'argento scozzese. Ebbe in origine lo stesso nome del mark d'argento. Il \"merk\" fu in circolazione dalla fine del XVI al XVII secolo. Il valore iniziale era di 13s 4d, esattamente 2/3 di una sterlina scozzese, o mezzo dollaro scozzese: era pari a circa uno scellino inglese dell'epoca. Nel 1681 il valore sal\u00ec a 14 scellini.\nIn seguito aument\u00f2 il proprio valore fino a 14 scellini scozzesi.\nStoria.\nLa coniazione di questa denominazione inizi\u00f2 sotto Giacomo VI verso la fine del XVI secolo\nGiacomo VI.\nPer Giacomo si distinguono due periodi: il primo (1567-1603) \u00e8 quello che precede l'ascesa al trono d'Inghilterra ed il secondo (1603-1625) \u00e8 quello che lo segue. Nel primo periodo sono considerate otto coniazioni diverse.\nDurante la seconda coniazione fu emesso, nel 1572, ci fu l'emissione di un pezzo da mezzo \"merk\" detto anche \"noble\" d'argento. Questa moneta recava al dritto lo scudo di Scozia, sopra la corona ed ai lati l'indicazione del valore 6 \u2014 8, cio\u00e8 6 scellini e 8 penny per un totale di 80 penny. La legenda di questa prima emissione fu . Al rovescio una croce con al centro una stella e nei quarti cardo e corone alternate; la legenda era e l'anno di coniazione. Fu coniata negli anni 1572-77 e 1580. Questa prima emissione fu accompagnata dal quarto di merk o 40 penny, detto anche half noble, con gli stessi tipi e legende negli anni 1572-1574, 1576, 77 e 80.\nSempre nell'ambito della seconda coniazione, nel 1578 furono introdotti i nuovi tipi con un cardo al rovescio. Il doppio merk di Giacomo VI aveva al dritto la stessa legenda del \"noble\" gi\u00e0 visto, intorno allo scudo coronato di Scozia; al rovescio aveva il cardo coronato e fogliato e recava il motto , suggerito da George Buchanan; fu coniato nel 1578-80 assieme al merk o mezzo \"dollar\" con gli stessi tipi.\nIl valore del \"merk\" era di 13s 4d.\nDurante la terza (1580-81), quarta (1582-88) e quinta (1588-90) monetazione non furono coniate monete con questa denominazione.\nDurante la sesta monetazione (1591-93), nel 1591 fu emesso un nuovo 1/2 \"merk\" detto \"balance half merk\". Al dritto c'ero lo stemma coronato di Scozia con il leone. Al rovescio una bilancia, da cui prese il nome, e dietro una spada; intorno la legenda . Accanto al 1/2 \"merk\" fu coniato anche il 1/4 di \"merk\" con gli stessi tipi. Il mezzo merk fu coniato negli anni 1591, 92, 93 mentre il quarto solo nel 1591.\nNella settima monetazione il \"merk\" non fu emesso mentre fu emesso nell'ottava.\nFu emesso il \"merk\" con il mezzo, quarto ed ottavo. Il valore del \"merk\", che nel 1572 come visto era di 13s 4s, diviene ora di 16 scellini e 8 penny.\nIn queste monete fu ripreso il tipo del cardo fogliato con la nuova legenda . Dal cardo (in inglese \"thistle\") rappresentato al rovescio questi pezzi sono conosciuti come \"thistle merk\".\nQuesta fu l'ultima coniazione di Giacomo prima di salire al trono d'Inghilterra ed anche l\u00ec'ultima emissione di \"merk\" durante il suo regno.\nLa coniazione dei \"merk\" prosegu\u00ec sotto Carlo I e Carlo II.\nCarlo I.\nNel 1636 furono emesse le prime monete scozzesi di Nicolas Briot, un lorenese che aveva introdotto i macchinari per la coniazione meccanica a Parigi. Era stato assunto da Carlo per la zecca di Londra e, dal 1636, ad Edimburgo, dove lavor\u00f2 assieme al genero, John Falconer, marito della figlia Esther.\nQuesta monetazione fu prodotta ancora con la tecnica tradizionale della monetazione al martello.\nTra le monete prodotte in quell'anno fu battuto un pezzo da mezzo \"merk\" dal valore di 6s8d ed un peso di 51,6 grani (3,33\u00a0g circa).\nLa moneta fu coniata con un titolo di 11 \"denier\". Al dritto era rappresentato il busto coronato del re, volto verso destra. I titoli reali erano ed il valore era segnato dietro la testa del re con VI sopra a 8. Al rovescio lo stemma coronato con le armi di Scozia nel I e nel IV quarto. La legenda era .\nNel novembre del 1636 il Consiglio privato propose di riconiare le monete straniere che circolavano nel regno e Briot ottenne, il 12 gennaio 1637, l'autorizzazione a effettuare questa riconiazione con i nuovi macchinari, e quindi furono emesse, per la prima volta in Scozia, monete coniate meccanicamente.\nIn conseguenza d questa innovazione dal 1637 fu emessa anche una moneta da 1/2 \"merk\" simile a quella gi\u00e0 descritta.\nDopo l'esecuzione di Carlo I, il nuovo regime, il Commonwealth of England, cambi\u00f2 completamente la monetazione ed il \"merk\" torn\u00f2 solo sotto il regno di Carlo II.\nCarlo II.\nLa monetazione d'argento di Carlo II (1660-84) per la Scozia riprese solo nel 1664. Sotto il suo regno ci furono due emissioni: nella prima (1664-75) furono emessi solo \"merk\", con multipli e frazioni mentre nella seconda la moneta da quattro merk fu sostituita dal \"dollar\" accompagnato dalle sue frazioni.\nLe monete del 1664 avevano al dritto il busto del re ed un cardo in ogni angolo con le cifre reali al centro oppure il valore di XIII 4 al centro e le cifre reali negli angoli.\nAlcune monete recano la lettera \"F\", per sir John Falconer che era divenuto il responsabile della zeca di Edimburgo.\nI conii furono incisi da Joachim Harder.\nDopo il 1675 furono cambiati i tipi e il \"dollar\" con le sue frazioni sostitu\u00ec il pezzo da quattro merk. Dopo questa emissione il \"merk\" non fu pi\u00f9 coniato.\nAltri usi.\nIl termine era anche usato in Scozia per indicare una misura dei terreni."}
{"id": "1779750", "revid": "1669436", "url": "https://it.wikipedia.org/wiki?curid=1779750", "title": "Carlo Innocenzo Carloni", "text": "Biografia.\nEra figlio di Giovanni Battista Carloni, stuccatore, e di Taddea Maddalena Allio e fratello di Diego Francesco, pure lui stuccatore e architetto. Abbandona l'indirizzo paterno, dedicandosi alla pittura; fece pratica con Giulio Quaglio, con il quale lavor\u00f2 nel Veneto e a Lubiana, avendo modo di conoscere l'opera di Luca Giordano e Sebastiano Ricci. Successivamente fu a Roma a bottega da Francesco Trevisani, secondo il suo biografo. \nEsord\u00ec come pittore autonomo presso la chiesa delle Orsoline a Innsbruck, ottenendo in seguito una serie di commissioni presso importanti ordini religiosi e casate nobiliari nell'Impero Austro-ungarico e negli stati Germanici. Grazie all'apprezzamento del principe Eugenio di Savoia, che gli commission\u00f2 importanti affreschi nel Palazzo del Belvedere, ottenne prestigiose commissioni a Vienna. Lavor\u00f2 frequentemente in collaborazione con il fratello Diego francesco, autore degli stucchi, che spesso si integravano con gli affreschi formando un unicum decorativo, di cui \u00e8 un eccellente esempio l'interno della Chiesa di S. Maria di Scaria, a Lanzo d'Intelvi (CO), decorata dai due fratelli in occasione dei rientri presso il paese natio. I vertici come frescante in questa fase della sua carriera li tocc\u00f2 in alcuni monumentali soffitti con la celebrazione encomiastica delle casate committenti, presso il Castello di Ludwigsburg, il Palazzo Clam-Gallas di Praga, la Residenza del Margravio di Ansbach, Palazzo Kinsky e il Palazzo del Belvedere di Vienna.\nSposa nel 1717 Giulia Caterina Corbellini; padre di quattro figli maschi e nove figlie.\nA partire dal 1735, rientr\u00f2 stabilmente in Lombardia, dedicandosi prevalentemente alla decorazione di chiese ed edifici religiosi fra Como, Bergamo, Brescia e il Garda.\nFra i pochi cicli profani dipinti in quegli anni vi furono \"Ercole introdotto nell'Olimpo\" (Como, Pontificio Collegio Gallio, volta dello scalone), \"Trionfo della Ragione, (\"Montirone, Villa Lechi), e gli affreschi di villa Colleoni a Calusco d'Adda, (oggi strappati sono ora a Venezia in palazzo Grassi, e a Milano nel Museo Poldi Pezzoli)."}
{"id": "1779757", "revid": "125364511", "url": "https://it.wikipedia.org/wiki?curid=1779757", "title": "Campo di concentramento di Herzogenbusch", "text": "Il campo di concentramento di Herzogenbusch (in tedesco \"Konzentrationslager Herzogenbusch\") \u00e8 stato un campo di concentramento nazista istituito nei Paesi Bassi durante la seconda guerra mondiale alla periferia della citt\u00e0 di 's-Hertogenbosch ed \u00e8 conosciuto anche con il nome in lingua olandese Kamp Vught, dal nome della cittadina di Vught, presso cui sorgeva.\nQuesto lager \u00e8 stato uno dei pochi campi di concentramento insediati ufficialmente dal regime del Terzo Reich in paesi dell'Europa occidentale esterni alla Germania. Assieme al campo di concentramento di Amersfoort e al campo di concentramento di Westerbork \u00e8 stato uno dei tre campi usati per concentrare la popolazione ebraica presente sul territorio olandese, per poi deportarla nei campi di sterminio della Polonia. \nStoria.\nNei paesi occupati dell'Europa occidentale (Francia, Belgio, Olanda, e quindi dopo l'8 settembre 1943 anche l'Italia) la decisione fu di non creare ghetti o campi di sterminio e di evitare il pi\u00f9 possibile atti aperti di violenza antiebraica. L'antisemitismo era minore, e si aveva timore di esacerbare un'opinione pubblica gi\u00e0 in larga parte ostile. Si istituirono cos\u00ec appositi campi di internamento o di transito lontani dai centri abitati dove la popolazione ebraica potesse essere raccolta prima di essere trasferita nei campi di concentramento o sterminio della Polonia. Al Campo di concentramento di Herzogenbusch nei Paesi Bassi viene cos\u00ec assegnata la stessa funzione svolta in Francia dal campo di internamento di Drancy, in Belgio dal campo di transito di Malines, e in Italia dal campo di Fossoli. Herzogenbusch, assieme a Westerbork e Amersfoort, diviene uno dei terminali degli arresti e rastrellamenti di ebrei condotti su tutto il territorio olandese e punto di partenza per le deportazioni.\nIl campo di Herzogenbusch rimase in funzione dal gennaio 1943 al settembre 1944. In questo lasso di tempo vi furono internate circa trentunmila persone: ebrei, prigionieri politici, combattenti della Resistenza, zingari, testimoni di Geova, omosessuali, senzacasa, contrabbandieri, criminali comuni ed ostaggi. \nAlmeno 749 prigionieri - fra bambini, donne, uomini - vi persero la vita, per malattia, fame, maltrattamenti o uccisioni sommarie. Di costoro, 329 (per la maggior parte membri della resistenza olandese) furono uccisi in un luogo predisposto per le esecuzioni capitali nelle immediate vicinanze del campo.\nIl campo di concentramento di Herzogenbusch aveva essenzialmente la funzione di campo di detenzione temporanea e di transito, non di sterminio. I prigionieri politici, che non vi erano condannati a morte, vi trascorrevano solo un periodo limitato prima di essere rilasciati oppure trasferiti nei campi di concentramento di Dachau o Natzweiler. I circa 12.000 ebrei che passarono per il campo furono invece tutti deportati a varie riprese verso i campi di sterminio di Sobib\u00f3r e Auschwitz; solo pochi di essi sopravviveranno allo sterminio. Tra i prigionieri ebrei molti furono i bambini; nel giugno 1943 un trasporto di 1269 bambini lasci\u00f2 il campo con destinazione Sobib\u00f3r, dove furono tutti uccisi al loro arrivo.\nIl campo fu per la maggior parte evacuato prima dell'arrivo degli Alleati: entro i primi di settembre 1944 le donne furono trasferite a Ravensbr\u00fcck e gli uomini a Sachsenhausen.\nQuando i soldati della Quarta divisione corazzata canadese e della 96\u00aa Batteria anticarro della Quinta divisione liberarono il campo il 27 ottobre 1944, vi trovarono solo circa 500-600 prigionieri ancora in vita, anche se in pessime condizioni, ed i corpi di circa 500 altri prigionieri uccisi dalle SS la mattina stessa. \nIl campo fu riutilizzato inizialmente fino al maggio 1945 come campo di internamento per profughi tedeschi e quindi fino al 1949 per la detenzione di tedeschi, SS olandesi, persone sospettate di collaborazionismo con i loro figli, e criminali di guerra. Inizialmente la struttura era stata affidata ai soldati alleati ma subito poco pass\u00f2 sotto il controllo diretto degli olandesi. Secondo una commissione parlamentare d'inchiesta i cui lavori sono stati divulgati nel 1950 in questa fase sarebbero stati compiuti maltrattamenti e addirittura alcune esecuzioni sommarie a danno dei reclusi.\nLa memoria. Monumento nazionale.\nTre diari di persone che furono detenute nel campo sono stati ritrovati e pubblicati nel dopoguerra. Nessuno dei loro autori, David Koker, Klaartje de Zwarte-Walvisch e Helga Deen, \u00e8 sopravvissuto all'Olocausto. \nIl luogo del campo in cui si procedeva alle esecuzioni capitali \u00e8 diventato oggi monumento nazionale. Un muro riporta i nomi di coloro che vi persero la vita. Il monumento \u00e8 stato oltraggiato da numerosi atti di vandalismo, in particolare con l'incisione sulla pietra di indelebili segni riproducenti la svastica.\nIl campo stesso - all'interno del quale oper\u00f2 anche un \"kommando\" di lavoratori della Philips di Eindhoven - \u00e8 stato parzialmente demolito alla fine della guerra. Il piano terra ospita ora un museo (il National Monument Kamp Vught, inaugurato dalla regina Beatrice di Olanda nell'aprile 1990), una base militare, un punto di raccolta di rifugiati dalle Molucche ed una prigione di massima sicurezza chiamata Nieuw Vossenveld. Una lapide ricorda in particolare i 1269 bambini del campo uccisi a Sobib\u00f3r.\nParti della vecchia struttura sono ancora esistenti: il \"bunker della tragedia\" \u00e8 immutato rispetto agli anni 1940 cos\u00ec come immutata rimane larga parte degli edifici della parte meridionale del campo, ora utilizzata dalle forze militari olandesi. Tali edifici includono le baracche che furono abitate dalle SS.\nUna sezione del Museo Storico di Vught \u00e8 dedicata ad una mostra permanente sulle vicende del campo di concentramento di Herzogenbusch."}
{"id": "1779760", "revid": "7", "url": "https://it.wikipedia.org/wiki?curid=1779760", "title": "Kamp Vught", "text": ""}
{"id": "1779763", "revid": "287204", "url": "https://it.wikipedia.org/wiki?curid=1779763", "title": "Padiglioncino Tamerici", "text": "Il Padiglioncino Tamerici \u00e8 un edificio situato in viale Verdi 45,47,49 a Montecatini Terme.\nStoria.\nQuesto piccolo padiglione \"\"per il deposito e lo smercio dei sali delle Tamerici\" \u00e8 gi\u00e0 ricordato dalla guida di C. Fedeli, \"Le acque e i bagni di Montecatini\", a testimonianza dell'apprezzamento incontrato immediatamente sul gusto dominante. Tale padiglione, dalla qualificazione formale espressamente liberty e floreale, rappresenta un'eccezione nel panorama cittadino, ancora caratterizzato architettonicamente dalle fabbriche granducali settecentesche e dominato culturalmente da un ceto sociale tipicamente \"provinciale\", conformista e legato tradizionalmente al mondo rurale, perci\u00f2 sostanzialmente refrattario al modernismo. \nLa caratterizzazione in senso floreale degli stessi prodotti Tamerici (il manifesto pubblicitario della Sorgente Tamerici fu stampato a Milano nello stesso 1903 dalle Arti grafiche Chiattone, mentre nel 1911 Galileo Chini realizz\u00f2 la decorazione ceramica per la saletta dello Stabilimento Tamerici) viene decisa e commissionata dal vertice dirigenziale della Societ\u00e0 Nuove Terme che fa capo a Milano.\nArchitettura.\nRealizzato su progetto dell'architetto pesciatino Giulio Bernardini, le cui opere, nel primo decennio del secolo, qualificano il volto della cittadina termale, l'edificio \u00e8 caratterizzato da quattro bassorilievi in gres del fronte principale sul viale Verdi, modellati dallo scultore Domenico Trentacoste e originariamente destinati allo stand della manifattura \"L'arte della ceramica\"\" di Firenze, allestito alla mostra internazionale di arti decorative svoltasi a Torino nel 1902. I soggetti dei bassorilievi sono ispirati alla lavorazione della ceramica e rappresentano l'artista, il tornitore di vasi, il decoratore e l'infornatore.\nIl fregio pittorico sottogronda, di Galileo Chini, rappresenta putti e intrecci floreali; i rilievi ornamentali fitomorfici sulle lesene angolari e sulle facciate laterali, stilizzati al limite del geometrismo, sono modellati con l'intonaco.\nPur essendo stato progettato con un prevalente ruolo di quinta decorativa sul viale Verdi, principale arteria della zona termale, gli elementi di ornato che ne caratterizzano tutti i quattro prospetti denunciano un originario intento di qualificare l'edificio per una visione a tutto tondo e quindi con un'attenzione anche per la percezione dai giardini retrostanti.\nAttualmente sul lato meridionale \u00e8 addossato un modesto volume in muratura (biglietteria del Nuovo teatro Verdi) e sul lato settentrionale un corpo di fabbrica a un solo piano, pi\u00f9 basso del padiglione, semplice volume funzionale senza caratterizzazioni architettoniche, che ospita vari negozi; si \u00e8 cos\u00ec accentuato il ruolo di quinta urbana con cesura visiva rispetto al parco retrostante in buona parte occupato dal Nuovo teatro Verdi.\nIl prospetto principale su viale Verdi si caratterizza per le tre aperture rettangolari (di cui quella centrale pi\u00f9 ampia) che determinano una prevalenza del vuoto sul pieno, quasi a rimandare alla tipologia storica del portico urbano seppur rivisitato in chiave eclettica.\nI quattro pilastri murari che scandiscono il prospetto perdono il loro valore strutturale per acquisire un prevalente ruolo decorativo per la presenza di un rivestimento esterno, opera di Domenico Trentacoste, in pannelli di gres ricomposti in opera. Nonostante la presenza di una scansione fra base (rustica a suggerire una muratura lapidea, sormontata da un fregio fitomorfo come cornice), fusto (con figure a bassorilievo) e capitello (costituito da un fregio fitomorfo analogo a quello di base), il rimando a un ordine classico non \u00e8 significativo, anche per la presenza della modanatura d'architrave che continua, piegando in verticale ad angolo retto, come stipite poggiante sullo pseudo-capitello.\nI tondi con ghirlanda (in stucco) in asse con i pilastri costituiscono i veri nodi di raccordo visivo fra piedritti e architrave ribadendo il ritmo complessivo del prospetto e la scansione del fregio dipinto di Galileo Chini.\nIl pilastro d'angolo rivela come questa piccola e preziosa architettura sia stata pensata come uno scenografico assemblaggio di ornati decorativi non completamente omogenei: solo i fregi fitomorfi del pilastro e il cornicione terminale girano l'angolo, mentre in corrispondenza del bassorilievo di facciata troviamo sul fianco una pi\u00f9 snella decorazione vegetale con vaso e canne palustri con fiori, al limite della stilizzazione geometrica, che continuano nel pannello all'altezza delle ghirlande circolari."}
{"id": "1779768", "revid": "144796", "url": "https://it.wikipedia.org/wiki?curid=1779768", "title": "Nicola IV Esterh\u00e1zy", "text": "Biografia.\nNicola IV era figlio del principe Paolo IV e, alla morte del padre, assunse la guida del patrimonio famigliare. Egli consolid\u00f2 le finanze della casata, a tal punto da riuscire ad estinguere i debiti che da 150 anni gravavano sulla sua famiglia, di cui sicuramente fece le spese il mecenatismo ormai noto della famiglia Esterh\u00e1zy. Subito dopo aver ottenuto il titolo di Principe ottenne anche il cavalierato dell'Ordine del Toson d'oro.\nIl suo periodo pi\u00f9 duro venne rappresentato dallo scoppio della Prima guerra mondiale e la caduta della monarchia asburgica ad esso connessa. Quando l'Impero d'Austria cadde nel 1918, vennero completamente dissolte ed abolite anche tutte le entit\u00e0 statali ad esso connesse. Nicola IV vide le proprie posizioni ora in pericolo dal momento che ora tra Austria ed Ungheria era guerra aperta.\nEgli prese ad ogni modo parte in modo attivo al gabinetto dei ministri dell'Imperatore Carlo I d'Austria e tent\u00f2 di tenere unito ai domini imperiali il Regno d'Ungheria. Infine, per motivi di salute, il Principe decise di ritirarsi a \u00d6denburg dove mor\u00ec nel 1920.\nMatrimonio e figli.\nIl 16 novembre 1898 spos\u00f2 la contessa Margit Maria Ludovika Czir\u00e1ky di Czir\u00e1k e D\u00e9nesfalva. La coppia ebbe tre figli:"}
{"id": "1779773", "revid": "767487", "url": "https://it.wikipedia.org/wiki?curid=1779773", "title": "Mud (gruppo musicale)", "text": "Mud \u00e8 un gruppo musicale rock britannico formatosi nel 1968."}
{"id": "1779785", "revid": "1745361", "url": "https://it.wikipedia.org/wiki?curid=1779785", "title": "Cassa di Risparmio di Pistoia e Pescia", "text": "La Cassa di Risparmio di Pistoia e della Lucchesia \u00e8 un edificio per uffici situato in Piazza Matteotti a Montale.\nStoria.\nLa Cassa di Risparmio di Pistoia e della Lucchesia incarica l'architetto Emilio Pagnini, professionista pistoiese, di progettare la sede della filiale di Monsummano. Il progetto, del quale esiste una stesura iniziale maggiormente influenzata dall'architettura di Leonardo Ricci, viene concluso nel 1971.\nI tamponamenti, pensati in pietra, nella versione definitiva vengono realizzati in laterizio intonacato e tinteggiato di bianco. In corso d'opera, la struttura in cemento armato a vista si arricchisce e si articola maggiormente, modellata in base alle esigenze statiche ed estetiche; come nel caso delle testate delle travi, portate all'esterno per ottenere un maggiore momento di inerzia.\nDello stesso architetto Pagnini \u00e8 il disegno degli infissi e degli appartamenti che si trovano ai piani superiori.\nArchitettura.\nL'edificio, realizzato dall'impresa Mauro Pierattini, viene inaugurato nel 1973. Esigenze organizzative della banca portano successivamente alla realizzazione di un cancello in ferro, sempre su disegno dell'architetto Pagnini, per delimitare la zona del caveau, nonch\u00e9 alla installazione di una porta a bussola, all'ingresso, per avere un maggior controllo dell'afflusso.\nI pavimenti sono stati in parte modificati, creando un pavimento rialzato nella zona del personale, onde consentire il passaggio dei cavi elettrici delle apparecchiature.\nL'edificio, pensato sin dall'inizio con destinazione mista, vale a dire abitazione ai piani superiori e sede bancaria al piano terreno, mostra di saper compenetrare la duplice funzione: il progettista muove dalle diverse esigenze volumetriche per ottenere un effetto digradante verso la piazza.\nEsterno.\nL'esterno, pur sostanzialmente lineare ed essenziale nei volumi, \u00e8 mosso da profondi tagli e dall'aggetto del corpo scala, formalmente definito dalla finestra a nastro che segue l'andamento della rampa. Attenta \u00e8 la cura del particolare, concentrata sulle strutture in cemento armato, che assumono una valenza plastica soprattutto nei pilastri in aggetto che sorreggono il terrazzo del primo piano.\nInterno.\nAll'interno, il piano terreno destinato alla sede della banca \u00e8 distribuito con funzionalit\u00e0, incentrato sul grande spazio centrale destinato a ospitare gli sportelli bancari.\nUna scala di servizio collega autonomamente i tre piani fuori terra e il seminterrato dove sono i garage.\nLa distribuzione degli appartamenti \u00e8 sostanzialmente convenzionale ed \u00e8 stata soggetta alle trasformazioni volute dai successivi fruitori."}
{"id": "1779788", "revid": "933835", "url": "https://it.wikipedia.org/wiki?curid=1779788", "title": "BMW 003", "text": "Il BMW 003 (designazione ufficiale RLM BMW 109-003) era un motore aeronautico turbogetto a compressore assiale prodotto dall'azienda tedesca BMW Flugmotorenbau GmbH durante il periodo della seconda guerra mondiale.\nStoria.\nIndipendentemente dalle esperienze di Frank Whittle che negli anni trenta in Inghilterra portava avanti lo studio di un motore turbogetto dotato di compressore centrifugo (il Power Jets WU), in Germania, nel 1931, Hermann \u00d6strich descrisse in un report per la DVL le promettenti prospettive nell'uso di un motore a turbina per la propulsione aerea. Il professor Herbert Wagner dell'universit\u00e0 di Berlino fu il primo, nel 1934, a concepire l'uso di un motore a turbina a flusso interamente assiale per muovere un'elica.\nIn seguito alla dimostrazione di Hans von Ohain della sua turbina a flusso centrifugo Heinkel HeS 3, nel 1939 il Ministero dell'Aria del Reich (in tedesco \"Reichsluftfahrtministerium\" o RLM) spron\u00f2 i produttori di motori aeronautici tedeschi ad iniziare programmi di sviluppo di motori a getto che avessero spinte dell'ordine di 19,6\u00a0kN per m2 di superficie frontale in modo da ridurre la resistenza aerodinamica delle gondole del motore. Questo requisito era particolarmente arduo da superare utilizzando compressori centrifughi, ragion per cui si prefer\u00ec utilizzare compressori a flusso assiale multistadio che, al costo di una maggiore lunghezza, potevano garantire alti rapporti spinta-sezione frontale.\nIl BMW 003 inizi\u00f2 ad essere sviluppato presso la \"Brandenburgische Motorenwerke\" (nota come \"Bramo\") sotto la direzione di Hermann \u00d6strich e gli fu assegnata da parte dell'RLM la denominazione di 109-003 (usando il prefisso \"109-\" comune a tutti i progetti di motori a reazione (endoreattori o esoreattori che fossero). La Bramo stava anche sviluppando un altro turbogetto, il 109-002. Nel 1939, la BMW acquis\u00ec la Bramo, e con essa i progetti dei nuovi motori. Il 109-002 prevedeva un sofisticato compressore assiale a stadi contro-rotanti, disegnato per attutire gli effetti giroscopici e aumentare la compattezza del motore, ma fu abbandonato per il progetto pi\u00f9 semplice, che aveva gi\u00e0 dimostrato di essere abbastanza problematico di suo.\nLo sviluppo del BMW 003 inizi\u00f2 prima del progetto dello Junkers Jumo 004, ma il susseguirsi di problemi nella fase di sviluppo preliminare portarono allo slittamento della produzione e all'utilizzo dello Jumo sugli aerei cui era originariamente destinato il motore BMW.\nIl caso pi\u00f9 famoso fu quello del Messerschmitt Me 262 (su cui venne usato solo per i prototipi della serie V e nei due aerei sperimentali A-1b), cos\u00ec come per l'Arado Ar 234 e l'Horten Ho 229. Il primo aereo di produzione ad usare il BMW 003 fu l'Heinkel He 162, seguito dalle versioni quadrimotore dell'Arado Ar 234.\nIn tutto furono costruiti in Germania circa 500 esemplari di BMW 003, ma molti meno furono quelli effettivamente installati a bordo di aerei. Questo modello fu anche la base di partenza dei turbogetti sviluppati in Giappone durante la guerra e, al termine della stessa, in Unione Sovietica e Francia.\nTecnica.\nCompressore.\nIl compressore a 7 stadi del BMW 003 si basava sugli studi condotti presso l\"'Aerodynamische Versuchsanstalt\" (AVA, in italiano Laboratorio di Ricerca Aerodinamica), di Gottinga nel 1938. La prima versione di questo compressore prevedeva solamente sei stadi per realizzare un rapporto di compressione di 2,9:1 ma le prime applicazioni pratiche mostrarono la necessit\u00e0 di un settimo stadio e l'aumento della portata del 30% per ottenere la spinta di progetto.\nLe palette del compressore erano costruite per estrusione utilizzando leghe di magnesio. Il processo produttivo era, all'inizio, poco curato e solo in seguito ai problemi relativi alle vibrazioni delle palette del primo stadio dovuti all'interferenza aerodinamica dei supporti anteriori del carter (e conseguenti ritardi nello sviluppo del propulsore) si comprese la necessit\u00e0 di metodologie costruttive pi\u00f9 precise e ripetibili.\nCamera di combustione.\nA differenza del compressore e della turbina, per i quali ci si bas\u00f2 in parte su studi preesistenti, per la camera di combustione del BMW 003 si part\u00ec da zero. Sin dalla prima configurazione era presente una camera di combustione anulare in cui erano disposti 16 atomizzatori di combustibile. All'inizio questi spruzzavano il carburante su una piastra ceramica traforata riscaldata dalla combustione che assicurava sia una superficie per l'evaporazione del combustibile che una zona di ricircolo immediatamente a valle dove la fiamma poteva essere stabilmente \"ancorata\".\nQuesta configurazione fu ben presto modificata per risolvere i problemi di instabilit\u00e0 della fiamma alle basse portate di aria e le fratture delle piastre ceramiche. L'evoluzione successiva prevedeva l'uso di piastre in acciaio e iniettori di carburante che lo spruzzavano controcorrente, ma solo con l'introduzione di deflettori conici che inducevano nel flusso di aria primario un vortice attorno a ciascun iniettore (che di nuovo spruzzavano nel verso della corrente) si riusc\u00ec a stabilizzare la fiamma nella zona di combustione.\nIl flusso di diluizione, necessario al raffreddamento delle pareti del combustore e all'abbassamento della temperatura dei gas di scarico prima dell'ingresso in turbina, era fatto scorrere esternamente alla sezione della camera di combustione in cui era mantenuta la fiamma per poi convogliarlo all'interno della stessa mediante 40 condotti a lama posti sul rivestimento (\"liner\") esterno della camera di combustione alternati ad altri 40 posti sul rivestimento interno, risultando in una successione di strati di aria di diluizione con quelli dei prodotti di combustione.\nTurbina.\nDai modelli preliminari del motore furono ricavati i requisiti di progetto che la turbina avrebbe dovuto sostenere. Tra questi una temperatura in ingresso di circa 800\u00a0\u00b0C, una grande portata con un basso diametro del motore, il minor numero di stadi (preferibilmente uno solo) e la massima efficienza possibile.\nLa BMW decise (per ragioni di resistenza meccanica e diametro del motore) di fissare in 250\u00a0m/s la velocit\u00e0 media circonferenziale delle palette della turbina, che portava a 9000 giri al minuto (in seguito 9500) la velocit\u00e0 del compressore. Fin dall'inizio furono impiegate palette cave, con profili a pressione costante, costruite saldando insieme due met\u00e0, che per\u00f2 mostrarono problemi di fratture. Si pass\u00f2 quindi a palette forgiate che incrementarono la vita operativa a 200 ore. In seguito, per ragioni pratiche, si ritorn\u00f2 alla costruzione di palette formate a partire da un foglio di metallo, inspessendone le radici e migliorandone cos\u00ec l'affidabilit\u00e0.\nL'aria di raffreddamento delle palette era meno del 2% di quella totale trattata dal motore e consentiva una temperatura dei gas in ingresso in turbina di 777\u00a0\u00b0C e di una media di 697\u00a0\u00b0C per i gas che investivano le palette rotoriche. Le temperature erano ricavate puntando manualmente un pirometro attraverso l'ugello di scarico.\nImpiego operativo.\nIl motore fu provato al banco la prima volta nell'agosto del 1940, ma svilupp\u00f2 meno della met\u00e0 della spinta prevista (2,5\u00a0kN invece di 6,3\u00a0kN). Vol\u00f2 per la prima volta a met\u00e0 del 1941, montato sotto la fusoliera di un Messerschmitt Bf 110, ma i problemi di sviluppo continuavano ed il Me 262 (primo aereo che avrebbe dovuto installare il nuovo motore) fu costretto ad installare un motore a pistoni convenzionale (lo Junkers Jumo 210) per i test in volo. Solo nel novembre del 1941 il Me 262 decoll\u00f2 con i motori BMW (che smisero entrambi di funzionare in volo) finendo costretto ad atterrare con l'ausilio del solo motore a pistoni che, per precauzione, era stato lasciato installato.\nI motori BMW furono quindi scartati per l'uso sul Me 262, ad eccezione di due velivoli sperimentali noti come Me 262 A-1b. La versione Me 262 A-1a fu riprogettata per usare il concorrente Junkers Jumo 004 il cui peso maggiore comport\u00f2 un incremento dell'angolo di freccia delle ali per correggere la posizione del baricentro. I lavori sullo 003 comunque continuarono, e alla fine del 1942 fu migliorato nelle prestazioni e nell'affidabilit\u00e0. Il nuovo motore fu provato in volo su un Junkers Ju 88 nell'ottobre del 1943 ed entr\u00f2 in produzione nell'agosto del 1944, in tempo per l'He 162. La versione \"E\", specifica per questo velivolo, prevedeva gli attacchi ventrali in modo da poter essere installato sulla parte superiore della fusoliera dell'aeromobile.\nL'ultima versione (la \"R\") prevedeva l'aggiunta di un piccolo motore a razzo (BMW 109-718, da 9,8\u00a0kN di spinta) nella parte posteriore del motore da utilizzarsi per decolli da piste corte. Fu provato in questa configurazione, con notevoli problemi di affidabilit\u00e0, su singoli prototipi di Me 262 (Me 262 C-2b \"Heimatsch\u00fctzer II\"), e di He 162 (He 162 E) nel marzo del 1945.\nIl BMW-003 avrebbe dovuto essere esportato in Giappone, ma esemplari funzionanti non furono mai effettivamente consegnati. Gli ingegneri nipponici, per\u00f2, sulla base di foto e disegni del motore riuscirono a costruire una versione locale del turbogetto, l'Ishikawajima Ne-20.\nDopoguerra.\nAlla fine del conflitto mondiale, due esemplari di BMW-003 requisiti dall'Armata Rossa, spinsero il prototipo del primo aereo a reazione dell'Unione Sovietica, il Mikoyan-Gurevich MiG-9. I disegni del progetto dei motori BMW furono presi dalle forze sovietiche nella fabbrica di Basdorf-Z\u00fchlsdorf, vicino a Berlino, e da quella vicino a Nordhausen. Uno stabilimento per la costruzione del BMW 003 fu allestito presso la fabbrica statale GAZ 466 (\"\u0413\u043e\u0440\u044c\u043a\u043e\u0432\u0441\u043a\u0438\u0439 \u0410\u0432\u0442\u043e\u043c\u043e\u0431\u0438\u043b\u044c\u043d\u044b\u0439 \u0417\u0430\u0432\u043e\u0434\", in italiano \"Fabbrica Automobilistica di Gorky\") a Leningrado, in cui gli esemplari furono prodotti in massa fino al 1947 con la denominazione di RD-20 (dalle iniziali del russo \"\u0440\u0435\u0430\u043a\u0442\u0438\u0432\u043d\u044b\u0439 \u0434\u0432\u0438\u0433\u0430\u0442\u0435\u043b\u044c\", in italiano \"motore a reazione\").\nDopo l'occupazione della Germania da parte degli Alleati, Marcel Dassault aiut\u00f2 Hermann \u00d6strich a spostarsi dalla zona sotto il controllo statunitense a quella sotto il controllo francese e, dopo un paio d'anni, fu al lavoro presso una divisione della SNECMA (la compagnia statale francese per la produzione di motori aeronautici) per lo sviluppo del motore turbogetto Atar destinato ad essere installato sui caccia Ouragan, Dassault Mirage III e Myst\u00e8re II."}
{"id": "1779790", "revid": "320578", "url": "https://it.wikipedia.org/wiki?curid=1779790", "title": "Herzogenbusch", "text": ""}
{"id": "1779792", "revid": "2128848", "url": "https://it.wikipedia.org/wiki?curid=1779792", "title": "Assedio di Gerusalemme (70)", "text": "Lassedio di Gerusalemme dell'anno 70 fu l'episodio decisivo della prima guerra giudaica, sebbene il conflitto abbia avuto effettivo termine con la caduta di Masada nel 73. L'esercito romano, guidato da Tito Flavio Vespasiano (il futuro imperatore Tito) assedi\u00f2 e conquist\u00f2 la citt\u00e0 di Gerusalemme, occupata dai ribelli ebrei sin dall'inizio della rivolta, nel 66. Ecco come sintetizza il tutto Giuseppe Flavio, storico ebraico contemporaneo agli eventi:\nDurante l'assedio i Romani soffrirono per la mancanza di acqua, la cui fonte era lontana e di scarsa qualit\u00e0. Lo stesso Tito venne colpito alla spalla sinistra da una pietra in modo cos\u00ec grave che ebbe problemi al braccio sinistro per il resto della vita. Ci furono anche diserzioni fra i soldati romani, depressi per il lungo assedio. Ma alla fine l'armata romana ebbe la meglio e si impadron\u00ec di Gerusalemme. La citt\u00e0 e il suo tempio furono distrutti; la distruzione del principale tempio ebraico \u00e8 ricordata ancora oggi nell'annuale ricorrenza ebraica della Tisha BeAv, mentre l'arco di Tito, eretto per celebrare il trionfo del generale romano, si trova tutt'oggi a Roma.\nContesto storico.\nNel pieno della prima guerra giudaica e della guerra civile a Roma, anche a Gerusalemme si combatteva una guerra interna fra tre differenti fazioni. Si racconta che Eleazar figlio di Simone, che inizialmente aveva diviso dal popolo gli Zeloti permettendo loro di penetrare nel Tempio, fingendosi sdegnato per i comportamenti di Giovanni, poich\u00e9 soffriva di dover sottostare ad un tiranno pi\u00f9 giovane, si stacc\u00f2 dagli altri e prese con s\u00e9 alcuni notabili, tra cui Giuda figlio di Chelchia, Simone figlio di Esron ed Ezechia figlio di Chobaris, oltre a un discreto numero di Zeloti. Essi presero allora possesso della parte pi\u00f9 interna del Tempio, dove accatastarono grandi quantit\u00e0 di viveri per costituire sicure riserve in vista dei futuri scontri. Essendo, poi, in numero inferiore rispetto alle altre fazioni, evitavano di muoversi dalla loro posizione. Giovanni invece, se da un lato era superiore per numero di armati, era inferiore per posizione, poich\u00e9 si trovava al di sotto di Eleazar. Gli scontri che si susseguirono tra le due fazioni furono sanguinosi e senza tregua, per cui il Tempio risultava profanato dalle continue stragi di ambedue le parti.\nSimone figlio di Ghiora, che il popolo aveva scelto come tiranno, sperando nel suo aiuto, controllava la citt\u00e0 alta e una parte della citt\u00e0 bassa. Decise di attaccare con maggior violenza le truppe di Giovanni, che erano sottoposte anche agli attacchi dall'alto. Quest'ultimo, infatti, si veniva a trovare nella situazione di dover combattere su due fronti; e se si trovava in una posizione di svantaggio nei confronti degli uomini di Eleazar, per la posizione inferiore, era compensato dal vantaggio della posizione superiore contro quelli di Simone. E cos\u00ec la guerra civile infuriava tra le tre fazioni presenti in citt\u00e0: gli uomini di Eleazar, che occupavano il Tempio e che se la prendevano soprattutto contro Giovanni, il quale spogliava il popolo e lottava contro Simone, che a sua volta utilizzava altri mezzi dalla citt\u00e0 per combattere contro i suoi due avversari. I dintorni del Tempio andarono poi distrutti dal fuoco e la citt\u00e0 si trasform\u00f2 in un terribile campo di battaglia, dove le fiamme divorarono tutto il grano, che si sarebbe rivelato utile per l'assedio successivo contro i Romani e che avrebbe costituito un'importante riserva di provviste di alcuni anni.\nGiovanni arriv\u00f2 a impiegare il legname che era invece destinato ad usi sacri, per costruire delle macchine da guerra. Si trattava di travi, giunte dal Libano di grandi dimensioni e diritte. Giovanni le fece tagliare per realizzare delle torri che colloc\u00f2 dietro al piazzale interno, di fronte alla parte occidentale dell'esedra, l'unico lato da dove poteva effettuare l'assalto.\nCon l'inizio del 70, Vespasiano fu raggiunto ad Alessandria d'Egitto dalla lieta notizia che Vitellio era morto e che il Senato ed il popolo di Roma lo aveva proclamato imperatore (inizi di gennaio). Giunsero, quindi, numerose ambascerie a congratularsi con lui da ogni parte del mondo, che ora era diventato suo. Vespasiano, ansioso di salpare per la capitale non appena fosse terminato l'inverno, sistem\u00f2 le cose in Egitto e sped\u00ec il figlio Tito con ingenti forze a conquistare Gerusalemme e porre fine alla guerra in Giudea.\nAntefatti: marcia di avvicinamento romano alla citt\u00e0.\nTito si trasfer\u00ec per via di terra a Nicopoli, che dista solo venti stadi da Alessandria, e da qui imbarcatosi con l'esercito su navi da guerra, risal\u00ec il corso del Nilo fino alla citt\u00e0 di \"Thmuis\". Da qui prosegu\u00ec a piedi e si accamp\u00f2 presso la citt\u00e0 di \"Tanis\". Poi il secondo giorno marci\u00f2 fino ad Eracleopoli, il terzo fino a Pelusio dove ripos\u00f2 per due giorni. Il sesto giorno oltrepass\u00f2 le foci del Nilo e, dopo un giorno di marcia attraverso il deserto, pose l'accampamento presso il santuario di Giove Casio, ed il giorno seguente raggiunse Ostracine. La tappa successiva dove riposarsi fu Rinocorura e da qui prosegu\u00ec per Rafia, lungo il confine con la Siria. Nuova tappa fu Gaza, poi Ascalona, Iamnia, Ioppe ed infine Cesarea marittima, localit\u00e0 che aveva eletto a suo quartier generale, dove radunare tutte le truppe prima della partenza per Gerusalemme.\nE mentre Giovanni, sperava di farla finita con le altre due fazioni interne a Gerusalemme, dopo che era riuscito a costruire grandi macchine d'assedio per dar loro l'assalto, i Romani si apprestarono a raggiungere la capitale giudea.\nTito condusse l'esercito in bell'ordine, procedendo attraverso la Samaria fino a Gofna (dove era presente una guarnigione romana). Dopo aver alloggiato qui per una notte, riprese la marcia e a fine giornata di marcia pose l'accampamento nel luogo che i Giudei chiamano \"Valle delle Spine\" presso il villaggio di nome \"Gabath Saul\" (che significa Collina di Saul), a circa trenta stadi da Gerusalemme. Da qui, scelti 600 cavalieri, prosegu\u00ec in ricognizione verso la citt\u00e0, per esaminarne le sue fortificazioni e valutare meglio le intenzioni dei Giudei, qualora, intimoriti al vedere l'armata romana, preferissero arrendersi. Tito aveva infatti saputo che il popolo desiderava ardentemente la pace, ma non aveva il coraggio di ribellarsi alle tre fazioni di briganti in citt\u00e0.\nForze in campo.\nRomani.\nTito, dopo aver raccolto presso di s\u00e9 la maggior parte dell'armata romana ed ordinando che tutte le altre unit\u00e0 lo raggiungessero a Gerusalemme, si mise in marcia da Cesarea. Aveva ai suoi ordini le tre legioni che avevano combattuto in Giudea con il padre negli anni precedenti, oltre alla \"legio XII Fulminata\" che all'inizio della guerra, sotto il comando di Gaio Cestio Gallo, era stata sconfitta dalle truppe ribelli e desiderava pi\u00f9 di ogni altra vendicarsi. Comand\u00f2 quindi alla \"legio V Macedonica\" di mammalucco\npassando per Emmaus, alla \"legio X Fretensis\" di passare per Gerico, mentre egli stesso si avvi\u00f2 con le altre due (la \"XII Fulminata\" e la \"XV Apollinaris\") ed un numero assai maggiore di truppe alleate fornite dai re clienti, oltre ad un buon numero di ausiliari siriaci.\nI vuoti lasciati nelle quattro legioni, da quei reparti che Vespasiano aveva inviato insieme a Muciano in Italia, furono riempiti dalle truppe condotte da Tito. Egli era infatti giunto da Alessandria d'Egitto con 2.000 legionari scelti tra le truppe di stanza in Egitto (poste sotto il comando di Eternio Frontone, vale a provenienti dalla \"legio III Cyrenaica\" e dalla \"legio XXII Deiotariana\"), oltre ad averne convocati altri 3.000 dalle guarinigioni siriane lungo l'Eufrate. Nel suo seguito il personaggio pi\u00f9 importante per lealt\u00e0 e capacit\u00e0 era Tiberio Alessandro che, come governatore d'Egitto, aveva appoggiato la candidatura di Vespasiano alla porpora imperiale. Egli assisteva Tito con i suoi consigli su come condurre la guerra.\nGiudei.\nIl numero di combattenti agli ordini di Simone era di 10.000, a parte gli Idumei, con cinquanta comandanti e lui come capo supremo. Gli Idumei, suoi alleati, erano circa 5.000 con dieci comandanti, fra cui i migliori erano Giacomo figlio di Sosas e Simone figlio di Cathlas. Giovanni quando occup\u00f2 il tempio aveva con s\u00e9 6.000 uomini e venti comandanti. A lui si unirono 2.500 Zeloti con a capo Eleazar e Simone figlio di Arino.\nSimone aveva in suo potere la \"citt\u00e0 alta\", le mura fino al Cedron e parte delle mura antiche che, dalla Siloa scendevano verso oriente fino al palazzo di Monobazo, re dell'Adiabene. Controllava, inoltre, la fonte e parte dell'Acra (la \"citt\u00e0 bassa\"), fino alla reggia di Elena, madre di Monobazo. Giovanni occupava il tempio ed i dintorni, compreso l\"Ophel\" e la valle del Cedron. Avendo distrutto tutto ci\u00f2 che si trovava fra i due schieramenti, i loro scontri non cessarono neppure quando i Romani erano accampati di fronte alle mura. E se con la prima sortita unirono le forze contro il nemico straniero, tornarono a scontrarsi fra loro poco dopo, facendo solo un favore all'armata romana di Tito.\nAssedio.\nScontro tra avanguardie.\nOrmai prossimo alle mura della citt\u00e0, poco distante dalle cosiddette \"Torri delle Donne\", all'improvviso un grandissimo numero di nemici apparvero, uscendo dalla porta che si trova di fronte ai monumenti di Elena, e s'incunearono in mezzo alla cavalleria romana, dividendo la stessa in due parti e tagliando cos\u00ec fuori Tito con pochi altri. Non potendo tornare indietro in mezzo ai suoi, a causa del gran numero di nemici che si erano frapposti, considerando che molti dei suoi si erano dati alla fuga senza saper nulla del pericolo che incombeva sul loro comandante, opt\u00f2 per l'unica possibilit\u00e0 che aveva di salvarsi: volt\u00f2 il cavallo e urlando ai compagni di seguirlo, si lanci\u00f2 in mezzo ai nemici, aprendosi a forza il passaggio per raggiungere il grosso della cavalleria romana. I suoi compagni si tennero stretti a Tito, ricevendo colpi da dietro e sui fianchi, sapendo che l'unica loro possibilit\u00e0 di salvarsi era di rimanere uniti al loro comandante, cercando di non rimanere accerchiati. Fu cos\u00ec che Tito riusc\u00ec a mettersi in salvo, raggiungendo l'accampamento romano.\nPrimi accampamenti romani nei pressi della citt\u00e0.\nLa strategia di Tito fu quella di ridurre le riserve di cibo ed acqua degli assediati, permettendo ai pellegrini di entrare in citt\u00e0 per la consueta visita al tempio in occasione di \"Pesach\", ma impedendo loro di uscire. Una volta raggiunto nella notte dalla legione proveniente da \"Emmaus\" (la \"legio V Macedonica\"), il giorno seguente, Tito tolse l'accampamento e si avvicin\u00f2 ulteriormente alla citt\u00e0 fino a raggiungere la localit\u00e0 di \"Scopos\" (Monte Scopus), da dove era possibile vedere la citt\u00e0 e la grande mole lucente del Tempio: si tratta di un'altura che con i suoi declivi raggiunge la parte settentrionale della citt\u00e0. Qui, alla distanza di sette stadi dalla citt\u00e0, comand\u00f2 di posizionare un accampamento per due legioni, mentre la \"V Macedonica\" venne posta a tre stadi dietro a quelle, poich\u00e9 pi\u00f9 stanca per la marcia notturna e meritandosi maggiore protezione. Poco dopo giunse anche la quarta legione, la \"legio X Fretensis\", che proveniva da Gerico, dove alcune \"vexillationes\" erano state lasciate a guardia dei passi gi\u00e0 occupati in precedenza da Vespasiano. Quest'ultima legione ebbe l'ordine di accamparsi a sei stadi da Gerusalemme, sul monte degli Olivi, che si trova di fronte alla parte orientale della citt\u00e0, da cui la divide un profondo burrone che si chiama \"Cedron\" (valle del Cedron).\nAttacco giudeo al campo romano.\nI Giudei, osservando i Romani intenti nelle loro operazioni di fortificazione, presero la decisione di compiere una prima sortita contro la \"legio X Fretensis\", gettandosi gi\u00f9 per il burrone con terrificanti clamori e piombando sul nemico in modo del tutto inaspettato. I legionari, sparpagliati a lavorare, privi di armi, poich\u00e9 ritenevano che i Giudei erano ancora in disaccordo e non sufficientemente coraggiosi dal compiere un simile attacco, furono colti alla sprovvista e gettati nel panico. Alcuni, infatti, lasciarono perdere il lavoro e provarono a fuggire, molti altri corsero alle armi, ma furono uccisi prima di poterle imbracciare. Frattanto i Giudei, imbaldanziti da questo primo successo, proseguirono nell'attacco, generando grande entusiasmo anche in coloro che inizialmente non avevano partecipato all'assalto.\nQuando i Romani si videro raggiunti, cercarono inizialmente di frenare l'impeto del nemico, ma poi, travolti da un numero sempre maggiore di Giudei, abbandonarono l'accampamento. Forse l'intera legione sarebbe stata in pericolo se Tito non fosse intervenuto con grande prontezza e, dopo averli rimproverati per la loro vilt\u00e0, li costrinse a tornare indietro. Attacc\u00f2, quindi, egli stesso con truppe scelte, un fianco dei Giudei facendone grande strage e spingendone molti gi\u00f9 verso il burrone. Quando per\u00f2 raggiunsero l'altra costa, i Giudei si rivoltarono e, con in mezzo il letto del torrente, tornarono ad attaccare i Romani, combattendo fino a mezzogiorno. Pi\u00f9 tardi Tito, dopo aver sistemato una linea difensiva, composta sia dalle truppe accorse sia da alcuni elementi presi dalla \"legio X\", rimand\u00f2 a monte il resto della legione a completare i lavori di fortificazione.\nI Giudei, credendo che i Romani si stessero ritirando e vedendo che l'uomo da essi posto sulle mura lanciava segni agitando la sua veste, si lanciarono fuori con un tale impeto, che sembravano un branco di belve feroci. Infatti, i Romani che tentarono di contrapporsi a questa moltitudine di assatanati pronti a morire, non riuscirono a sostenerne l'urto, rompendo lo schieramento e dandosi alla fuga su per il monte. A mezza costa rimase invece fermo Tito con pochi altri della scorta, i quali, per quanto lo pregassero insistentemente di ritirarsi e non esporsi al pericolo, considerando che era il comandante in capo, non furono in grado di ottenere ascolto. I Giudei, intanto, bench\u00e9 sorpresi dal suo coraggio, continuarono ad incalzare i Romani che fuggivano verso l'alto. Tito, per nulla intimorito, si scagli\u00f2 colpendo il nemico sul fianco, e ne blocc\u00f2 l'impeto iniziale. Contemporaneamente i soldati che si stavano occupando di fortificare il campo, quando videro i compagni che fuggivano verso di loro disordinati, furono colti nuovamente dal panico, tanto che tutta la legione si disperse credendo che i Giudei avessero ormai travolto ogni resistenza e che il loro stesso comandante si fosse dato alla fuga, non credendo possibile fosse stato abbandonato in mezzo alle schiere nemiche. Quando per\u00f2 si accorsero che Tito era nel mezzo della mischia, timorosi per la sua sorte, ne segnalarono il pericolo a tutta la legione con grandi urla. La vergogna, poi, invase i loro animi e li costrinse a tornare indietro, rimproverandosi per aver abbandonato Tito \"Cesare\". Si gettarono cos\u00ec con tutto l'impeto di cui disponevano contro le forze giudee e, dopo essere riusciti a farle ripiegare lungo il declivio, riuscirono a respingerle gi\u00f9 verso valle ed a ricacciarle nel burrone. Tito, che aveva travolto quelli che si era trovato di fronte, invi\u00f2 nuovamente la legione a completare le fortificazioni del campo, riuscendo cos\u00ec a salvare per ben due volte l'intera legione in pericolo.\nNuovi scontri tra fazioni interne alla citt\u00e0.\nAcquietatasi al momento la guerra con i Romani, la discordia torn\u00f2 ad alimentare gli scontri interni alla citt\u00e0. Giunta la festa degli Azzimi, il giorno quattordici del mese di Xanthico (fine marzo), quando secondo i Giudei essi si liberarono, la prima volta, dagli Egiziani, la fazione di Eleazar spalanc\u00f2 le porte e ammise nel Tempio chiunque volesse pregarvi. Giovanni allora, ne approfitt\u00f2 e, scegliendo alcuni dei suoi, tra i meno conosciuti, li invi\u00f2 con le armi ben nascoste ad impadronirsi del Tempio. Appena giunti al suo interno, si liberarono delle vesti e generarono un grande panico. Gli Zeloti compresero immediatamente che l'attacco era rivolto a loro e cercarono rifugio nei sotterranei del Tempio; intanto, il popolo che si era raccolto impaurito attorno all'altare e nei pressi del santuario, venne calpestato senza piet\u00e0 con botte e colpi di spada. Molti cittadini pacifici vennero, quindi, uccisi e chiunque avesse riconosciuto gli assalitori veniva condotto al supplizio come se fosse uno zelota. Giuseppe Flavio aggiunge:\nFu cos\u00ec che la fazione di Giovanni, riusc\u00ec ad impadronirsi anche della parte pi\u00f9 interna del tempio e delle provviste che qui erano contenute, ed ora si sentivano pi\u00f9 forti nel dover affrontare la sfida contro Simone, tanto che la lotta delle fazioni, che inizialmente era a tre, si ridusse ad una lotta a due.\nSecondo attacco giudeo.\nTito decise, frattanto, di togliere gli accampamenti dal colle \"Scopos\" per insediarli pi\u00f9 vicino alla citt\u00e0, disponendo a difesa di coloro che vi lavoravano, contro eventuali nuove sortite giudee, un'adeguata forza di cavalleria e fanteria. Al resto dell'esercito ordin\u00f2 invece di spianare tutto quanto si trovava tra questa localit\u00e0 e le mura avversarie. E cos\u00ec i legionari cominciarono ad abbattere tutti gli ostacoli che trovarono, da recinti e steccati che gli abitanti avevano creato per delimitare i loro orti e le loro piantagioni, fino a tutti gli alberi da frutta che vi crescevano. Poi colmarono gli avallamenti del terreno, spianarono col piccone i macigni che vi fuoriuscivano, livellando ogni cosa fino alla zona dove sorgeva la cosiddetta \"Vasca dei Serpenti\".\nI Giudei, ancora una volta, organizzarono a danno dei Romani un nuovo agguato. I pi\u00f9 audaci dei ribelli, uscendo dalle cosiddette \"Torri delle Donne\", quasi fossero stati espulsi da coloro che volevano la pace, si aggiravano in quei pressi. Contemporaneamente altri, che si trovavano sulle mura e fingevano di far parte del popolo, chiedevano a gran voce la pace e invitavano i Romani ad entrare, promettendo loro di aprir le porte cittadine, mentre scagliavano pietre contro quelli che si trovavano in esterno e si prestavano alla messinscena, nel falso tentativo di farli allontanare dalle porte. Questi fingevano di voler rientrare a forza, pregando quelli dentro le mura di farli entrare. Ma Tito non si fidava poich\u00e9, avendoli invitati il giorno precedente a trattare per mezzo di Giuseppe, non aveva trovato da parte loro alcuna disponibilit\u00e0; diede ai soldati l'ordine di non muoversi. I Romani per\u00f2 delle prime file, disposti a protezione dei lavori di sterro, avevano gi\u00e0 impugnato le armi e corsero verso le mura. Quando i Romani giunsero nei pressi di due torri che fiancheggiavano la porta, i Giudei corsero fuori e, circondandoli, li attaccarono alle spalle. Intanto quelli sulle mura scaraventarono una grande quantit\u00e0 di pietre e proiettili di ogni tipo, uccidendone alcuni e ferendone moltissimi. Solo al termine di un lungo combattimento con le lance, i Romani riuscirono a spezzare l'accerchiamento e cominciarono la ritirata, mentre i Giudei continuavano ad inseguirli, colpendoli in continuazione fino ai monumenti di Elena.\nFinalmente giunti in salvo, i soldati furono accolti dalle minacce dei comandanti, mentre Tito \"Cesare\", tutto infuriato li redargu\u00ec dicendo loro che suo padre, Vespasiano, che era invecchiato sui campi di battaglia, non aveva mai assistito ad un tale disastro; che la legge marziale romana puniva con la pena di morte tutti coloro che non obbedivano agli ordini, muovendosi anzitempo dal loro posto di combattimento. Ben presto quegli indisciplinati avrebbero imparato a loro spese che nessuna vittoria pu\u00f2 essere apprezzata dai Romani se frutto d'insubordinazione. Era evidente a tutti che Tito intendeva applicare la legge romana della decimazione, e cos\u00ec le altre legioni si raccolsero intorno a Tito e lo supplicarono in favore dei commilitoni, pregandolo di graziarli e che a breve si sarebbero riscattati con futuri atti di valore. Tito \"Cesare\" annu\u00ec. Egli credeva che la pena pronunciata per un solo soldato doveva sempre essere applicata, mentre quando si trattava di troppi colpevoli era meglio fermarsi alle minacce. Ai soldati, perci\u00f2, concesse la grazia, dopo aver loro ricordato a lungo di essere pi\u00f9 cauti in futuro.\nOpere difensive della citt\u00e0 di Gerusalemme.\nGerusalemme era protetta da una triplice cinta muraria, ad esclusione della parte che si affaciava su profondi burroni difficilmente superabili. Qui vi era un solo tratto di mura. La citt\u00e0 fu costruita su due colline, tra le quali si trovava una valle lungo la quale le case degradavano (\"valle dei Caciari\"). Una di queste colline era notevolmente pi\u00f9 elevata rispetto all'altra e aveva sulla sommit\u00e0 una spianata maggiore (chiamata piazza superiore della citt\u00e0 alta, o anche \"fortezza\" per volere di re David, padre di Salomone che fu il primo a costruire il Grande Tempio). La seconda collina era chiamata \"Acra\", e formava la citt\u00e0 bassa. Di fronte a questa vi era una terza collina, originariamente pi\u00f9 bassa dell'Akra e da questa separata da un'ampia vallata. Pi\u00f9 tardi, gli Asmonei colmarono questa vallata, congiungendo citt\u00e0 e tempio, e quindi facendo abbassare la sommit\u00e0 dell\"Acra\". La \"valle dei Caciari\" arrivava fino alla \"Siloa\", una fonte ricchissima di acqua dolce. Le due colline della citt\u00e0 si affacciavano all'esterno su profondi burroni, tanto da non esserci alcuna possibilit\u00e0 di accesso su entrambi i lati.\nLa pi\u00f9 antica fra le tre cinta murarie era imprendibile, trovandosi a ridosso degli strapiombi e dell'altura su cui si trovava. Oltre al vantaggio della posizione naturale, venne costruita in modo imponente e solida, costantemente controllata e curata a partire da Davide e Salomone, compresi tutti i loro successori. Partendo da nord, dalla torre chiamata \"Ippico\", continuava fino al \"Xisto\", poi raggiungeva il palazzo del consiglio e terminava lungo il portico occidentale del Grande Tempio. Dalla parte opposta, lungo il lato occidentale, le mura correvano attraverso la localit\u00e0 chiamata \"Bethso\" fino alla \"porta degli Esseni\", continuando a sud fino ad includere la fonte \"Siloa\". Da qui piegava ad est verso la \"vasca di Salomone\", superava la localit\u00e0 denominata \"Ophel\" e raggiungeva il portico orientale del grande tempio.\nLa seconda cerchia di mura iniziava dalla porta presente nella prima cerchia, che si chiamava \"Gennath\" e, cingendo solo la parte settentrionale della citt\u00e0, giungeva fino alla fortezza Antonia. La terza cerchia iniziava dalla torre \"Ippico\", da dove continuava verso settentrione verso la torre \"Psefino\" per poi giungere di fronte ai monumenti di Elena (regina dell'Adiabene, figlia del re Izate), giungendo poi al monumento detto del \"Cardatore\" e congiungendosi col muro antico nei pressi della valle del \"Cedron\". Queste mura furono costruite dal re Agrippa per proteggere quelle parti che si erano aggiunte alla citt\u00e0 e necessitavano anch'esse di essere difese. Gli abitanti crebbero a tal punto da inglobare una quarta collina, che si chiama \"Bezetha\" (ovvero \"Citt\u00e0 Nuova\"), situata di fronte alla fortezza Antonia, da cui era separata da una profonda vallata, che era stata scavata per rendere l'Antonia imprendibile. Giuseppe Flavio aggiunge che Agrippa, dopo aver disposto la costruzione di queste imponenti mura, temendo che l'imperatore Claudio sospettasse propositi di ribellione, per la grandezza dell'opera da lui ordinata, abbandon\u00f2 i lavori dopo aver creato le sole fondamenta.\nSecondo Giuseppe Flavio, se le mura fossero state completate, la citt\u00e0 sarebbe risultata inespugnabile. Si trattava di mura costruite con blocchi di pietra lungi venti cubiti, larghi dieci, difficilmente rimovibili con leve di ferro o macchine d'assedio. Le mura erano spesse dieci cubiti, mentre la sua altezza di venti cubiti, che sarebbe stata ancora maggiore, se il costruttore non avesse dovuto rivedere il progetto iniziale. Erano, inoltre, dotate di merli di due cubiti e propugnacoli di tre cubiti, tanto che l'altezza complessiva raggiungeva i venticinque cubiti.\nAl di sopra delle mura si elevavano le torri, alte venti cubiti e larghe altrettanto, quadrangolari e spesse come le mura. Sopra la parte massiccia delle torri, alta venti piedi, si trovavano delle stanze adibite ad abitazione, e sopra ancora dei locali destinati a trattenere le acque piovane, dotate di grandi scale a chiocciola per accedervi. Di queste torri, la terza cerchia di mura ne aveva 90, poste ad intervalli regolari di duecento cubiti. Nelle mura di mezzo erano inserite 14 torri, in quello antico 60. L'intero sviluppo della citt\u00e0 misurava 33 stadi.\nLa torre \"Psefino\" sorgeva nell'angolo nord-occidentale della cinta muraria, proprio di fronte a dove Tito aveva posto il suo accampamento. Era imponente, alta settanta cubiti (31 metri) e di pianta ottagonale, tanto che dall'alto, appena sorgeva il sole era possibile vedere l'Arabia e gli estremi confini della Giudea fino al mare. Di fronte sorgeva la torre \"Ippico\" ed altre due torri, tutte facenti parte delle antiche mura del re Erode.\nLa torre \"Ippico\" aveva pianta quadrata, misurava venticinque cubiti di lunghezza e larghezza, era massiccia fino all'altezza di trenta cubiti. Su questa parte massiccia, poggiava un vano alto venti cubiti, che serviva per raccogliere le acque piovane. Sopra questo vano si trovavano due piani abitabili per un'altezza complessiva di venticinque cubiti. Al di sopra i tetti di diversi colori, una serie di torrette di due cubiti e di propugnacoli di tre cubiti, s\u00ec\nche nell'insieme l'altezza della torre raggiungeva gli ottanta cubiti (35,5 metri).\nLa seconda torre, che Erode chiam\u00f2 \"Phasael\", dal nome del fratello, aveva la larghezza e lunghezza pari a quaranta cubiti, mentre la sua parte pi\u00f9 massiccia era alta anch'essa quaranta cubiti. Sopra questa prima parte correva un portico alto dieci cubiti, difeso da ripari e parapetti. Al centro del portico s'innalzava un'altra torre, al cui interno si trovavano dei locali compreso un bagno, tanto da sembrare una reggia. Sulla sommit\u00e0 si ergevano quindi delle torrette e dei propugnacoli. L'altezza complessiva era di circa novanta cubiti (40 metri), e nella forma assomigliava molto alla torre del faro di Alessandria d'Egitto. A quel tempo era usata come quartier generale di Simone.\nLa terza torre, si chiamava \"Mariamme\" dal nome della regina, era massiccia fino all'altezza di venti cubiti. Era larga e lunga venti cubiti. La parte superiore abitabile era pi\u00f9 sontuosa e decorata. Re Erode, nel costruirla, credette che questa la torre, dedicata ad una donna, dovesse essere pi\u00f9 bella e ornata di quelle che portavano nomi maschili, sebbene risultasse meno robusta. Complessivamente l'altezza di quest'ultima torre era di cinquantacinque cubiti (24,4 metri).\nLe tre torri menzionate erano veramente di grandiose proporzioni, inserite nelle mura antiche, sopra una base rialzata oltre alla quale si ergevano per almeno altri trenta cubiti. Imponenti erano anche i blocchi con cui erano state costruite, poich\u00e9 non si trattava di materiale comune, ma di marmo bianco. Ciascun blocco era lungo venti cubiti, largo dieci e spesso cinque. Erano molto ben connessi tra loro, tanto che ogni torre sembrava costruita quasi fosse un unico monolito, tanto da risultare impercettibile la connessione delle varie parti.\nA sud di questa linea di torri, si trovava il palazzo reale, edificio meraviglioso per magnificenza. Era circondato tutt'intorno da mura alte trenta cubiti, dotate ad intervalli regolari di una serie di torri. Conteneva enormi saloni, camere da letto per almeno cento ospiti. All'interno una quantit\u00e0 indescrivibile di variet\u00e0 di marmi, soffitti mirabili per la lunghezza delle travi e per la ricchezza degli ornamenti, con numerosi appartamenti ciascuno di forme diverse, tutti riccamente arredati con oggetti di argento e d'oro. Intorno al palazzo si trovavano numerosi porticati, ciascuno con colonne diverse, e molti spazi immersi nel verde di alberi che formavano lunghi viali fiancheggiati da profondi canali e laghetti, arricchiti da numerose statue di bronzo da cui zampillava l'acqua. Intorno alle fontane si trovavano numerose casette per colombi domestici. Molto di questa meraviglia and\u00f2 per\u00f2 distrutto, non tanto dai Romani, ma dalla lotta interna tra le fazioni, quando venne appiccato l'incendio all'Antonia che poi si propag\u00f2 alla reggia ed ai tetti delle tre torri.\nIl Grande Tempio, sorgeva su una collina imprendibile, anche se ai primordi la spianata sulla sommit\u00e0 era appena sufficiente a contenere il santuario e l'altare, poich\u00e9 tutto intorno vi erano profondi burroni. Re Salomone, che fu il fondatore del Tempio, innalz\u00f2 sul lato orientale un bastione alla sommit\u00e0 del quale vi costru\u00ec un portico. Nel corso dei secoli seguenti il popolo di Gerusalemme continu\u00f2 a trasportare terra, allargando sempre pi\u00f9 la spianata sulla cima. Fu cos\u00ec che procedettero prima ad abbattere il muro settentrionale, poi allargarono lo spiazzo andando ad includere col tempo il recinto dell'intero Tempio. In seguito costruirono anche sugli altri tre lati della collina dei bastioni, vi racchiusero il santuario. Dove il terreno circostante era maggiormente scosceso e profondo, il bastione fu innalzato per trecento cubiti (133 metri) e in alcuni punti anche di pi\u00f9. I blocchi usati in questi lavori misuravano fino a quaranta cubiti (17,8 metri).\nTutti i portici avevano un doppio ordine di colonne alte venticinque cubiti (ciascuna di un solo pezzo di marmo bianchissimo), con i soffitti rivestiti di pannelli di cedro. La larghezza dei portici era di trenta cubiti e il loro perimetro complessivo, che racchiudeva anche la fortezza Antonia, era di sei stadi. All'interno si ergeva imperioso il grande tempio, come descrittoci da Giuseppe Flavio. L'Antonia si trovava all'angolo tra l'ala settentrionale e quella occidentale del portico che cingeva il tempio, costruita su una rocca alta cinquanta cubiti. Era stata costruita dal re Erode e la rocca era stata coperta da lastre di pietra levigata fin dalla base, sia per apparire bella esteticamente, sia per non dare appoggi a chi avesse voluto scalarla. Il corpo dell'Antonia si elevava per un'altezza di quaranta cubiti e dominava la piazza del tempio. L'interno sembrava una reggia, suddivisa in appartamenti di ogni forma, con portici, bagni e caserme. Aveva agli angoli quattro torri, tutte dell'altezza di cinquanta cubiti, a parte quella dell'angolo sud-orientale, che raggiungeva l'altezza di settanta cubiti. Sui due lati che comunicavano con i portici del tempio aveva delle scale per potervi accedere, ed utilizzate per gli uomini di guardia. Al suo interno era sempre acquartierata una coorte romana, che durante le festivit\u00e0 si schierava in armi sopra ai portici per controllare il popolo ed evitare eventuali sommosse. La citt\u00e0 aveva poi la propria rocca nel palazzo di Erode. Sulla collina di \"Bezetha\", che era la pi\u00f9 elevata della citt\u00e0 ed era divisa dall'Antonia, sorse parte della \"citt\u00e0 nuova\".\nAssalto romano alla prima cerchia di mura.\nDopo aver descritto le opere difensive di Gerusalemme, Giuseppe Flavio ricorda che i Romani, dopo quattro giorni di lavoro in seguito agli scontri avvenuti presso le \"Torri delle Donne\", erano riusciti a spianare il terreno fino alle mura della citt\u00e0. Tito, non volendo far passare nuovi pericoli alle salmerie (\"impedimenta\"), schier\u00f2 le sue forze di fronte al settore settentrionale e occidentale delle mura: tale schieramento era composto da sette fila di soldati, davanti i fanti e dietro i cavalieri, gli uni e gli altri su tre file; in mezzo stavano i frombolieri, che costituivano la settima fila. E cos\u00ec i carriaggi delle tre legioni e la massa di addetti poterono passare senza correre pericolo. Poi Tito and\u00f2 ad accamparsi a circa due stadi di distanza dal muro, sull'angolo dove questo piega da settentrione ad occidente, di fronte alla torre chiamata \"Psefino\". L'altra parte dell'esercito si accamp\u00f2 di fronte alla torre chiamata \"Ippico\", sempre a due stadi dalla citt\u00e0. La \"legio X Fretensis\" continu\u00f2 invece a rimanere accampata sul Monte degli Ulivi.\nTito insieme ad una scorta di cavalieri scelti, poco dopo, decise di costeggiare la cerchia muraria per cercare il luogo pi\u00f9 adatto a sferrare l'attacco alla citt\u00e0. Considerato che da quasi tutti i lati della citt\u00e0 si trovavano o profondi burroni (lungo il lato orientale) o mura troppo solide per le macchine d'assedio romane (sul lato occidentale), prefer\u00ec sferrare l'attacco nel settore di fronte alla tomba del sommo sacerdote Giovanni. Qui le mura sono pi\u00f9 basse e la seconda cerchia non si intersecava con la prima, poich\u00e9 la parte della \"citt\u00e0 nuova\" non densamente popolate non fu fortificata adeguatamente. Da qui era poi facile accostarsi alla terza cerchia muraria, potendo poi assaltare la \"citt\u00e0 alta\", l'Antonia ed infine il santuario.\nTornato dall'ispezione attorno alle mura, Tito ordin\u00f2 alle legioni di devastare l'intero territorio circostante alla citt\u00e0 e di raccoglierne tutto il legname possibile per costruire numerosi terrapieni. Divise l'esercito in tre parti e negli intervalli fra i terrapieni schier\u00f2 i lanciatori di giavellotto e gli arcieri (\"sagittarii\"); davanti a loro l'artiglieria pesante (catapulte e baliste) per limitare al minimo ogni possibile sortita da parte dei difensori. Intanto il popolo di Gerusalemme, che era stato per tanto tempo preso di mira dalla soldataglia delle tre fazioni interne alla citt\u00e0, riprese animo, sperando di avere una tregua ora che tutti erano occupati a difendersi dai Romani, e di potersi vendicare, qualora i Romani avessero vinto.\nIntanto tra gli assediati, Giovanni non si muoveva contro i Romani per timore di Simone. Quest'ultimo invece mise in posizione sul muro le proprie artiglierie, comprese quelle sottratte al generale romano Cestio e quelle della guarnigione romana dell'Antonia. La verit\u00e0 \u00e8 che pochi furono in grado di utilizzarle, istruiti dai disertori, riuscendo a lanciare dall'alto delle mura pietre e dardi, e colpendo i Romani che lavoravano ai terrapieni. Altri invece diedero l'assalto all'armata romana facendo piccole sortite di disturbo.\nI Romani, impegnati nei lavori, cercavano riparo dietro a graticci stesi sopra le palizzate e respingevano gli assalti giudei anche grazie alla loro artiglieria. Tutte le legioni ne avevano un certo numero in dotazione, ma soprattutto la \"legio X Fretensis\" aveva catapulte pi\u00f9 potenti e baliste pi\u00f9 grosse, utili anche per contrattaccare i difensori sulle alte mura. Scagliavano pietre del peso di un talento (quasi 33\u00a0kg) e con una gittata fino a due stadi (370 metri) e oltre. I loro colpi erano cos\u00ec potenti da abbattere non solo la prima fila ma anche quelli che si trovavano alle loro spalle per un largo tratto.\nI Giudei inizialmente provarono ad evitare i proiettili poich\u00e9, essendo di pietra bianca, non solo si sentivano arrivare grazie al forte sibilo, ma era possibile vederli da lontano per la loro lucentezza. Le loro sentinelle poste a guardia delle torri, quando l'ordigno veniva lanciato, davano l'allarme gridando: \u201c\"Arriva il figlio!\"\u201d. Subito dopo, quelli su cui stava piombando addosso si mettevano in salvo correndo lontano e gettandosi a terra, evitando il pi\u00f9 delle volte i proiettili.\nI Romani allora decisero di colorare i proiettili di nero, in modo che fosse maggiormente difficile riuscire a scorgerli da lontano. Questo espediente permise loro di fare molte vittime tra i Giudei con un sol colpo. Ma questi ultimi, pur subendo continue perdite, non permisero ai Romani d'innalzare liberamente i loro terrapieni, continuando con le loro azioni di disturbo di giorno, ma anche di notte.\nInnalzati i terrapieni, il genio misur\u00f2 la distanza dalla prima cerchia di mura lanciando un piombino legato a un filo, poi dispose di accostarvi le elepoli. subito dopo Tito fece avvicinare le artiglierie per proteggere l'azione dei suoi sotto le mura nemiche, dando l'ordine di lanciare. Da tre parti un grandissimo fragore si alz\u00f2 sulla citt\u00e0 per l'assalto combinato dei Romani ed un grande terrore scosse i ribelli, i quali, trovandosi ormai esposti a un comune pericolo, decisero finalmente di unire le forze per la comune difesa. Cos\u00ec Simone fece sapere a quelli del tempio, che potevano unirsi a loro per difendere le mura, e Giovanni, pur non fidandosi completamente, permise loro di andare.\nLe due fazioni interne a Gerusalemme, messe da parte le rivalit\u00e0, presero posizione sulle mura e lanciarono un gran numero di proiettili incendiari contro le macchine d'assedio romane, mentre i Romani spingevano le loro elepoli. I pi\u00f9 coraggiosi tra i Giudei, si avventuravano anche in sortite fuori dalle mura, strappando i graticci delle macchine e avventandosi contro i serventi romani, riuscendo spesso a sopraffarli. Intanto Tito accorreva ovunque per sostenere di persona i singoli reparti in difficolt\u00e0, collocando su entrambi i fianchi delle macchine d'assedio, reparti di cavalleria e di arcieri, riuscendo a proteggerli e permettendo alle elepoli di avanzare e colpire le mura nemiche. Le mura per\u00f2 resistevano ai colpi e l'ariete della \"legio XV Apollinaris\" riusc\u00ec solo a frantumare lo spigolo di una torre.\nI Giudei sospesero provvisoriamente le sortite, aspettando che i Romani, credendo che i nemici si fossero ritirati, si rilassassero e tornassero ai lavori sui terrapieni e, in parte, rientrassero nei loro accampamenti. Quando ci\u00f2 accadde, tornarono all'assalto fuori dalle mura attraverso una porta nascosta presso la torre Ippico, spingendosi ad incendiare le opere d'assedio romane fino addirittura ai loro accampamenti. L'audacia dei Giudei non permise ai Romani, almeno inizialmente, di organizzare un'adeguata difesa, tanto che molti furono travolti da questo assalto inaspettato.\nAttorno alle macchine d'assedio infuri\u00f2 una violenta battaglia, dove i Giudei cercavano di appiccarvi il fuoco, i Romani di impedirglielo. Molti erano quelli che cadevano nelle prime file, ma il furore giudeo ebbe il sopravvento ed il fuoco cominci\u00f2 a divampare sulle opere d'assedio romane, col rischio di distruggerle completamente, se non fosse intervenuta prima la legione di Alessandria (\"legio XV Apollinaris\") e poi lo stesso Tito con i pi\u00f9 forti reparti di cavalleria.\nAl termine della ritirata, Giovanni, a capo degli Idumei, un uomo straordinario per valore e intelligenza, fu colpito al petto davanti alle mura, da un arciere arabo e mor\u00ec sul colpo.\nLa notte successiva, una delle tre torri romane, alte cinquanta cubiti che erano state poste su ciascun terrapieno, croll\u00f2 da sola. Ci\u00f2 produsse un grande fragore che port\u00f2 scompiglio nell'esercito romano, tanto che tutti corsero alle armi nella totale confusione generale, pensando si trattasse di un attacco nemico. Lo scompiglio ed il panico continuarono fino a quando Tito comprese cosa era realmente accaduto e, comunicandolo alle legioni, ripristin\u00f2 l'ordine e la calma.\nI combattimenti proseguirono e videro i Giudei che, per opponendo una valorosa resistenza, subivano gravi perdite dalle torri, essendo esposti al tiro dell'artiglieria leggera romana, dei lanciatori di giavellotto, degli arcieri e dei frombolieri. Avevano, quindi, grande difficolt\u00e0 a causa dell'esagerata altezza delle stesse e poich\u00e9 risultava pressoch\u00e9 impossibile eliminarle, considerata la loro mole, peso, e la difficolt\u00e0 nell'appiccarvi il fuoco, visto che erano ricoperte di ferro. Se poi i Giudei si fossero ritirati per evitare di essere sotto il costante tiro dei Romani, non avrebbero pi\u00f9 potuto ostacolare l'azione degli arieti, che piano piano stavano cominciando a sgretolare le pareti delle mura cittadine.\nI Romani cos\u00ec poterono cominciare ad arrampicarsi lungo la breccia prodotta da \"Vittorioso\", mentre i Giudei abbandonarono le loro postazioni e si rifugiarono entro la seconda cerchia di mura. Subito dopo vennero aperte le porte della prima cerchia ed i Romani poterono entrare con tutto l'esercito. Cos\u00ec dopo quindici giorni - era il sette del mese di Artemisio - Tito si impadron\u00ec della prima cerchia, che venne distrutta quasi per intero, insieme con buona parte della \"citt\u00e0 nuova\" (quartiere settentrionale), che in passato era gi\u00e0 stata devastata da Cestio.\nAssalto romano alla seconda cerchia di mura.\nTito trasfer\u00ec l'accampamento all'interno della prima cerchia di mura, nel luogo chiamato \"Campo degli assiri\", occupando poi tutta l'estensione fino alla valle del Cedron, ma tenendosi fuori tiro dalla seconda cerchia. Poco dopo riprese ad attaccare.\nI Giudei da parte loro tornarono a difendersi con accanimento: gli uomini di Giovanni combattevano dalla fortezza Antonia, lungo il portico settentrionale del Tempio e davanti alla \"tomba del re Alessandro\", mentre quelli di Simone lungo la via d'accesso vicino alla \"tomba del sommo sacerdote Giovanni\", fino alla porta dove passava l'acqua diretta alla torre \"Ippico\". Facevano spesso sortite dalle porte, venendo per\u00f2 respinti e subendo pesanti perdite per la miglior preparazione e abilit\u00e0 militare dei Romani, ma riuscivano comunque a difendersi dalle alte mura.\nE cos\u00ec le giornate trascorrevano tra continui attacchi, battaglie lungo le mura, sortite di grossi reparti e scontri di ogni genere. Non sempre la notte costituiva un momento di tregua per chi combatteva fin dall'alba, risultando per entrambi insonne, poich\u00e9 i Giudei temevano un assalto alle mura da un momento con l'altro, i Romani al loro stesso accampamento. E al primo chiarore, imbracciavano le armi, pronti a dar battaglia. E se i Giudei facevano a gara, esponendosi al pericolo in prima fila per guadagnarsi l'approvazione dei loro comandanti, i Romani non erano da meno, poich\u00e9 erano spronati dall'abitudine a vincere, dalle continue campagne militari ed esercitazioni, ma soprattutto da Tito che era sempre al loro fianco. Giuseppe Flavio racconta di un episodio di valore di un soldato romano:\nAnche i Giudei mostravano pari valore, incuranti della morte. Tito per\u00f2, che si preoccupava della sicurezza dei suoi soldati, in funzione della vittoria finale, dichiar\u00f2 che l'essere incauti era da biasimare, mentre il vero valore era la prudenza nell'evitare inutili rischi, comandando a tutti di comportarsi di conseguenza.\nA questo punto il generale romano dispose di accostare l'elepoli alla torre di mezzo del muro settentrionale, sulla quale era rimasto un giudeo di nome Castore, insieme ad altri dieci, mentre gli altri si erano ritirati per proteggersi dal tiro degli arcieri romani. Costoro riuscirono con l'inganno, facendo credere a Tito di volersi arrendere, a rallentare l'avanzata romana. Quando Tito se ne avvide, riconobbe che la compassione in guerra era stata dannosa e, furente per essere stato preso in giro, diede ordine di rimettere in azione l'elepoli con maggior violenza. Quando poi la torre nemica cominci\u00f2 a cedere, Castore e i suoi uomini vi appiccarono il fuoco e si lanciarono tra le fiamme per raggiungere il sottostante riparo.\nCinque giorni dopo l'espugnazione della prima cinta muraria, Tito conquist\u00f2 anche la seconda cinta di questo settore. E mentre i Giudei si ritiravano in fuga, egli penetr\u00f2 con mille legionari e truppe scelte nella parte della \"citt\u00e0 nuova\" in cui si trovava il mercato della lana, le officine dei fabbri e il mercato delle vesti, tra strette vie. Entrato nel quartiere, non permise a nessuno, n\u00e9 di mettere a morte alcun prigioniero, n\u00e9 d'incendiare le abitazioni; al contrario offr\u00ec ai ribelli la possibilit\u00e0 di uscire allo scoperto per affrontarlo e misurarsi in battaglia senza coinvolgere il popolo; egli voleva infatti conservare sia la citt\u00e0, sia il Tempio. Ma mentre il popolo era favorevole alle sue proposte, i rivoluzionari pensarono che Tito non fosse in grado di espugnare il resto della citt\u00e0 e che stesse provando a trattare la loro resa.\nCos\u00ec i ribelli minacciarono di morte il popolo, qualora avesse deciso di arrendersi, e si gettarono sui Romani con un attacco improvviso: alcuni vennero affrontati nelle strette vie, altri bersagliati dalle abitazioni. Quelli invece che si trovavano oltre la seconda cerchia, vennero assaliti dalle vicine porte con una sortita, tanto che quelli posti a guardia delle mura fuggirono fino al vicino accampamento. Se non fosse intervenuto Tito, tutti coloro che si aggiravano per le strette vie della \"citt\u00e0 nuova\", sarebbero stati massacrati dai ribelli. \"Cesare\", infatti, dopo aver disposto gli arcieri agli sbocchi delle vie, si pose nel luogo dove maggiore era la calca e blocc\u00f2 l'avanzata nemica fino a quando tutti i suoi soldati furono posti in salvo.\nCos\u00ec i Romani, che erano riusciti a penetrare nella seconda cerchia di mura, vennero respinti ed i ribelli tornarono a prendere animo per il successo ottenuto. Ma i Romani non mollarono la presa e provarono subito ad aprirsi un nuovo varco. Nei tre giorni successivi i Giudei riuscirono a fermarli, battendosi valorosamente, rafforzando le difese e ponendosi a protezione della breccia, ma al quarto giorno non furono pi\u00f9 in grado di resistere all'impeto delle legioni romane e, sopraffatti, furono costretti a ritirarsi all'interno della terza ed ultima cerchia. Tito, impadronitosi ancora una volta del secondo muro, ne fece immediatamente abbattere tutta la parte settentrionale (la pi\u00f9 orientale) e, posti dei presidi sulle torri della parte meridionale, studi\u00f2 un piano per espugnare l'ultima cerchia.\nBreve tregua romana.\nTito prefer\u00ec sospendere per un poco l'assedio, offrendo ai ribelli il tempo per riflettere se non fosse il caso di arrendersi, considerata la minaccia della fame. E cos\u00ec giunto il giorno della distribuzione della paga ai soldati romani, dispose di schierare l'esercito in un luogo dove i nemici potessero vederlo e mettere in bella mostra il fatto di distribuire gli stipendi. E cos\u00ec i legionari indossarono le loro armi ed armature da parata, che essi utilizzavano solo in speciali occasioni, mentre i cavalieri condussero i loro cavalli tutti bardati. La parata militare rifulse di argento e d'oro, risultando terrificante per il nemico giudeo che si affacciava dalle antiche mura e dal lato settentrionale del tempio. Giuseppe Flavio sostiene che:\nIn quattro giorni i Romani riscossero lo stipendio, legione per legione; al quinto, poich\u00e9 nessuna proposta di pace giungeva dai Giudei, Tito divise le legioni in due gruppi e cominci\u00f2 a elevare i terrapieni di fronte alla fortezza Antonia e alla tomba di Giovanni (a nord ovest della porta di Jaffa), con l'obiettivo di assaltare la citt\u00e0 da entrambe queste parti, per poi penetrare attraverso l'Antonia nel tempio. Il compito di costruire due terrapieni in ciascuno di questi due punti, venne affidato a ciascuna legione.\nQuelli che lavoravano presso il monumento di Giovanni erano costantemente ostacolati dalle sortite degli Idumei e dei ribelli di Simone; quelli che lavoravano di fronte all'Antonia, dalle forze di Giovanni e dagli Zeloti. I Giudei, poi tutti insieme, martellavano i Romani con continui lanci di proiettili, ora che avevano imparato a usare le macchine. Essi avevano infatti trecento catapulte e quaranta baliste, con cui ostacolavano quotidianamente i lavori di riempimento dei Romani.\nTito, per\u00f2, sempre non trascurando il fatto di poter convincere i Giudei a porre fine alle ostilit\u00e0, alternava all'azione di guerra i consigli, invitandoli personalmente a salvarsi e consegnando la citt\u00e0, da troppo tempo sotto assedio e ormai presa. Decise allora di inviare Giuseppe a parlamentare con loro, ritenendo che forse si sarebbero lasciati convincere da uno di loro.\nGiuseppe, seguendo il perimetro del muro a una distanza di sicurezza, preg\u00f2 a lungo i Giudei affinch\u00e9 si arrendessero e risparmiassero la patria e il tempio. Disse loro che aveva avuto la garanzia da parte dei Romani che avrebbero rispettavano i loro luoghi sacri, qualora avessero acconsentito a porre fine alla guerra. Ricord\u00f2 le difficolt\u00e0 superate dai loro padri nel corso dell'intera storia d'Israele, ma le preghiere a loro rivolte da Giuseppe risultarono inascoltate. Il popolo, al contrario dei ribelli, si sent\u00ec incitato a disertare, tanto che alcuni, dopo aver venduto a poco prezzo chi le propriet\u00e0, chi gli oggetti di maggior valore, inghiottivano le monete d'oro recuperate per non farle scoprire dai ribelli e fuggivano presso i Romani. E Tito che li accoglieva, permetteva poi loro di andare ovunque volessero e nessuno venne ridotto in schiavit\u00f9. Ma gli uomini di Giovanni e di Simone se ne accorsero e impedirono l'uscita di costoro, in alcuni casi anche mettendoli a morte. Intanto la popolazione della citt\u00e0 ed i ribelli soffriva sempre pi\u00f9 la fame:\nLa situazione interna alla citt\u00e0 risultava cos\u00ec drammatica, con i cittadini costretti a subire continue sopraffazioni da parte dei ribelli. I cittadini pi\u00f9 altolocati erano spesso presi di mira e trascinati dinanzi ai capi. Molti erano messi a morte con la falsa accusa di cospirazione o di voler passare dalla parte dei Romani, per appropriarsi delle loro propriet\u00e0 e ricchezze. Giuseppe Flavio, inorridito per quanto accadeva in citt\u00e0 scrisse che:\nInizio dell'assalto romano alla terza cerchia di mura.\nIntanto progrediva il lavoro dei Romani sui terrapieni, nonostante i legionari subissero gravi e continui colpi da parte dei difensori delle mura, mentre Tito decise di inviare un corpo di cavalleria ad intercettare tutti coloro che uscivano dalla citt\u00e0 calandosi per i dirupi in cerca di cibo. Fra questi vi erano anche alcuni ribelli armati, anche se la maggior parte erano poveri popolani che, temendo per la sorte dei propri familiari abbandonati in citt\u00e0 in mano ai banditi, non osavano disertare. La fame li rendeva arditi, ma spesso venivano catturati dai Romani che li flagellavano e, dopo aver subito ogni sorta di supplizi, li crocifiggevano di fronte alle mura, quale monito per tutti gli abitanti di Gerusalemme ad arrendersi. Giuseppe Flavio aggiunge:\nI ribelli di fronte a questo spettacolo terrificante non solo non si arresero, ma utilizzarono tale argomento per convincere il resto della popolazione, mostrando loro quale fine avrebbero fatto se fossero passati dalla parte dei Romani. Ma se molti di quelli che avrebbero voluto disertare vennero frenati, qualcuno tent\u00f2 ugualmente la fuga, preferendo la morte per mano dei nemici, piuttosto che morire di fame all'interno della citt\u00e0. Tito fece mozzare le mani a molti prigionieri, affinch\u00e9 non sembrassero dei disertori, e li invi\u00f2 da Simone e da Giovanni, esortandoli alla resa per scongiurare la distruzione dell'intera citt\u00e0. Contemporaneamente quando ispezionava i terrapieni, incitava i soldati affinch\u00e9 lavorassero con maggior celerit\u00e0 in vista dell'imminente vittoria finale. A tali esortazioni i Giudei risposero imprecando contro Tito \"Cesare\" e contro suo padre, gridando di non aver paura della morte, che avrebbero fatto ai Romani tutto il male possibile, che Dio era loro alleato e tutto dipendeva da Lui.\nNel frattempo giunse un altro alleato dei Romani, Antioco Epifane, inviato dal padre Antioco IV di Commagene, con un buon numero di fanti e una guardia del corpo chiamata \"Macedoni\", composta da uomini della stessa et\u00e0 (appena usciti dall'adolescenza), di alta statura, armati e addestrati all'uso macedonico, dal quale traevano il loro nome. Giunto di fronte a Gerusalemme esclam\u00f2 che si meravigliava del perch\u00e9 i Romani esitassero tanto ad attaccare le mura. Antioco Epifane era un guerriero di valore, dotato di una grande forza, che raramente non riusciva a portare a termine le sue pi\u00f9 audaci imprese. Tito allora, con un sorriso, gli rispose:\nGrazie alla sua forza ed esperienza riusc\u00ec a schivare i dardi giudei, ma molti dei suoi giovani compagni vennero uccisi o feriti, ostinandosi a battersi senza speranza, fino a quando non furono costretti a ritirarsi, riflettendo che:\nI Romani, che avevano iniziato ad innalzare i terrapieni il dodici del mese di Artemisio (met\u00e0 di aprile), li terminarono il ventinove, dopo diciassette giorni di incessanti lavori. Si trattava di quattro immense opere d'assedio: la prima, contro l'Antonia, fu innalzata dalla \"legio V Macedonica\" al centro della cisterna chiamata \"\"del passeretto\"; la seconda, dalla \"legio XII Fulminata\" a distanza di circa venti cubiti (9 metri circa); la terza, dalla \"legio X Fretensis\" assai lontano dalle altre due, di fronte al settore settentrionale e alla cisterna chiamata \"dei mandorli\"\"; la quarta, dalla \"legio XV Apollinaris\" a trenta cubiti di distanza (13,5 metri circa), di fronte al monumento del sommo sacerdote Giovanni Ircano.\nE mentre i Romani stavano gi\u00e0 portando le macchine sulle rampe d'assedio, Giovanni, che aveva scavato una galleria dall'interno dell'Antonia fin sotto ai terrapieni, dopo averla accuratamente puntellata con pali che reggevano l'opera d'assedio dei Romani, si decise a mettere all'interno della galleria, legna intrinsa di pece e bitume e vi appicc\u00f2 il fuoco. Quando i pali furono consumati dalle fiamme, la galleria croll\u00f2 con un tremendo boato e fece sprofondare il terrapieno della \"legio V Macedonica\". Poi le fiamme attecchirono anche sui resti della rampa, divampando liberamente. I Romani, colti alla sprovvista dal grande disastro provocato dai Giudei, proprio mentre credevano di avere la vittoria in pugno, furono raggelati nelle loro speranze di prendere la citt\u00e0. E anche se il fuoco alla fine venne domato, i terrapieni erano ormai sprofondati.\nDue giorni dopo, gli uomini di Simone attaccarono anche agli altri terrapieni, dove i Romani erano riusciti ad accostare le elopoli e gi\u00e0 \"battevano\" le mura. Giuseppe Flavio racconta che un Gefteo, con un certo Magassar ed Adiabeno, afferrarono delle torce e si lanciarono contro le macchine d'assedio romane in modo estremamente audace, come mai prima d'ora si era visto.\nE quando ormai le fiamme erano alte, i Romani accorsero in massa dagli accampamenti per spegnerle, i Giudei, al contrario, non solo li ostacolarono dall'alto delle mura lanciando numerosi proiettili su di loro, ma uscirono anche in campo aperto per combattere contro coloro che provavano a spegnere l'incendio. E cos\u00ec, se da una parte i Romani provavano a trascinare lontano dal fuoco le elepoli, dall'altra parte i Giudei cercavano di trattenerle aggrappandosi anche ai ferri roventi per il calore, trattenendo gli arieti nemici. Ma poi il fuoco ebbe il sopravvento e i Romani, ormai circondati dalle fiamme, disperando di poter salvare i lavori, si ritirarono negli accampamenti, incalzati dai Giudei, che, sempre pi\u00f9 numerosi ed ardimentosi per il successo conseguito, non riuscirono a moderare la loro azione, spingendosi fino ai trinceramenti romani. Qui molti dei soldati romani schierati a guardia degli accampamenti vennero trucidati, ma i restanti reparti tornati indietro dalla ritirata, si schierarono con le catapulte e frenarono la massa di Giudei che sopraggiungeva.\nFinalmente per i Romani giunse Tito, di ritorno dall'Antonia, dove era andato per ordinare la ricostruzione di nuovi terrapieni. Dopo aver rimproverato i suoi, ora che si trovavano in pericolo presso i propri accampamenti e che si erano trasformati da assedianti ad assediati, contrattacc\u00f2 il nemico sui fianchi insieme a reparti di truppe scelte. La battaglia infuri\u00f2, tanto che nella mischia la polvere offusc\u00f2 la vista, il clamore assord\u00f2 le orecchie e nessuno fu pi\u00f9 in grado di distinguere un reparto amico da uno nemico. Alla fine i Romani ebbero i sopravvento, grazie anche al fatto che il loro generale si esponeva in prima fila insieme a loro; ed avrebbero finito per sterminare l'intera massa dei Giudei, se questi non si fossero ritirati in citt\u00e0 prima della disfatta. Ma la distruzione dei terrapieni demoralizz\u00f2 non poco i soldati romani, a cui avevano dedicato tanto tempo e fatica. Molti temettero, infatti, di non essere pi\u00f9 in grado di conquistare la citt\u00e0, almeno con le solite macchine d'assedio.\nI Romani costruiscono una circonvallazione attorno alla citt\u00e0.\nTito convoc\u00f2 i suoi generali, alcuni dei quali espressero il parere di mettere in campo tutte le forze per prendere d'assalto le mura. Fino a quel momento, infatti, erano stati inviati contro i Giudei solo alcuni reparti isolati. Nel caso fossero stati mossi all'attacco tutti insieme, secondo alcuni, i Giudei non sarebbero stati in grado di resistere all'urto. I pi\u00f9 prudenti consigliarono sia di erigere nuovi terrapieni, sia di costruire una circonvallazione intorno alla citt\u00e0 per bloccare ogni genere di sortita da parte degli assediati, oltre all'introduzione di viveri, costringendo gli abitanti di Gerusalemme a patire ancor di pi\u00f9 la fame, evitando ai Romani di doversi scontrare con un nemico tanto disperato che sembrava aspirasse solo a finire ucciso sopra ad una spada.\nTito allora espresse il proprio parere: se da un lato gli sembrava poco proficuo restare del tutto inoperoso con un esercito tanto imponente, dall'altro giudicava inutile attaccare degli uomini che si stavano ammazzando tra loro. Il generale romano si rendeva altres\u00ec conto che vi erano grandi difficolt\u00e0:\nTito si rendeva conto che l'abilit\u00e0 stava nel portare alla vittoria la sua armata nel pi\u00f9 breve tempo possibile. Ma se voleva conciliare la rapidit\u00e0 d'azione con la sicurezza per i suoi uomini, era necessario circondare l'intera citt\u00e0 con un vallo: solo cos\u00ec sarebbe stato in grado di bloccare tutte le vie d'uscita e, prima o poi, i Giudei si sarebbero arresi, stremati dalla fame. Pensava, inoltre, di riprendere a costruire i terrapieni appena i difensori avessero opposto una minor resistenza.\nAvendo persuaso i suoi generali, Tito procedette a ripartire il lavoro fra le diverse legioni. I soldati, presi da un ardore sovrumano quando vennero assegnati i diversi settori della circonvallazione, non soltanto gareggiarono fra loro, ma anche tra reparti di una stessa legione, dove ogni semplice \"miles\" si sforzava di guadagnarsi l'elogio del proprio decurione (posto a capo di un \"contubernium\"), quest'ultimo del proprio centurione, il quale a sua volta cercava l'approvazione del proprio \"tribunus militum\", che la cercava presso il proprio \"legatus legionis\" (a capo di ogni legione). Dei quattro \"legati legionis\", Tito ne era il giudice indiscusso. Egli ogni giorno compiva numerosi giri d'ispezione alle opere d'assedio in corso per controllare lo stato dei lavori.\nLa circonvallazione cominciava dal \"Campo degli assiri\", dove si trovava l'accampamento del comandante in capo, poi girava verso la parte pi\u00f9 bassa della \"Citt\u00e0 Nuova\", di l\u00ec attraverso la valle del Cedron raggiungeva il monte degli Olivi (presso l'accampamento della \"legio X Fretensis\"); piegava quindi verso sud, racchiudendo il monte fino alla rupe chiamata \"Colombaia\" e la vicina collina che dominava i pendii della fonte Siloa; da qui volgeva ad Occidente, scendendo nella valle della fonte e risaliva lungo il monumento del sommo sacerdote Anano, volgendo verso nord; raggiunta una localit\u00e0 chiamata \"Casa dei Ceci\", cingeva il monumento di Erode, volgeva ad Oriente e si ricollegava all'accampamento da dove era partito.\nQuesto vallo aveva la lunghezza di trentanove stadi (pari a 7,200 km) e comprendeva, verso l'esterno, tredici fortini i cui perimetri assommavano complessivamente a dieci stadi (1,85\u00a0km; dove ogni fortino aveva lati pari a 35 metri circa). Cosa incredibile, l'intero lavoro venne condotto a termine in tre giorni. Chiusa cos\u00ec la citt\u00e0 dentro questa cerchia e collocate le guarnigioni nei fortini, Tito riserv\u00f2 per s\u00e9 l'ispezione del primo turno di guardia durante la notte, affid\u00f2 il secondo turno a Tiberio Giulio Alessandro, mentre il terzo venne assegnato per sorteggio ai quattro diversi generali (\"legati legionis\"). Anche per gli uomini di guardia erano sorteggiate le ore di riposo, mentre durante l'intera notte erano obbligati a pattugliare le fortificazioni tra un fortino e l'altro.\nAi Giudei veniva cos\u00ec preclusa ogni speranza di salvezza, mentre la fame continuava a mietere vittime ed intere casate con sempre maggior frequenza. Nelle case si osservavano donne e bambini consunti, per le strade vecchi ridotti a pelle e ossa, i ragazzi avevano invece i corpi come tumefatti e si aggiravano nelle piazze come fantasmi, fino a quando non stramazzavano al suolo privi di vita. Molti non avevano neppure la forza per seppellire i propri parenti, altri cadevano morti sopra quelli che stavano seppellendo. La citt\u00e0 era cos\u00ec percorsa da un profondo silenzio e la notte piena di morte.\nI ribelli invece scassinavano le case, trasformatesi in sepolcri, e spogliavano i morti anche degli indumenti. Trafiggevano anche chi non era ancora morto, non si curavano invece di quelli che li supplicavano di ucciderli per mettere fine alle loro sofferenze, lasciandoli morire di fame. I ribelli, ancora, inizialmente disposero che i cadaveri fossero sepolti a spese pubbliche, non sopportandone il fetore, ma quando furono troppo numerosi, li fecero lanciare dall'alto delle mura nei burroni.\nL'Antonia cade in mano romana.\nQuando Tito vide, nei suoi giri d'ispezione, che i burroni erano pieni di cadaveri e, sotto i corpi putrefatti, scorreva un denso liquame, ebbe pena per questa orrenda strage e lev\u00f2 le mani al cielo, quasi che Dio gli fosse testimone che tutto ci\u00f2 non era opera sua, ma dei ribelli. Questa era la situazione in citt\u00e0. I Romani invece avevano il morale altissimo, poich\u00e9 erano riforniti abbondantemente di grano e di quant'altro a loro fosse necessario dalla vicina Siria e dalle altre province romane vicine. Molti si disponevano di fronte alle mura e mettevano in bella mostra una gran quantit\u00e0 di viveri, stimolando la fame dei nemici con la loro saziet\u00e0.\nMa Tito, vedendo che i ribelli non cedevano e provando compassione per il popolo di Gerusalemme, preso in ostaggio da quei banditi, torn\u00f2 ad innalzare nuovi terrapieni, anche se la difficolt\u00e0 di procurarsi nuovo legname era diventata sempre pi\u00f9 difficile, poich\u00e9 tutti gli alberi intorno alla citt\u00e0 erano gi\u00e0 stati abbattuti. I legionari dovettero, pertanto, andare alla ricerca di nuovo materiale alla distanza di non meno di novanta stadi (pi\u00f9 di 16 km) e cominciarono ad innalzare i terrapieni solo di fronte all'Antonia, divisi in quattro sezioni, molto pi\u00f9 grandi delle precedenti.\nGiuseppe Flavio racconta di numerosi e terribili episodi che la popolazione di Gerusalemme dovette patire in quei giorni:\nE mentre si faceva sempre pi\u00f9 drammatica la situazione di Gerusalemme, l'incredibile moltitudine di cadaveri ammonticchiati ovunque per la citt\u00e0 emanava un tanfo pestifero e creava i presupposti per un'epidemia. Frattanto i Romani, pur avendo avuto serie difficolt\u00e0 nel procurarsi il legname necessario, riuscirono in soli ventun giorni a costruire i terrapieni, dopo aver tagliato tutti gli alberi intorno alla citt\u00e0, entro un raggio di novanta stadi, tanto che il paesaggio circostante era diventato desolato, ridotto ad una landa deserta. La guerra aveva cos\u00ec cancellato ogni traccia dell'antico splendore di quella regione della Giudea.\nIl portare a termine i terrapieni fu fonte di timore non solo per i Giudei, ma anche per i Romani. I primi sapevano che dovevano distruggerli a tutti i costi col fuoco, pena la distruzione della citt\u00e0; i secondi consideravano di fondamentale importanza per la vittoria finale la costruzione di questi ultimi terrapieni, poich\u00e9 data la scarsit\u00e0 di legname non sarebbe stato facile reperirne di nuovo, e poi perch\u00e9 ai soldati romani cominciavano a mancare le forze e il morale per le fatiche del lungo assedio.\nFrattanto gli uomini di Giovanni, che presidiavano l'Antonia, costruirono opere di fortificazione interna, nel caso in cui il muro esposto agli attacchi romani fosse stato abbattuto, e tentarono a loro volta di portare un attacco ai terrapieni romani, prima che fossero issati sopra gli arieti. Alla fine, seppure armati di fiaccole incendiarie, desistettero dall'avvicinarsi e tornarono indietro. I Giudei infatti trovarono un \"muro\" di legionari schierati a difesa dei terrapieni, cos\u00ec fitto da non lasciar nessuno spiraglio a chi volesse incunearsi per appiccarvi il fuoco, ognuno pronto a morire piuttosto che abbandonare la propria posizione. I Romani sapevano che, qualora quei terrapieni fossero andati distrutti, ci\u00f2 avrebbe causato il definitivo crollo delle loro speranze di raggiungere la vittoria finale. Allo stesso modo fu molto efficace il sostegno dell'artiglieria romana, sotto il cui tiro i Giudei furono costantemente presi di mira.\nDei Giudei che riuscirono a oltrepassare il \"fuoco di sbarramento\" romano, alcuni indietreggiarono prima del \"corpo a corpo\", annichiliti alla vista della ferrea disciplina dell'armata romana, schierata a ranghi serrati; altri sotto i colpi dei giavellotti romani. Fu cos\u00ec che alla fine si ritirarono senza aver concluso nulla. Quest'azione venne tentata nel mese di Panemo (giugno).\nNon appena i Giudei si ritirarono, i Romani passarono al contrattacco, mettendo in posizione le elepoli, sebbene fossero sottoposti al costante lancio di pietre, fuoco, ferro e quant'altro, dall'alto della fortezza Antonia. Le mura di quest'ultima resistettero ai terribili colpi delle elepoli romane, anche se i Romani erano colpiti dalle pietre gettate contro di loro dall'alto. Alla fine per\u00f2, riparandosi il corpo sotto gli scudi, a forza di mani e di paletti, riuscirono a scalzare le fondamenta della fortezza ed a rimuovere quattro grossi blocchi. La notte pose fine all'azione di entrambe le parti, ma nel corso della stessa, le mura crollarono d'improvviso. Ci\u00f2 fu dovuto soprattutto sia per i continui colpi degli arieti romani del giorno antecedente, sia per il cedimento del terreno, sotto il quale Giovanni aveva fatto costruire una galleria per causare il crollo dei terrapieni.\nI Giudei, che avrebbero dovuto rimanere demoralizzati, al contrario, avendo adottato le opportune contromisure al crollo, ripresero animo quando videro che l'Antonia rimaneva ancora in piedi. I Romani invece furono delusi, dopo un iniziale momento di euforia, quando videro un altro muro alle spalle di quello appena crollato. Sicuramente assaltare questo secondo muro si presentava pi\u00f9 facile, perch\u00e9 sarebbe stato pi\u00f9 agevole scalarlo sulle macerie del precedente e molto pi\u00f9 debole, trattandosi di un'opera eseguita cos\u00ec rapidamente. Ma nessuno aveva il coraggio di dar per primo la scalata poich\u00e9 sarebbe andato incontro a morte certa.\nAllora Tito, ritenendo che spesso le esortazioni e le promesse fanno dimenticare i pericoli e disprezzare la morte, raccolse i pi\u00f9 valorosi e li esort\u00f2 a compiere questa difficile impresa, ormai prossimi alla vittoria finale. Egli, pur riconoscendo la difficolt\u00e0 nel dare la scalata alle mura, aggiunse che non avrebbe lasciato senza compenso chi, per il valore dimostrato, avesse per primo attaccato. Li esort\u00f2 ricordando loro di essere soldati romani, istruiti in tempo di pace a far la guerra e in tempo di guerra a raggiungere la vittoria. I Giudei, seppure valorosi erano condotti dalla disperazione, ma pur sempre inferiori. Ricord\u00f2 loro che, una volta occupata l'Antonia, avrebbero avuto in pugno la citt\u00e0, trovandosi in una posizione dominante sul nemico, ormai prossimi ad una vittoria rapida e totale. Concluse, quindi, il suo discorso dicendo loro:\nE poich\u00e9 tutti restavano paralizzati, un uomo delle coorti ausiliarie, un certo Sabino nativo della Siria, fu il primo a levarsi dicendo:\nDetto ci\u00f2 sollev\u00f2 con la sinistra lo scudo sopra la testa e, sguainata con la destra la spada, si lanci\u00f2 verso le mura. Era la sesta ora di quel giorno (tra le 11.00 e le 12.00). Lo seguirono solo undici uomini, che lui stesso precedeva di molto, spinto da un impulso divino. I difensori, dall'alto delle mura, cominciarono a bersagliarli con giavellotti e frecce, oltre ad enormi macigni fatti rotolare sui Romani, che travolsero alcuni degli undici armati. Sabino, per\u00f2, non fren\u00f2 il suo slancio prima di essere arrivato in cima e di aver messo in fuga il nemico. I Giudei, infatti, impressionati dalla sua forza e dal suo coraggio, credendo che alla scalata partecipassero molti pi\u00f9 Romani, si diedero alla fuga.\nSabino, giunto in cima, mise un piede in fallo e, urtando contro una roccia, cadde con un gran colpo. I Giudei si voltarono indietro e, avendolo visto in difficolt\u00e0, tornarono indietro, lo circondarono e cominciarono a colpirlo. Egli tent\u00f2 di difendersi e, pur ferendone molti, a causa dei colpi ricevuti non pot\u00e9 pi\u00f9 muovere la destra e venne ucciso. Degli altri undici, tre giunti anch'essi in cima furono uccisi a colpi di pietra, gli altri otto furono ricondotti nell'accampamento, feriti. Quest'azione si svolse il terzo giorno del mese di Panemo (giugno).\nDue giorni dopo, venti legionari, che erano di guardia ai terrapieni decisero di tentare l'impresa, unitisi sotto un \"vexillifer\" della \"legio V Macedonica\", accompagnati da due cavalieri delle ali ausiliarie e un trombettiere, attorno all'ora nona della notte (tra le due e le tre) scalarono l'Antonia passando sulle macerie e, uccise nel sonno le sentinelle, s'impadronirono delle mura. Il trombettiere diede, quindi, fiato alla tromba per avvisare i compagni. Al sentire gli squilli, buona parte delle sentinelle dei Giudei che ancora dormivano, una volta balzate in piedi, per il gran terrore di essere state attaccate in forze dei Romani, si diedero alla fuga, senza aver compreso che si trattava di soli venti uomini.\nAppena Tito ud\u00ec il segnale, ordin\u00f2 a tutto l'esercito di prendere le armi e sal\u00ec egli stesso tra i primi sulle mura. E poich\u00e9 i Giudei si erano ritirati di corsa nel tempio, i Romani riuscirono a penetrare nella galleria che Giovanni aveva in precedenza scavato per raggiungere i terrapieni. I ribelli sia di Giovanni, sia di Simone, pur restando separati, cercarono di bloccare il passaggio ai Romani, avendo capito che l'irruzione romana nel tempio avrebbe significato per loro la definitiva disfatta. Attorno a questi ingressi si scaten\u00f2 una tremenda battaglia. Nessuno dei due schieramenti era per\u00f2 in grado di far uso di proiettili o giavellotti, e si battevano nel corpo a corpo con le sole spade. La mischia fu talmente furibonda che non si riusciva a comprendere chi fossero gli alleati e chi i nemici, tant'erano mescolati in quello spazio ristretto e nell'enorme frastuono.\nAlla fine i Giudei ebbero la meglio sui Romani, che cominciarono a cedere. Il combattimento si era protratto dall'ora nona della notte fino alla settima del giorno (dalle 2/3 di notte alle 12/13 di giorno), e se da una parte i Giudei avevano lottato tutti in massa, dall'altra non tutti i reparti dei Romani erano riusciti a superare le mura. Tito allora, prefer\u00ec fermare lo slancio delle sue truppe ed accontentarsi di aver occupato l'Antonia.\nGiuseppe Flavio racconta un episodio di coraggio fuori dal comune tra le file romane, da parte di un certo Giuliano, centurione di un corpo ausiliario di Bitini:\nTito rimase impressionato per questo gesto di estremo coraggio, osservando a quale fine orribile fosse andato incontro il suo centurione, massacrato sotto gli occhi di tanti suoi compagni d'arme. Avrebbe voluto accorrere in sua difesa, ma da dove si trovava non ne ebbe la possibilit\u00e0. Cos\u00ec Giuliano lasci\u00f2 grandissima fama di s\u00e9 non solo presso i Romani e Tito, ma anche presso il nemico, che s'impadron\u00ec delle sue spoglie e riusc\u00ec a respingere i Romani fin dentro l'Antonia. Il generale romano ordin\u00f2 poi ai suoi soldati di abbattere l'Antonia dalle fondamenta e creare un grande terrapieno per farvi salire facilmente tutto l'esercito. Affid\u00f2, quindi, a Giuseppe, il giorno diciassette del mese di Panemo (giugno), il compito di trasmettere un messaggio in ebraico ai ribelli, invitando il loro capo, Giovanni, a lasciar libero il popolo e combattere solo con quanti avessero deciso di seguirlo, scontrandosi con i Romani senza coinvolgere nella sua rovina la citt\u00e0 e il tempio. E se come era presumibile, Giovanni non accett\u00f2 di scendere a patti, il discorso di Giuseppe impression\u00f2 molti dei nobili giudei, alcuni dei quali ne approfittarono per fuggire e rifugiarsi presso i Romani. Fra questi i sommi sacerdoti Giuseppe e Ges\u00f9, oltre ad alcuni figli dei sommi sacerdoti come i tre dell'Ismaele che fu decapitato a Cirene, i quattro di Mattia e uno di quel Mattia, che Simone figlio di Ghiora aveva fatto uccidere insieme ad altri tre figli. Oltre ai sommi sacerdoti fuggirono anche numerosi altri nobili. Tito, non solo li accolse benevolmente, ma li mand\u00f2 a Gofna invitandoli a rimanervi, almeno fino al termine dell'assedio. Poco pi\u00f9 tardi, per\u00f2, Tito li richiam\u00f2 da Gofna e volle che girassero attorno alle mura, insieme con Giuseppe, per farsi vedere dal popolo e far capire che non erano stati uccisi o incatenati dai Romani. Fu cos\u00ec che da quel momento, maggiori furono le defezioni e coloro cercarono rifugio oltre le linee romane. Allora i ribelli, in tutta risposta, s'irritarono ancor di pi\u00f9, e collocarono sopra alle sacre porte la loro artiglieria, da scorpioni, a catapulte, macchine lanciamissili, ecc. tanto che se l'area circostante il tempio sembrava un cimitero per il numero di morti presenti, il tempio appariva come un forte.\nAssalto al portico esterno del grande tempio.\nAvendo capito Tito, che non c'era alcuna possibilit\u00e0 di trattare con i ribelli, i quali \u00ab\"n\u00e9 provavano piet\u00e0 per s\u00e9 stessi, n\u00e9 intendevano risparmiare il santuario\"\u00bb, riprese le operazioni militari. Non potendo condurre contro il nemico l'intero esercito per mancanza di spazio, scelse da ciascuna centuria i trenta pi\u00f9 valorosi e, affidati ogni mille uomini a un tribuno, li mise alle dipendenze di Ceriale (\"legatus legionis\" della \"V Macedonica\") con l'ordine di attaccare le sentinelle verso l'ora sesta della notte (attorno alla mezzanotte). Tito stesso si arm\u00f2, pronto ad intervenire, ma glielo impedirono gli amici e gli stessi generali, sostenendo che sarebbe stato pi\u00f9 utile alla vittoria finale il fatto di dirigere le operazioni militari dall'Antonia, non in prima fila dove avrebbe inutilmente rischiato la vita. \"Cesare\", postosi sull'Antonia, lanci\u00f2 quindi i suoi uomini all'assalto e rimase in attesa degli eventi.\nI soldati romani inviati all'attacco non trovarono per\u00f2 le sentinelle addormentate, come speravano che fosse. Al contrario, si alzarono in piedi con grande prontezza e cominciarono ad urlare richiamando l'attenzione dell'esercito giudeo e scatenando una furiosa battaglia. I Romani riuscirono a resistere al primo contrattacco giudeo, ma quando sopraggiunsero gli altri, tutto degener\u00f2 in una totale confusione, dove molti si scagliarono per errore sui compagni, credendo che fossero nemici a causa dell'oscurit\u00e0. I combattenti erano accecati, chi dal furore, chi dalla paura, tanto da menare dei gran colpi senza badare a chi colpissero l\u00ec vicino, se amici o nemici. I Romani, che avevano congiunti i loro scudi, attaccavano a ranghi serrati, e sembra patissero un minor danno dalla generale confusione della battaglia, anche perch\u00e9 ciascuno conosceva la parola d'ordine. Al contrario i Giudei, disposti in modo disordinato, spesso ondeggiavano e non riconoscevano nell'oscurit\u00e0 chi di loro si ritirava, scambiandolo per un romano e ferendone tanti dei loro.\nUna volta spuntato il giorno, la battaglia continu\u00f2 tra le due schiere, che una volta separatesi, cominciarono ad utilizzare anche l'artiglieria. Nessuno per\u00f2 cedette il passo all'altro: i Romani, che sapevano di essere osservati dal loro comandante, gareggiavano fra loro con atti di valore per potersi guadagnare una promozione; i Giudei, invece, erano animati dalla disperazione. Lo scontro ebbe cos\u00ec un andamento statico, anche perch\u00e9 nessuna delle due parti aveva sufficiente spazio per fuggire o per inseguire l'avversario. Sembrava di assistere \"a teatro\" ad una scena di guerra, dove Tito ed i suoi generali non perdevano di vista nessun dettaglio dello scontro. Giunta l'ora quinta del giorno (tra le 10.00 e le 11.00), dopo che ci si batteva dall'ora nona della notte (dalle 2.00 alle 3.00), le due schiere si separarono senza vinti o vincitori.\nIntanto il resto dell'esercito romano, provvide a demolire in sette giorni le fondamenta dell'Antonia, spianando un'ampia via per creare una rampa d'accesso al tempio. Le legioni cominciarono, poi, ad accostarsi alle mura e ad innalzare quattro grandi terrapieni:\nIl lavoro per\u00f2 progrediva lentamente tra grandi difficolt\u00e0, poich\u00e9 non vi era pi\u00f9 disponibilit\u00e0 di legname nelle vicinanze e lo si doveva trasportare da almeno cento stadi di distanza (18,5 km), oltre al fatto che spesso i Romani erano costretti a subire continue imboscate, con conseguenti perdite di vite umane e di molti cavalli.\nIl giorno successivo attorno all'undicesima ora (16.00-17.00), molti dei ribelli, poich\u00e9 non c'era pi\u00f9 nulla da depredare nella citt\u00e0 e la fame si faceva sentire, assaltarono la circonvallazione romana sul monte degli Olivi, credendo di prenderla di sorpresa. Ma i Romani si accorsero del loro assalto e, accorrendo prontamente dai vicini fortilizi, riuscirono a impedire che la palizzata fosse scavalcata o abbattuta. La battaglia che ne segu\u00ec, vide da entrambe le parti molti atti di valore. Tra questi Giuseppe Flavio ricorda di un cavaliere di una coorte equitata, di nome Pedanio, che, quando i Giudei si stavano ritirando gi\u00f9 verso il burrone, spron\u00f2 al galoppo il suo cavallo contro il fianco dei nemici in fuga, ne afferr\u00f2 uno per la caviglia, un giovane robusto con armi ed armatura, mentre il cavallo era in corsa, facendo sfoggio della sua grande abilit\u00e0 nel cavalcare e lo port\u00f2 a Tito stesso. Il generale romano si compliment\u00f2 con lui e ordin\u00f2 di punire il prigioniero per aver tentato di assaltare le fortificazioni romane.\nFu allora che i Giudei, visto che i Romani stavano per raggiungere il tempio, appiccarono il fuoco alla parte nord-occidentale del portico, che era congiunta con l'Antonia, e poi ne abbatterono una ventina di cubiti (quasi 9 metri), iniziando ad incendiare i luoghi santi. Due giorni dopo, il ventiquattro del mese di \"Panemo\" (giugno), i Romani incendiarono l'altro lato del portico. Quando il fuoco si propag\u00f2 per quindici cubiti, i Giudei abbatterono il tetto, troncando il collegamento con l'Antonia. Intanto, intorno al tempio continuavano incessanti combattimenti. Si racconta di un giudeo di piccola statura, di nome Gionata, che giunto nei pressi del monumento del sommo sacerdote Giovanni, sfid\u00f2 il pi\u00f9 valoroso tra i romani a duello. Per parecchio tempo nessuno si fece avanti, fino a quando un cavaliere ausiliario, di nome Pudente, venne fuori per duellare. Dopo un primo scontro favorevole, perse l'equilibrio, e Gionata gli salt\u00f2 addosso riuscendo a ucciderlo. Montato sul cadavere, lanci\u00f2 grida bellicose contro l'esercito romano, facendosi vanto del nemico ucciso. Ma un centurione di nome Prisco, lo trafisse con una freccia, uccidendolo, tra le grida trionfanti dei Romani e le maledizioni dei Giudei.\nI ribelli asserragliati nel tempio, il giorno ventisette del mese di \"Panemo\", ordirono un tranello ai danni dei Romani. Riempirono di legna secca l'intercapedine fra le travi del portico occidentale e il soffitto, aggiungendovi anche pece e bitume. Fingendo poi di non essere pi\u00f9 in grado di resistere, si ritirarono. Molti Romani, visto ci\u00f2, trasportati dalla foga, li incalzarono e montarono sul portico appoggiandovi le scale; altri insospettiti da questa imprevista ritirata, mantennero la posizione. Frattanto il portico era pieno di soldati romani, e i Giudei improvvisamente vi appiccarono il fuoco. In un lampo le fiamme si levarono alte, propagandosi da ogni parte, gettando nel panico i Romani e mettendone molti in trappola. Circondati dalle stesse, alcuni si lanciarono nella citt\u00e0 che si trovava alle loro spalle, altri \"tra le braccia\" dello stesso nemico, altri saltarono in mezzo ai compagni fratturandosi in varie parti del corpo. L'incendio, che ormai si stava propagando in modo devastante, ben presto fece vittime sempre maggiori. Tito, infuriato contro quelli che senza il suo comando erano montati sui portici senza averne avuto l'ordine, al tempo stesso provando una grande compassione per non poterli aiutare, incit\u00f2 i suoi a fare il possibile per tirarli fuori da quel disastro. Alcuni riuscirono a trovare una via di scampo sulla parete del portico, ma pur salvandosi dalle fiamme, nuovamente assediati dai Giudei, vennero tutti uccisi.\nE se questo disastro gett\u00f2 lo sconforto nei Romani, per il futuro li rese pi\u00f9 accorti evitando di cadere nuovamente nei tranelli tesi dai Giudei. Il fuoco distrusse il portico fino alla torre che Giovanni, durante la lotta con Simone, aveva costruito sulle porte che portavano fuori sul \"Xisto\". Il resto lo abbatterono i Giudei dopo aver fatto strage dei Romani che vi erano montati sopra. Il giorno dopo anche i Romani incendiarono tutto il portico settentrionale fino ai confini orientali, a picco sullo strapiombo della valle del Cedron, che in quel luogo era molto profondo.\nE mentre i due eserciti si fronteggiavano nei pressi del tempio, la fame mieteva un numero incredibile di vittime e di indicibili sofferenze. Ovunque apparisse del cibo si scatenava una zuffa. La necessit\u00e0 port\u00f2 a mangiare qualunque cosa, anche la pi\u00f9 immonda, dalle cinghie, ai calzari, strappando perfino il cuoio dagli scudi per provare a masticarlo. Giuseppe Flavio racconta, infine, di un episodio raccapricciante, secondo il quale una donna, di nome Maria, dopo aver a lungo lanciato insulti e maledizioni contro i saccheggiatori, afferr\u00f2 il bambino che allattava e lo uccise, mettendolo poi a cuocere; una met\u00e0 ne mangi\u00f2, l'altra la conserv\u00f2 in un luogo nascosto. Quando giunsero i banditi, sentendo odore di cibo, minacciarono di ucciderla se non li avesse messi al corrente di cosa fosse. La donna mostr\u00f2 allora i resti del figlioletto, generando un brivido di terrore tra quegli uomini che, impietriti alla vista del cadaverino, uscirono dall'abitazione tremanti. Sparsasi la voce tra la popolazione, lo shock fu grande per tutti. E seppure morsi dalla fame, non vedevano l'ora di morire, ritenendo fortunato chi era morto prima di sentire o vedere una simile atrocit\u00e0. Ben presto questa notizia terrificante raggiunse anche i Romani, generando in alcuni incredulit\u00e0, in altri commiserazione, in molti un odio ancor maggiore verso i Giudei. Tito proclam\u00f2 che avrebbe avuto cura di seppellire questo tremendo misfatto della madre divoratrice del figlio sotto le macerie della sua patria. Comprendeva anche che di fronte ad una tale disperazione, era pressoch\u00e9 impossibile rinsavire per quel popolo.\nContemporaneamente due legioni avevano completato la costruzione dei terrapieni, e l'ottavo giorno del mese di \"Loos\" (luglio), Tito ordin\u00f2 di portare avanti gli arieti contro l'esedra occidentale del portico. Nei sei giorni precedenti, l'elepoli pi\u00f9 imponente aveva battuto senza sosta le mura, senza per\u00f2 alcun risultato significativo, a causa della grandezza dei blocchi e della loro connessione assai resistente. Altri cominciarono a scavare le fondamenta della porta settentrionale, riuscendo pur con immani sforzi a rimuovere i blocchi frontali. La porta per\u00f2 poggiava su blocchi retrostanti e cos\u00ec non fu per nulla danneggiata, tanto che i Romani decisero di abbandonare le macchine d'assedio e le leve, dando l'assalto ai portici con semplici scale.\nI Giudei preferirono attaccare i Romani quando questi furono montati sul portico. Qui ne respinsero molti, facendoli precipitare all'indietro dall'alto delle mura, altri vennero invece uccisi nel corpo a corpo. Quei Romani che riuscirono a portare le insegne sulle mura, si batterono con grande coraggio attorno ad esse, cercando di difenderle ad ogni costo. Ma alla fine i Giudei ebbero il sopravvento e se ne impadronirono, abbattendo tutti coloro che le difendevano e le avevano trasportate, provocando cos\u00ec la ritirata romana. Tito, osservato ci\u00f2, non essendo pi\u00f9 disposto a veder morire molti dei suoi soldati per risparmiare un tempio straniero, ordin\u00f2 di appiccare il fuoco alle porte.\nDistruzione del grande tempio.\nI soldati romani avevano ormai appiccato l'incendio alle porte e l'argento si stava liquefacendo, mentre le fiamme si propagarono rapidamente al legname circostante avvolgendo i portici in un mare di fiamme. I Giudei ormai circondati dal fuoco, persero il solito coraggio e per lo sbigottimento rimasero impietriti ad osservare senza fare nulla per spegnere l'incendio. L'incendio divamp\u00f2 per tutto il giorno e la notte seguente, mentre i Romani appiccavano il fuoco al portico da pi\u00f9 parti, a tratti successivi.\nIl giorno seguente, Tito comand\u00f2 a una parte dell'esercito di spegnere il fuoco e di spianare la via verso le porte per permettere una migliore avanzata verso l'alto del tempio da parte delle legioni. Convoc\u00f2 pertanto un consiglio di ufficiali. Erano presenti sei dei generali con il grado pi\u00f9 elevato: il prefetto d'Egitto Tiberio Giulio Alessandro, ora anche prefetto di tutti gli accampamenti; Sesto Vettuleno Ceriale, \"legatus legionis\" della \"legio V Macedonica\"; Aulo Larcio Lepido Sulpiciano della \"legio X Fretensis\"; Tittio Frugi della \"legio XV Apollinaris\"; Eternio Frontone delle due legioni alessandrine; e Marco Antonio Giuliano \"procurator Augusti\" della Giudea. Intervennero anche procuratori e tribuni militari.\nAlcuni sostenevano che il tempio dovesse subire la dure legge della guerra, e che i Giudei mai avrebbero piegato il capo fino a quando restava in piedi il tempio; altri ritenevano sufficiente una sua evacuazione, sia da parte dei Giudei che delle loro armi, ora che era stato dagli stessi trasformato in una vera e propria fortezza. Tito allora prese la parola e disse che neppure se i Giudei avessero preso posizione sul tempio, egli avrebbe mai dato alle fiamme un edificio cos\u00ec maestoso, poich\u00e9 lo riteneva un monumento tanto importante per tutto l'Impero romano. Confortati da quanto suggeriva il loro comandante in capo, si espressero in favore di questa soluzione, Frontone, Alessandro e Ceriale. Tito sciolse la riunione e diede ordine di far riposare gli uomini, in vista dell'imminente battaglia, ad eccezione di alcune coorti scelte, a cui fu dato l'incarico di aprire una strada attraverso le macerie e di spegnere l'incendio.\nPer quel giorno la stanchezza e lo sgomento bloccarono gli assalti dei Giudei. Il giorno seguente, ripreso coraggio, attorno all'ora seconda fecero una sortita dalla porta orientale contro i legionari schierati a guardia del piazzale esterno. I Romani sostennero il primo assalto, serrando le file e formando con gli scudi un muro, ma era chiaro che non avrebbero resistito a lungo a causa del gran numero degli assalitori. Allora Tito \"Cesare\", che osservava lo scontro dall'Antonia, invi\u00f2 in appoggio truppe scelte di cavalleria. Furono cos\u00ec i Giudei a non resistere alla carica romana, dandosi alla fuga. Quando per\u00f2 i Romani recuperarono la posizione, arretrando, i Giudei tornarono all'assalto, ma alla fine retrocedettero finch\u00e9 verso l'ora quinta furono travolti e bloccati nel piazzale interno.\nTito si ritir\u00f2 nell'Antonia pronto a scatenare una nuova offensiva all'alba del giorno, con tutte le forze a disposizione da ogni lato del tempio. Il dieci del mese di \"Loos\" (luglio), le fiamme vennero causate dagli stessi Giudei. Ritiratosi Tito, i ribelli dopo una breve pausa tornarono a scagliarsi contro i romani, facendo infuriare uno scontro fra i difensori del santuario e i Romani che erano intenti a spegnere il fuoco nel piazzale interno. Questi, messi in fuga i Giudei, li inseguirono fino al tempio, e fu allora che un soldato afferr\u00f2 un tizzone ardente e lo scagli\u00f2 dentro attraverso una finestra dorata che dava sulle stanze vicine al tempio lungo il lato settentrionale. Al divampare delle fiamme molti Giudei con grida terrificanti si precipitarono in soccorso cercando di spegnere le fiamme.\nQualcuno corse ad avvisare Tito, che si trovava nella sua tenda per riposarsi un po'. Balzato in piedi, corse senza esitare verso il tempio per dare ordini affinch\u00e9 si cercasse di domare l'incendio. Lo seguirono tutti i generali e poi le legioni, ma tale era la confusione che, malgrado \"Cesare\" provasse ad urlare e a sbracciarsi perch\u00e9 si adoperassero a spegnere il fuoco, nessuno ud\u00ec le sue parole, assordati dai clamori del combattimento e dalla furia devastatrice. Accalcandosi davanti alle entrate, molti furono calpestati, e quando i Romani furono vicini al tempio, non ascoltarono neppure pi\u00f9 il loro comandante. I ribelli ormai non potevano pi\u00f9 mettersi in salvo: ovunque fu una strage senza piet\u00e0 e la maggior parte delle vittime furono popolani, trucidati sul posto. Intorno all'altare si accumularono mucchi di cadaveri, lungo la scalinata del tempio correva un fiume di sangue e rotolavano i corpi di coloro che venivano ammazzati su in alto.\nTito, ormai consapevole del fatto che era impossibile bloccare la furia devastatrice dei suoi soldati, accompagnato dai suoi generali, entr\u00f2 nel tempio per osservare quel luogo sacro. E poich\u00e9 le fiamme non erano ancora penetrate all'interno del tempio, ma solo nelle stanze adiacenti intorno, \"Cesare\" ritenne che l'edificio poteva essere ancora salvato e, uscito rapidamente, esort\u00f2 personalmente i soldati a spegnere l'incendio. Diede, quindi, ordine ad un suo centurione della guardia dei lancieri, di colpire a bastonate chi trasgredisse all'ordine dato. Ma nei soldati prevalse il furore della battaglia, l'odio cieco contro i Giudei per il lungo assedio e la speranza di far bottino. Improvvisamente un soldato romano, proprio quando Cesare era uscito per provare a fermare i soldati, gett\u00f2 un tizzone sopra i cardini della porta, scatenando un improvviso incendio. Tutti allora si ritirarono, Tito e i suoi generali, e nessuno pot\u00e9 pi\u00f9 impedire la distruzione del tempio.\nE mentre il tempio bruciava, i Romani saccheggiarono ogni cosa gli capitasse a tiro, facendo anche una grande strage di tutti coloro che incontrarono, senza alcun distinguo per l'et\u00e0 o il ruolo ricoperto: da bambini a vecchi, da laici a sacerdoti. Ovunque si trovavano cadaveri e i soldati, per inseguire chi fuggiva, erano costretti a calpestare cumuli di corpi. I ribelli riuscirono a fatica ad aprirsi un varco tra i Romani, prima correndo nel piazzale esterno del tempio e poi gi\u00f9 nella citt\u00e0, mentre i sopravvissuti del popolo cercarono rifugio sul portico esterno. Alcuni sacerdoti inizialmente cominciarono a togliere alla sommit\u00e0 del tempio gli spuntoni ed i loro sostegni in piombo, per poi scagliarli contro i Romani; visto per\u00f2 che non ottenevano alcun risultato e che le fiamme si stavano propagando, si ritirarono sul muro, largo otto cubiti (3,5 metri circa), e vi rimasero.\nI Romani continuarono ad appiccare il fuoco a tutti gli edifici circostanti al tempio, compresi i resti dei portici, e alle porte, tranne due: quella orientale (che si apre sulla valle degli Ulivi) e quella meridionale (che si apre sulla \"citt\u00e0 bassa\"), anche se pi\u00f9 tardi distrussero anche queste. Incendiarono, quindi, le stanze del tesoro, in cui si trovavano una quantit\u00e0 enorme di denaro, vesti preziose e altri oggetti di valore: in sostanza tutte la ricchezza dei Giudei, che era stata qui trasferita dalle loro abitazioni. Giunsero poi all'unico portico rimasto in piedi, quello meridionale del piazzale esterno, dove si trovavano donne, bambini ed una massa di seimila persone del popolo. E prima che Tito potesse dare i suoi ordini, i soldati travolti dal furore incendiarono il portico, e tutti quelli che si trovavano sopra perirono: nessuno riusc\u00ec a salvarsi.\nSecondo lo storico ebreo Giuseppe Flavio, autore della Guerra Giudaica, alcuni particolari eventi precedettero la distruzione di Gerusalemme, e furono spesso interpretati come segni soprannaturali dagli abitanti e dai sacerdoti della citt\u00e0. Giuseppe Flavio li descrive:\nSempre Giuseppe Flavio continua:\nUltime resistenze giudee: l'assalto romano alla \"citt\u00e0 bassa\" e poi \"alta\".\nI Romani, dopo che i ribelli erano fuggiti verso la citt\u00e0 bassa e il santuario bruciava insieme a tutti gli edifici circostanti, portarono le loro insegne nel grande piazzale di fronte al tempio e, una volta averle disposte a fianco della porta orientale, celebrarono un sacrificio e acclamarono Tito \"imperator\" con grande manifestazione di giubilo. Giuseppe Flavio aggiunge che i soldati romani si erano procurati tanto di quel bottino, che in tutta la Siria l'oro venne deprezzato fino alla met\u00e0 del valore precedente. Al quinto giorno i sacerdoti, vinti dalla fame, chiesero alle sentinelle di poter parlare con Tito e lo supplicarono di risparmiarli, ma il comandante romano disse loro che era ormai trascorso il tempo del perdono e li mise tutti a morte.\nI capi dei ribelli, avendo ormai compreso di essere prossimi alla definitiva disfatta, circondati com'erano senza alcuna possibilit\u00e0 di scampo, chiesero a Tito di potergli parlare. Tito, desideroso di risparmiare la citt\u00e0, convinto che ormai i ribelli avrebbero accettato la resa, si port\u00f2 nella parte occidentale del piazzale esterno del tempio. Qui le porte si aprivano sul \"Xisto\", dove si trovava un ponte che collegava il tempio con la \"citt\u00e0 alta\", dove si trovavano i ribelli. Da entrambi i lati si schierarono, da una parte i Giudei di Simone e Giovanni, sperando nel perdono, dall'altra i Romani alle spalle del loro comandante, curiosi di ascoltare le loro richiesta. Tito diede, quindi, ordine ai soldati di tenere a freno i loro animi e le armi e, chiamato un interprete, inizi\u00f2 a parlare per primo, come si conviene a chi risulta essere il vincitore. Ricord\u00f2 loro quale disgrazia procurarono alla citt\u00e0 di Gerusalemme ed ai loro abitanti. Le gesta dei Romani, padroni del mondo allora conosciuto, che i Giudei avevano sottovalutati:\nAncora Tito ricord\u00f2 loro che quando giunse suo padre, Vespasiano, nel loro paese, non fu per punirli di ci\u00f2 che avevano fatto al governatore Gaio Cestio Gallo, ma per ammonirli. Ma evidentemente i Giudei scambiarono la disponibilit\u00e0 del padre in debolezza. Quando poi mor\u00ec Nerone, assunsero un atteggiamento ancor pi\u00f9 ostile, favoriti anche dai disordini interni all'impero romano, e ne approfittarono per compiere i necessari preparativi per la guerra.\nTito concluse dicendo:\nDi fronte a questo discorso i ribelli risposero di non poter accettare simili condizioni di resa, poich\u00e9 lo avevano giurato. Chiesero invece di poter attraversare la linea di circonvallazione con mogli e figli, promettendo che si sarebbero ritirati nel deserto. Tito allora perse la calma al vedere che questi, ormai prossimi alla sconfitta, gli presentavano le loro proposte quasi fossero i veri vincitori. Fece dire all'interprete di non sperare pi\u00f9 nella sua grazia, che non avrebbe risparmiato pi\u00f9 nessuno e avrebbe applicato le leggi di guerra. Dispose, per il giorno seguente, che i soldati incendiassero e mettessero a sacco la citt\u00e0, cominciando dagli archivi, fino all\"Acra\", alla sala del Consiglio e al quartiere detto \"Ophel\". Il fuoco allora divamp\u00f2 nelle strade ricolme di cadaveri delle vittime della guerra, fino alla reggia di Elena, che sorgeva nel mezzo dell\"Acra\".\nQuello stesso giorno i figli e i fratelli del re Izate, insieme ad un gran numero di nobili cittadini, si presentarono a Tito e lo supplicarono di accettare la loro resa. Il generale romano, bench\u00e9 fosse ancora alterato per il comportamento dei ribelli, non pot\u00e9 rinunciare alla sua grande umanit\u00e0 e li accolse. Inizialmente li mise in prigione, in seguito i figli e i parenti del re li condusse a Roma in catene come ostaggi.\nI ribelli assaltarono poco dopo il palazzo reale (fatto costruire da Erode), dove molti cittadini avevano messo ci\u00f2 che possedevano di valore, poi respinsero i Romani e, dopo aver messo a morte 8.400 popolani, si impadronirono dei loro beni. Riuscirono nel corso dello scontro a catturare anche due soldati romani: un cavaliere e un fante. Quest'ultimo fu ammazzato subito e venne trascinato per la citt\u00e0, in segno di vendetta contro tutti i Romani; il cavaliere, che aveva loro proposto una via di salvezza, fu portato davanti a Simone, ma non sapendo in realt\u00e0 cosa inventarsi pur di non essere messo a morte, gli furono legate le mani dietro la schiena e bendati gli occhi, ma quando il boia stava sguainando la spada per decapitarlo, riusc\u00ec a fuggire presso i Romani con uno scatto velocissimo. Giunto al cospetto di Tito, il generale romano non se la sent\u00ec di metterlo a morte, ma, giudicandolo non degno di essere un soldato romano poich\u00e9 era stato catturato vivo, lo espulse dalla legione, umiliazione peggiore della morte.\nTrascorso un nuovo giorno, i Romani riuscirono a respingere i ribelli dalla \"citt\u00e0 bassa\", incendiarono tutta l'area fino alla Siloa, ma non poterono far bottino, poich\u00e9 i ribelli, prima di rifugiarsi nella \"citt\u00e0 alta\" avevano depredato ogni cosa. E ancora una volta le suppliche di Giuseppe risultarono vane di fronte alla crudelt\u00e0 ed empiet\u00e0 dei ribelli. Addirittura, poich\u00e9 si erano come chiusi in una prigione, abituati com'erano ad uccidere, si sparpagliarono alla periferia della citt\u00e0 e misero a morte tutti coloro che cercarono di disertare e gettarono i loro corpi ai cani. Nella citt\u00e0 ormai c'erano morti ovunque, vittime della fame o dei ribelli.\nPer i capi ribelli e i loro seguaci l'ultima speranza era rappresentata dalle gallerie sotterranee. Qui pensavano che i Romani non li avrebbero mai cercati e una volta espugnata la citt\u00e0, i Romani se ne sarebbero andati, senza accorgersi che questi erano rimasti in vita. Ma non si rendevano conto che erano destinati ad essere scovati dai Romani. Frattanto, facendo affidamento su questi nascondigli sotterranei, appiccarono il fuoco pi\u00f9 dei Romani stessi, uccidendo il popolo che cercava rifugio in quelle gallerie.\nTito sapeva che, senza costruire nuovi terrapieni, sarebbe risultato impossibile impadronirsi della \"citt\u00e0 alta\", considerando i profondi precipizi che la circondavano. Cos\u00ec il venti del mese di \"Loos\" (luglio), divise il lavoro fra le sue forze. Il vero problema era come recuperare il legname, poich\u00e9 per la costruzione dei precedenti terrapieni si era provveduto a recuperare legna ad una distanza di almeno cento stadi dalla citt\u00e0. Le opere vennero costruite dalle quattro legioni lungo il lato occidentale della citt\u00e0, di fronte al palazzo reale, mentre le truppe ausiliarie e le restanti forze ne innalzavano un altro al \"Xisto\", dove si trovava il ponte e la torre di Simone (fatta costruire quando quest'ultimo era in lotta con Giovanni).\nFrattanto i capi degli Idumei, che si erano adunati di nascosto, stabilirono di arrendersi e inviarono a Tito cinque ambasciatori per concedere loro salva la vita. Il generale romano, sperando che ci\u00f2 avrebbe poi indotto anche i capi ribelli ad arrendersi, acconsent\u00ec. E mentre gli Idumei erano pronti ad andarsene, Simone se ne accorse e ordin\u00f2 di uccidere i cinque ambasciatori sulla strada del ritorno, mise in prigione i loro capi, tra i quali vi era Giacomo figlio di Sosa ed infine, dispose un maggior numero di sentinelle per tener d'occhio la massa degli Idumei. Queste per\u00f2 non furono in grado di impedire numerose diserzioni, sebbene molti furono uccisi.\nI Romani che li accoglievano, vendettero come schiavi tutti quelli che fuggivano dalla citt\u00e0, insieme a mogli e figli, ad esclusione di quanti erano cittadini, ad un prezzo bassissimo, considerata l'abbondanza della merce e i pochi compratori. Giuseppe Flavio sostiene che i cittadini risparmiati furono oltre quarantamila, e Tito permise loro di andare liberi dove volessero. Sempre in questi giorni un sacerdote di nome Ges\u00f9, figlio di Thebuthi, ottenuta da Tito la promessa di essere lasciato libero una volta gli avesse consegnato alcuni dei preziosi oggetti sacri, port\u00f2 al generale romano: due candelabri che erano stati nascosti nel muro del tempio, simili a quelli posizionati all'interno del tempio, tavole, vasi e coppe d'oro massiccio; oltre a questi oggetti port\u00f2 veli e paramenti dei sommi sacerdoti con gemme preziose e molti altri arredi utilizzati durante le cerimonie religiose. Venne poi catturato il tesoriere del tempio, di nome Finea, che si guadagn\u00f2 il perdono portando a Tito: tuniche, cinture dei sacerdoti, una grande quantit\u00e0 di stoffe colorate di porpora, utilizzate per riparare il velario del tempio; grandi quantit\u00e0 di cinnamomo, di cassia e tanti altri profumi, che servivano per essere bruciati al Dio; molti altri oggetti preziosi e numerosi paramenti sacri.\nPortati a termine i terrapieni dopo diciotto giorni di lavoro, il sette del mese di Gorpieo (settembre), i Romani spinsero su le macchine, tanto che alcuni dei ribelli, vedendo ormai prossima la fine della citt\u00e0, si ritirarono dalle mura nell'Acra, altri scesero nelle gallerie sotterranee. Molti si posero invece a difesa delle mura contro l'avanzare delle elepoli romane.\nI Romani li affrontarono e li sbaragliarono grazie al loro numero ed all'ardore che li animava, mentre i Giudei erano ormai demoralizzati e stanchi. Quando nelle mura fu aperta una breccia e alcune torri crollarono sotto i colpi degli arieti, i Giudei si diedero alla fuga, compresi i capi dei ribelli. Qualcuno cerc\u00f2 una via di scampo, correndo verso la linea di circonvallazione con l'intenzione di superarla, sperando di aprirsi un varco a forza contro le sentinelle, ma non vi riusc\u00ec. I capi ribelli vennero, quindi, informati che l'intero muro occidentale era stato definitivamente abbattuto; presi dallo sgomento scesero da quelle tre imponenti torri, di cui si \u00e8 parlato sopra, capaci di resistere ai numerosi ordigni romani, e di fatto consegnandosi nelle mani romane.\nSi ritirarono subito dopo nel burrone che si trovava sotto la Siloa, per poi attaccare il vicino settore della linea di circonvallazione. Ma il loro attacco si rivel\u00f2 insufficiente e cos\u00ec, respinti dalle sentinelle, vennero dispersi e si rifugiarono nei sotterranei. I Romani intanto, impadronitisi delle mura, piantarono le loro insegne sulle torri, inneggiando alla vittoria.\nI Romani sparpagliatisi per le strade della citt\u00e0 con le spade sguainate, massacrarono tutti quelli che trovarono e, se qualcuno si rifugiava nelle case, vi appiccavano il fuoco bruciandoli vivi. In molte di queste, trovarono intere famiglie morte, con le stanze piene di cadaveri causati dalla fame. La carneficina termin\u00f2 verso sera, ma durante la notte il fuoco aument\u00f2 tanto che l'ottavo giorno del mese di Gorpieo (settembre), Gerusalemme era avvolta nelle fiamme. Subito dopo lo stesso Tito pot\u00e9 entrare nella citt\u00e0, ammirandone quel che rimaneva delle fortificazioni e soprattutto l'imponenza delle torri. Pi\u00f9 tardi, quando distrusse il resto della citt\u00e0 e abbatt\u00e9 le mura, risparmi\u00f2 le torri a ricordo della sua vittoria.\nAi legionari romani venne ordinato di uccidere solo chi portava armi con s\u00e9 e opponeva resistenza, mentre tutti gli altri di farli prigionieri. Ma i soldati uccisero anche vecchi e persone deboli, mentre giovani e uomini in forze furono ammassate nel tempio. Tito affid\u00f2 quindi all'amico Frontone l'incarico di stabilire la sorte per ciascuno di loro: questi mise a morte tutti i ribelli; tra i giovani scelse i pi\u00f9 alti e di bell'aspetto per il trionfo; tutti quelli di et\u00e0 superiore ai diciassette anni, li mand\u00f2 in catene a lavorare in Egitto, oppure in dono alle varie province per gli spettacoli gladiatori o per essere dilaniati dalle belve feroci (\"venationes\"); quelli che avevano ancora diciassette anni furono venduti come schiavi. Nei giorni che Frontone dedic\u00f2 a decidere cosa fare dei prigionieri, morirono di fame ben 11.000 prigionieri, soprattutto per la scarsit\u00e0 di grano.\nConseguenze.\nReazioni immediate.\nIl numero complessivo dei prigionieri catturati durante l'intera guerra fu di 97.000, i morti al termine dell'assedio di Gerusalemme fu di 1.100.000. La maggior parte erano giudei, non di Gerusalemme, giunti da ogni parte del paese per la festa degli Azzimi, e il superaffollamento gener\u00f2 prima la pestilenza e poi il flagello della fame.\nIl numero delle vittime risult\u00f2 superiore a quello di qualsiasi altro sterminio prima di allora, secondo quanto riportato da Giuseppe Flavio. I Romani si misero a dar la caccia a tutti coloro che si erano nascosti nelle gallerie sotterranee, uccidendo tutti quelli che trovarono. Molti poi si tolsero vicendevolmente la vita, piuttosto che cadere in mano al nemico. Non furono pochi gli oggetti di valore recuperati in quelle gallerie. Giovanni, distrutto dalla fame nei sotterranei insieme con i fratelli, chiese con insistenza gli fosse concessa la grazia, in passato pi\u00f9 volte rifiutata, mentre Simone si arrese dopo una lunga lotta. A quest'ultimo fu riservata la pena di morte dopo aver sfilato in trionfo a Roma, Giovanni fu invece condannato al carcere a vita. I Romani, infine, incendiarono fino alla periferia della citt\u00e0 e abbatterono l'intera cerchia di mura.\nGerusalemme fu espugnata e distrutta nel secondo anno di regno di Vespasiano, il 70, il giorno otto del mese di Gorpieo (1 settembre). In precedenza la citt\u00e0 era stata presa altre quattro volte: la prima ad opera di Asocheo, re degli egiziani; poi fu la volta di Antioco IV (nel 167 a.C.); quindi in seguito all'assedio del 63 a.C. di Gneo Pompeo Magno e infine con l'occupazione del generale romano Gaio Sosio, che poi l'affid\u00f2 ad Erode il Grande (nel 37 a.C.). Prima di loro fu il re dei babilonesi Nabucodonosor II, che prese e distrusse la citt\u00e0, 1.468 anni e sei mesi dopo la sua fondazione (587 a.C.). La seconda distruzione avvenne sotto Tito, 2.177 anni dalla fondazione.\nTito dispose, quindi, di radere al suolo l'intera citt\u00e0 e il tempio, risparmiando solo le torri che superavano le altre in altezza: la \"Fasael\", l\"Ippico\" e la \"Mariamme\" (quale testimonianza di com'era stata grande e fortificata la citt\u00e0 caduta in mano romana dopo un difficile assedio), oltre al settore occidentale delle mura, che serviva per proteggere l'accampamento della \"legio X Fretensis\" che qui sarebbe rimasta come guarnigione permanente (insieme ad un certo numero di \"ali\" di cavalleria e coorti di fanteria). Tutto il resto della cinta muraria fu abbattuto e completamente spianato, tanto che nessuno avrebbe mai creduto che prima vi sorgesse una citt\u00e0 con fortificazioni tanto imponenti. Ancora il comandante romano, avendo portato a termine le operazioni di guerra, volle elogiare l'intero esercito per il valoroso comportamento e distribuire le dovute ricompense a chi si era particolarmente distinto. Pronunci\u00f2, pertanto, un discorso (\"adlocutio\") alle truppe riunite ai piedi di una tribuna, dove i suoi generali lo assistevano (dai \"legati legionis\" ai governatori provinciali).\nSubito dopo dispose che il resto dell'esercito venisse inviato nelle localit\u00e0 stabilite, ad esclusione della \"legio X Fretensis\", che lasci\u00f2 a presidio di Gerusalemme. La \"legio XII Fulminata\" venne rimossa dalla Siria e, mentre prima era accampata a \"Raphana\", la sped\u00ec nella citt\u00e0 chiamata \"Melitene\" posizionata presso l'Eufrate, lungo il confine tra il regno d'Armenia e la provincia di Cappadocia. Le altre due legioni, la \"legio V Macedonica\" e la \"legio XV Apollinaris\", lo seguirono fino in Egitto. Poi egli marci\u00f2 con il suo esercito fino a Cesarea marittima, dove mise al sicuro l'enorme bottino e pose sotto custodia la grande massa di prigionieri, anche perch\u00e9 l'inverno gli impediva di prendere il mare per l'Italia.\nRipartito da Cesarea sul mare, si trasfer\u00ec a Cesarea di Filippo, dove si trasfer\u00ec a lungo offrendo alla popolazione ogni genere di spettacoli. Qui trovarono la morte molti dei prigionieri: alcuni gettati alle belve, altri costretti a scontrarsi tra loro a gruppi. Poi Tito venne raggiunto dalla notizia che anche Simone figlio di Ghiora era stato finalmente catturato.\nCon la cattura di Simone, i Romani nei giorni seguenti scoprirono un gran numero di altri ribelli nelle gallerie sotterranee. Quando Cesare torn\u00f2 a Cesarea marittima, gli venne portato in catene Simone, e \"Cesare\" diede ordine di riservarlo per il trionfo che presto avrebbe celebrato a Roma."}
{"id": "1779793", "revid": "1318658", "url": "https://it.wikipedia.org/wiki?curid=1779793", "title": "Ferrotramviaria", "text": "Ferrotramviaria S.p.A. \u00e8 una societ\u00e0 per azioni attiva nel settore del trasporto pubblico ferroviario regionale (linee FR1 e FR2) e metropolitano (linee FM1 e FM2) nel territorio del \"Nord Barese\". La Societ\u00e0 esercisce i propri servizi ferroviari passeggeri sulla rete sociale di cui esse stessa risulta gestore dell'infrastruttura, denominata \"Ferrovie del Nord Barese.\" Ferrotramviaria esercisce inoltre servizi di trasporto pubblico locale interurbano su autolinee, nella medesima area geografica, nonch\u00e9 servizi ferroviari merci su rete RFI.\nSettori di attivit\u00e0.\nPayoff.\nPeculiarit\u00e0 di Ferrotramviaria \u00e8 quella di usare un \"payoff\" per connotare i servizi da essa svolti.\nNegli anni ottanta era riportata, sulle fiancate dei rotabili e nei documenti officiali, la frase \"Ferrovia Bari Nord / Bari-Barletta\".\nSuccessivamente, allorch\u00e9 si prospett\u00f2 l'ampliamento della rete con costruzione di alcune diramazioni, tale allocuzione venne declinata al plurale come \"Ferrovie del Nord Barese\".\nStoria.\nGli inizi.\nLa societ\u00e0 Ferrotramviaria, costituita a Roma nel 1936 su impulso del conte Ugo Pasquini, amministratore delegato delle Ferrovie del Sud Est (che parteciparono all'azionariato della societ\u00e0), subentr\u00f2 alla Soci\u00e8t\u00e8 Anonyme de Chemin de Fer Economiques de Bari-Barletta et extensiones, che gestiva la tranvia a scartamento ridotto Bari-Barletta dopo che questa, nel 1934, era stata posta in liquidazione, della quale riprese e continu\u00f2 l'esercizio a vapore fino al 1959.\nQualche anno dopo inizi\u00f2 i lavori di trasformazione del tracciato in ferrovia, con adeguamento dei binari allo scartamento standard (1435 mm) e l'installazione della linea elettrica a corrente continua a 3000 volt.\nLa linea ferrovia Bari-Barletta, detta anche \"Ferrovia Bari Nord\", venne poi aperta al traffico nel 1965.\nGli sviluppi.\nNel 2008 venne attivata la ferrovia metropolitana di Bari.\nIl 20 luglio 2013 la Ferrotramviaria S.p.A. ha aperto al pubblico il nuovo passante per l'Aeroporto di Bari Karol Wojtila, realizzato sulla linea storica Bari-Barletta e cofinanziato con oltre 40 milioni di euro di fondi dell'Unione Europea. L'opera ha dato vita ad una nuova fase di intermodalit\u00e0 (treno-aereo) e di interoperabilit\u00e0 con Trenitalia e con le Ferrovie Appulo Lucane, grazie ad accordi commerciali tra le tre Aziende.\nNel 2009 fu costituito il \"Consorzio Acquario\", una societ\u00e0 paritetica tra Ferrotramviaria e Trenitalia che effettuava corse, non coperte dai contributi pubblici, lungo le linee Bari-Andria della prima societ\u00e0 e Bari-Lecce di Rete Ferroviaria Italiana con elettrotreni FLIRT della Ferrotramviaria in allestimento di sola prima classe. I prezzi erano livellati rispetto alla seconda classe standard dei servizi Frecciabianca. Penalizzati dallo scarso successo commerciale, tali servizi furono soppressi l'anno successivo ed il consorzio venne sciolto.\nNel corso del 2015 Ferrotramviaria ha esercito 1.952.043,75 Treni*km, la maggiora parte dei quali contrattualizzati con la Regione Puglia e i restanti a libero mercato.\nFerrotramviaria, nel corso degli ultimi quaranta anni, ha accumulato notevoli competenze in materia di progettazione di infrastrutture ferroviarie e di gestione dei relativi servizi anche grazie all\u2019esperienza maturata, oltre che in Puglia, nella gestione di linee ferroviarie in Sardegna fino alla fine degli anni \u201860. Tale capacit\u00e0 si \u00e8 concretizzata nel 2004 con la costituzione della controllata Ferrotramviaria Engineering S.p.A., societ\u00e0 preposta principalmente alla progettazione di infrastrutture e relativa direzione dei lavori di costruzione.\nL'incidente e il raddoppio.\nIl 12 luglio 2016 sul tratto ferroviario tra Andria e Corato c'\u00e8 stato un tragico incidente ferroviario che ha causato la morte di 23 persone.\nDa alcuni anni sono in corso i lavori di ammodernamento e raddoppio, all'epoca dell'incidente fermi a Ruvo. Nel 2019 \u00e8 stata realizzata la fermata dell'ospedale di Corato e quella di Andria Sud; l'elettrificazione \u00e8 avvenuta a fine 2021. Nel 2020 il consorzio bolognese Integra ha vinto l'appalto europeo per l'interramento dell'infrastruttura nell'abitato di Andria e la costruzione della stazione di Andria Nord.\nMateriale rotabile.\nPer la costruzione della prima linea sociale da Bari a Barletta, in sostituzione della preesistente tranvia, la Ferrotramviaria si dot\u00f2 di alcune locomotive a vapore, fra cui la 149, acquisita nel 1950 dalla Societ\u00e0 delle Guidovie Centrali Venete, che eserciva per conto della Societ\u00e0 Veneta le linee per Bagnoli di Sopra, Piove di Sacco, Fusina e Mestre Altra locomotiva a vapore acquisita fu la 360, originariamente costruita nel 1903 per la Seetalbahn e poi passata alla Societ\u00e0 Veneta e alla societ\u00e0 La Ferroviaria Italiana, che la cedette nel 1958. Fu impiegata per i treni cantiere e merci; risultava esistente ancora nel 1966, ma di l\u00ec a poco fu ceduta alle Acciaierie e Ferriere Pugliesi di Giovinazzo per la demolizione.\nElettromotrici ed elettrotreni.\nPer l'esercizio regolare fu acquisito un parco a trazione elettrica costituito dalle 7 elettromotrici Stanga-TIBB EL.01\u00f707 consegnate nel 1963, seguite l'anno successivo dalle EL 08\u00f709. Un ulteriore fornitura risale al 1980: le EL 10\u00f712, assemblate a Bologna presso le officine Casaralta, si distinguevano per la presenza di respingenti di nuovo disegno e dei pantografi monobraccio Faiveley.\nNel 1993 la livrea grigia sociale mut\u00f2 leggermente, arricchendosi di filetti gialli in analogia con lo schema adottato dalle FS per le carrozze tipo Z in consegna all'epoca. Dal 2010, in conseguenza dell'arrivo di nuovi rotabili, diverse unit\u00e0 risultano fuori servizio o in corso di ristrutturazione. La nuova livrea rosso/azzurra che contraddistingue i servizi regionali della Puglia \u00e8 stata adottata a partire dagli esemplari 04 e 06.\nRisale al 1994 la fornitura di treni Firema E.126, del sottotipo \"C\", con equipaggiamenti di trazione ABB costituiti ciascuno da un'unit\u00e0 motrice ed una rimorchiata, alla Ferrotramviaria per servizi sulla Ferrovia Bari Nord. I convogli, realizzati anch'essi presso le officine di Casaralta, vennero immatricolati presso tale azienda come EL 13\u00f715 + Rp 59\u00f761.\nTali unit\u00e0, con massa a vuoto di 48,4\u00a0t e velocit\u00e0 massima di 130\u00a0km/h, possono operare in comando multiplo con le altre unit\u00e0 del parco, dal cui progetto i treni E 126 sono derivati.\nAttualmente, la flotta di Ferrotramviaria si compone esclusivamente di elettrotreni a composizione bloccata.\nI primi ad entrare in servizio, nel 2004, furono i 6 elettrotreni Alstom Coradia a 3 casse ELT.201\u00f7206, i quali si distinguevano dal precedente materiale rotabile per la nuova livrea bianco/rosso/celeste. Ad essi fecero seguito, nel 2008, altrettanti esemplari analoghi a 4 casse (ELT.207\u00f7212). Al fine di uniformare la tale sub flotta e incrementare l'offerta di trasporto, nel 2010 vennero consegnate alla FT 6 rimorchiate intermedie destinate a completare i treni della prima fornitura.\nNel 2009 fu la volta dei 4 elettrotreni Stadler FLIRT ETR 341 TR01\u00f7TR02, ed ETR 342 TR01\u00f7TR02, dei quali i primi due di sola prima classe inizialmente destinati ai treni a prezzo di mercato svolti dal disciolto consorzio Acquario.\nNel dicembre 2012 sono stati acquisiti 3 elettrotreni Elettrotreno CAF Civity a 4 casse, con opzione per altri 2. Attualmente infatti Ferrotramviaria dispone di 5 Elettrotreni CAF Civity a 4 casse.\nRimorchiate e carrozze.\nAlle forniture di elettromotrici si accompagn\u00f2 la consegna di rimorchiate di foggia e caratteristiche del tutto analoghe, immatricolate Rp. 51\u00f754 quelle del 1963, seguite l'anno successivo dalle Rp. 55\u00f756 ed infine, nel 1980, dalle Rp. 57-58.\nNel 1973 vennero acquistate di seconda mano dalle ferrovie francesi SNCF due carrozze a carrelli cui nel 1976 si aggiunsero due convogli di 3 carrozze ciascuno realizzati con analoghe vetture provenienti dalla compagnia ferroviaria tedesca Westf\u00e4lische Landes-Eisenbahn (WLE) che consentirono di rendere superfluo il noleggio effettuato fra il 1974 e il 1979 di una composizione FS formata dalla locomotiva E.626.318 e 4 carrozze Bz 38.000.\nNel 1992 entrarono in servizio 4 carrozze per medie distanze del tipo analogo a quella allora in consegna alle FS, che vennero abbinate alla locomotiva 101 a formare un convoglio cromaticamente omogeneo da destinare ai servizi a maggior afflusso di passeggeri in sostituzione del materiale rimorchiato precedentemente usato. La livrea grigio/gialla adottata riprendeva curiosamente quella delle carrozze tipo Z delle FS, allora in consegna, destinate ai servizi intercity; il medesimo schema di coloritura fu esteso alle elettromotrici Stanga-Tibb a partire dalla coppia EL 11+Rp 56.\nLocomotive.\nA tali unit\u00e0 si accompagna un eterogeneo parco di locomotive di vario tipo, alcune delle quali non pi\u00f9 in servizio.\nDella dotazione originaria della linea facevano parte due locomotive elettriche, anch'esse di costruzione Stanga/TIBB del 1963, classificate Le 101M\u00f7102V che si distinguevano un il diverso rapporto di trasmissione il quale le rendeva adatte al servizio merci (\"M\") la prima e a quello viaggiatori (\"V\") la seconda. Ristrutturata la 101 nei primi anni novanta per il traino delle allora nuove carrozze MDVC, entrambe le unit\u00e0 vennero poi accantonate in seguito all'immissione in servizio di ulteriore materiale automotore.\nSempre per il traffico merci fu acquistata usata dalle DB negli anni settanta una locomotiva Diesel-elettrica del gruppo 280 costruita nel 1951 da Krauss-Maffei e rinumerata presso la FT come V 80-1. Nel 2009 la stessa venne alienata dal parco e ceduta alla societ\u00e0 tedesca Deutsche Privatbahn, tornando in Germania l'anno successivo per essere, come veicolo storico, preservata ad Altenbeken.\nLa locomotiva Diesel De 01 deriva invece dalla ricostruzione, effettuata nel 1952 a cura del TIBB, mediante l'installazione di un motore General Motors sul telaio completo di carrelli di un'elettromotrice Carminati &amp; Toselli/TIBB del 1928 ereditata dalla precedente gestione della ferrovia Bitonto-Santo Spirito, la cui maggior parte del tracciato era stato integrato nella \"nuova\" Bari-Barletta. Utilizzata prevalentemente per servizi di soccorso in linea, nel 2013 tale unit\u00e0 era accantonata.\nAnch'esso appartenente alla dotazione d'origine della Bari-Barletta, Ferrotramviaria dispone di un automotore da manovra classificato De 02 e consegnato nel 1963; di costruzione OMS-TIBB, tale veicolo ha una potenza installata di 90\u00a0kW.\nLe quattro unit\u00e0 pi\u00f9 moderne del parco sono le locomotive Bombardier TRAXX E.483 F140 DC consegnate nel 2013 da Bombardier Transportation per il servizio merci sulla rete RFI e classificate E.483.040, 041, dal 2016 la 042 e dal 2017 la 043."}
{"id": "1779799", "revid": "466539", "url": "https://it.wikipedia.org/wiki?curid=1779799", "title": "Lisa Gastoni", "text": "Biografia.\nDi padre italiano e madre irlandese, negli anni del dopoguerra si trasferisce a Londra dove inizia la sua carriera di fotomodella e attrice.\nApproda al cinema italiano negli anni sessanta, interpretando alcuni film di genere. Successivamente, dopo un breve matrimonio con un noto professore di fisica, Constatine Manos, si lega al produttore Joseph Fryd, con cui nel 1966 gira da protagonista \"Svegliati e uccidi\" di Carlo Lizzani, nel quale si fa notare nel ruolo di Candida, compagna del \u00absolista del mitra\u00bb Luciano Lutring, interpretato da Robert Hoffmann. La pellicola ottiene un notevole successo e l'interpretazione di Lisa Gastoni viene premiata con il Nastro d'argento.\nIl film maggiormente legato all'immagine di Lisa Gastoni \u00e8 per\u00f2 indiscutibilmente il \"cult movie\" \"Grazie zia\" (1968) di Salvatore Samperi, nel quale \u00e8 una conturbante e raffinata zia, attirata in un morboso rapporto psico-incestuoso dal nipote finto-paralitico, interpretato dal giovane Lou Castel, reduce dal successo di \"I pugni in tasca\" di Marco Bellocchio. La sua interpretazione sar\u00e0 premiata con la Targa d'oro ai David di Donatello.\nNegli anni settanta gira invece pochi film, in virt\u00f9 di una sua scelta di lavorare solo con registi di qualit\u00e0. Dopo essere quindi apparsa in \"La seduzione\" (1973), di Fernando Di Leo, nel 1974 interpreta il ruolo di Claretta Petacci in \"Mussolini ultimo atto\" di Carlo Lizzani e \"Amore amaro\" di Florestano Vancini, per il quale l'anno successivo vince il suo secondo Nastro d'argento.\nDopo aver debuttato in teatro nel 1979 con \"La Celestina\" di Fernando de Rojas, sotto la regia di Luigi Squarzina, si \u00e8 ritirata dalla scene, dedicandosi alla pittura e alla scrittura. Vi \u00e8 ritornata a met\u00e0 anni duemila con alcune eccellenti interpretazioni per il cinema e la televisione, ottenendo con \"Cuore sacro\" (2005) di Ferzan \u00d6zpetek ancora una candidatura ai David di Donatello e al Nastro d'argento."}
{"id": "1779801", "revid": "635366", "url": "https://it.wikipedia.org/wiki?curid=1779801", "title": "Nazionale di calcio a 5 della Corea del Sud", "text": "La nazionale di calcio a 5 della Corea del Sud \u00e8, in senso generale, una qualsiasi delle selezioni nazionali di Calcio a 5 della Federazione calcistica sudcoreana che rappresentano la Corea del Sud nelle varie competizioni ufficiali o amichevoli riservate a squadre nazionali.\nTra le prime nazionali asiatiche ad affacciarsi al calcio ha 5, non ha partecipato alle qualificazioni per i mondiali del 1992 e 1996, ma a partire dalla prima edizione del 1999 la selezione coreana ha partecipato a ben otto delle dieci edizioni della rassegna continentale, cogliendo il suo miglior risultato proprio all'esordio, giocando la finale contro i fortissimi iraniani e perdendola per 9-1.\nLa Corea del Sud ha comunque via via perso smalto, superata in competitivit\u00e0 in estremo oriente da Giappone e Thailandia, ed in generale in Asia dalle repubbliche centrali ex-sovietiche. Dopo un terzo posto conquistato nel 2001 ed un quarto nel 2002 la Corea \u00e8 scomparsa dal panorama delle migliori squadre asiatiche, mancando la qualificazione alla fase finale sia in Vietnam nel 2005 che in Uzbekistan nel 2006. Nelle ultime due edizioni \u00e8 tornata a qualificarsi alla rassegna continentale, anche se sempre eliminata al primo turno."}
{"id": "1779803", "revid": "1498232", "url": "https://it.wikipedia.org/wiki?curid=1779803", "title": "Nikon D300", "text": "La Nikon D300 \u00e8 una fotocamera DSLR di livello professionale con sensore CMOS DX da 12,3 megapixel. Fu annunciata da Nikon il 23 agosto 2007, insieme alla DSLR FX Nikon D3. Alla sua uscita, and\u00f2 a rimpiazzare la D200 come ammiraglia nel settore DX; usc\u00ec ufficialmente di produzione l'11 settembre 2009 a favore della Nikon D300s, che si distingue dal modello precedente principalmente per la possibilit\u00e0 di riprendere video.\nCaratteristiche.\nLa D300 fu progettata da Nikon per essere la macchina di massime prestazioni nel settore DX. Presenta molte caratteristiche comuni con la Nikon D700, da cui si distingue quasi esclusivamente per il formato (FX nel caso della D700). Oltre alla risoluzione relativamente alta, la D300 si distingue da altre fotocamere della sua fascia per la velocit\u00e0 di scatto (6 immagini al secondo, oppure 8 con l'aggiunta del \"battery pack\" opzionale MB-D10.\nLa D300 monta un motore di autofocus compatibile con tutti gli obiettivi autofocus Nikon, e anche una CPU e un sistema di esposimetro che consentono anche l'uso di obiettivi Nikon F-mount di classe AI/AI-S (senza CPU) nonch\u00e9 degli obiettivi PC (Perspective Control).\nLa fotocamera dispone di un intervallometro che consente lo scatto automatico periodico secondo un intervallo di tempo configurabile, utilizzabile per esempio per la fotografia time-lapse."}
{"id": "1779804", "revid": "889336", "url": "https://it.wikipedia.org/wiki?curid=1779804", "title": "Ta\u00e7a da Liga", "text": "La Ta\u00e7a da Liga (in italiano: Coppa della Lega Portoghese), conosciuta in passato anche come \"Coppa Carlsberg\", \"Coppa Bwin\", \"Coppa CTT\" \u00e8 poi diventata nota come \"Coppa Allianz\" per motivi di sponsor, \u00e8 una competizione calcistica portoghese che mette di fronte le squadre della Primeira Liga e della Segunda Liga, escluse le formazioni riserve. Fu proposta nel 2006 dallo Sporting e dal Boavista e successivamente approvata da tutti i club della Liga Portuguesa de Futebol Profissional (LPFP), che organizza la manifestazione.\nLa sua prima edizione si \u00e8 giocata nella stagione 2007-2008 ed \u00e8 stata vinta dal Vit\u00f3ria Set\u00fabal nella finale contro lo Sporting. Nella seconda edizione in finale \u00e8 stato disputato il derby di Lisbona tra lo stesso Sporting ed il Benfica, risultato vincitore.\nIl Benfica (con 7 affermazioni) \u00e8 la squadra pi\u00f9 titolata. Il Porto \u00e8, invece, la squadra che ha perso, finora, il maggior numero di finali (quattro, tutte quelle disputate).\nIl trofeo negli anni.\nLa coppa assegnata nella competizione nota come \"Ta\u00e7a da Liga\" (in italiano: Coppa della Lega) ha subito cambiamenti nel corso degli anni per motivi di sponsorizzazione. Nella prima stagione del 2007-2008, la competizione era sponsorizzata dalla Carlsberg industria danese produttrice di birra che sponsorizzo la competizione fino alla stagione 2009-2010, la coppa assegnata in questo periodo fu chiamata \"Carlsberg Cup\" (in italiano: Coppa Carlsberg), venne sostituita in seguito dalla Bwin, una societ\u00e0 di scommesse online che sponsorizzo' la competizione solo per la stagione 2010-2011, la coppa assegnata in questo periodo fu chiamata \"Bwin Cup\" (in italiano: Coppa Bwin), dalla stagione 2011-2012 alla stagione 2014-2015 la competizione rimase senza sponsor, dalla stagione 2015-2016 a alla stagione 2017-2018 la competizione viene sponsorizzata dalla CTT Correios de Portugal, azienda di servizio postale nazionale portoghese, che rinomina la competizione e la coppa \"Ta\u00e7a CTT\" (in italiano: Coppa CTT), dalla stagione 2018-oggi la competizione viene sponsorizzata dalla Allianz societ\u00e0 di servizi finanziari europea, che rinomina la competizione e la coppa \"Allianz Cup\" (in italiano: Coppa Allianz)."}
{"id": "1779806", "revid": "729019", "url": "https://it.wikipedia.org/wiki?curid=1779806", "title": "Torneo asiatico di qualificazione al FIFA Futsal World Championship 1992", "text": "Il Torneo asiatico di qualificazione al FIFA Futsal World Championship 1992, fu disputato nel 1992 ad Hong Kong per designare le due formazioni nazionali di calcio a 5 che dovevano prendere parte al secondo campionato del mondo FIFA.\nI due gironi, composti da tre formazioni, furono a favore di Iran, gi\u00e0 quarto classificato assoluto ai precedenti mondiali, e Cina, che nel proprio girone liquid\u00f2 Giappone e Thailandia."}
{"id": "1779807", "revid": "486946", "url": "https://it.wikipedia.org/wiki?curid=1779807", "title": "Evidence based medicine", "text": ""}
{"id": "1779814", "revid": "1305772", "url": "https://it.wikipedia.org/wiki?curid=1779814", "title": "Rapture", "text": ""}
{"id": "1779821", "revid": "287204", "url": "https://it.wikipedia.org/wiki?curid=1779821", "title": "Meromissi", "text": "La meromissi \u00e8 la condizione di uno specchio d'acqua (di solito un lago) con una stratificazione pressoch\u00e9 costante. In pratica le acque superficiali non si rimescolano con quelle del fondo, creando due zone sovrapposte con condizioni fisiche e chimiche differenti. In tal caso il lago \u00e8 detto meromittico.\nLa meromissi crenogenica.\nIn condizioni crenogeniche, la meromissi \u00e8 dovuta alla diversa composizione chimica dei due strati, quello superficiale pi\u00f9 leggero per l'assenza di sali minerali, che invece sono abbondanti nello strato profondo. Il fenomeno avviene in presenza di sorgenti subacquee sulfuree che arricchiscono in modo sostanziale di sali la colonna d'acqua profonda. Concorrono al mantenimento di questo stato anche le differenti temperature, pi\u00f9 bassa nella parte inferiore rispetto a quella superficiale. Questo pu\u00f2 avvenire solo in specchi d'acqua relativamente piccoli e abbastanza profondi da impedire l'effetto di rimescolamento prodotto da forti venti.\nIn Europa esistono pochi laghi con questa conformazione; il pi\u00f9 conosciuto e studiato \u00e8 il lago di Cadagno, laghetto alpino delle Alpi Lepontine situato nel Canton Ticino, in Svizzera."}
{"id": "1779822", "revid": "1783371", "url": "https://it.wikipedia.org/wiki?curid=1779822", "title": "Rolls-Royce Derwent", "text": "Il Rolls-Royce Derwent era un motore aeronautico turbogetto a compressore centrifugo introdotto dalla britannica Rolls-Royce Ltd alla fine della seconda guerra mondiale.\nIl Derwent, secondo motore turbogetto ad entrare in produzione, era essenzialmente uno sviluppo del Rolls-Royce Welland, versione del \"Power Jets W.2B\" realizzato da Frank Whittle, che la Rolls acquis\u00ec dalla Rover quando ne assorb\u00ec nel 1943 la sezione sviluppo motori aeronautici. Le prestazioni rispetto al modello originale risultavano leggermente migliorate, ma era assolutamente pi\u00f9 affidabile del precedente, tanto da rendere il Derwent il propulsore scelto per essere utilizzato sul Gloster Meteor e molti altri velivoli turbogetto di costruzione britannica del periodo immediatamente successivo alla fine del secondo conflitto mondiale.\nStoria e sviluppo.\nRover.\nQuando nel 1941 la Rover fu selezionata per realizzare i progetti di Frank Whittle, l'azienda destin\u00f2 la produzione dei motori allo stabilimento di Barnoldswick, verso il quale venne indirizzato diverso personale proveniente dalla Power Jets.\nLa Rover sosteneva che la competenza del proprio staff tecnico era migliore in ogni campo, e decise di effettuare un programma di sviluppo parallelo nello stabilimento di Clitheroe. Qui Adrian Lombard supervision\u00f2 lo sviluppo del progetto W.2 per portarlo allo stadio di fattibilit\u00e0 produttiva, nonostante la disapprovazione di Whittle che non faceva parte dello staff di sviluppo.\nDopo un breve periodo Lombard decise di rinunciare alla soluzione progettuale a flusso inverso adottata da Whittle, adottando invece un disegno a flusso assiale che prevedeva l'uscita dei gas caldi direttamente sulla turbina invece che nelle canalizzazioni rivolte in avanti del disegno di Whittle.\nLombard potrebbe essere stato inoltre ispirato dal disegno dell'Halford H.1, progetto realizzato all'incirca nello stesso periodo da Frank Halford e dal quale verr\u00e0 successivamente sviluppato il de Havilland Goblin. Costruttivamente questo motore risultava leggermente pi\u00f9 lungo, caratteristica che obblig\u00f2 la riprogettazione delle gondole del Meteor ma che garantiva una espulsione dei gas pi\u00f9 semplice e che si traduceva in una maggiore affidabilit\u00e0 generale. Mentre a Barnoldswick procedeva lo sviluppo del loro progetto, denominato W.2B/23, quello seguito da Lombard assunse la denominazione W.2B/26.\nRolls-Royce.\nGi\u00e0 dal 1941 era diventato evidente che la collaborazione con la Rover non stava sfociando in alcun risultato positivo. Whittle inoltre era costantemente contrariato dalla loro incapacit\u00e0 nel produrre componenti di sufficiente qualit\u00e0 destinati al prototipo del proprio motore, il che contribuiva a far crescere le proprie lamentele. Parallelamente anche la Rover sembrava perdere interesse al progetto a causa dei ritardi e delle costanti lamentele da parte della Power Jets. Precedentemente, nel 1940, Stanley Hooker della Rolls-Royce si era incontrato con Whittle, il quale lo introdusse alla presenza dell'amministratore delegato della Rolls, Ernest Hives.\nLa Rolls aveva gi\u00e0 una sezione pienamente operative dedicato allo studio dei compressori, diretta da Hooker, che era sicuramente competente per lavorare su un motore a getto. Hives diede la sua approvazione nel realizzare quei componenti che potessero aiutare lo sviluppo del progetto. Infine Spencer Wilkes della Rover si incontr\u00f2 con Hives ed Hooker, decidendo di vendere lo stabilimento di Barnoldswick, utilizzato in quel momento per produrre la versione del Rolls-Royce Meteor destinata a motorizzare i carri armati, in cambio dello stabilimento Rolls di Nottingham. Una stretta di mano bast\u00f2 a sancire l'operazione, facendo s\u00ec che Rolls-Royce si trasformasse in una grande potenza progettuale e produttiva. Da quel momento le denominazioni applicate ai motori prodotti dalla Rolls acquisirono la sigla RB, ovvero Rolls Barnoldswick, per cui anche il progetto W.2B/26 Derwent assunse la nuova denominazione RB.26.\nI problemi di giovent\u00f9 furono ben presto risolti, permettendo al prototipo del /23 di essere pronto per il test di volo gi\u00e0 negli ultimi mesi del 1943. Questo si ripercosse positivamente anche nell'altro progetto, che non pi\u00f9 assillati dalla corsa contro il tempo modificarono il disegno del /26 per avere un maggior dimensione della presa d'aria ed ottenere perci\u00f2 una potenza superiore. Dopo aver migliorato ulteriormente i circuiti di alimentazione e lubrificazione, il propulsore venne avviato alla produzione con la denominazione definitiva di Derwent Mk.I capace di fornire 2\u00a0000 lbf (8,9 kN) di spinta. In seguito vennero sviluppate le versioni Mk.II, III e IV arrivate ad esprimere un massimo di 2\u00a0400 lbf (10,7 kN) di spinta.\nIl Derwent era principalmente utilizzato per motorizzare le prime versioni dei Meteor fatta eccezione di un piccolo numero di esemplari equipaggiati dal Welland e velocemente radiati dal servizio. La versione Mk.II venne utilizzata per realizzare una sottoversione modificata, dotandola di uno stadio aggiuntivo della turbina, quest'ultimo collegato ad un riduttore di velocit\u00e0 ed eventualmente ad un'elica a cinque pale. Questa configurazione cre\u00f2 di fatto il primo motore turboelica prodotto in serie, il Trent (RB.50).\nMk.V.\nIl progetto iniziale del Derwent venne utilizzato anche per produrre una versione maggiorata capace di 5\u00a0000 lbf (22,2 kN) di spinta, il Rolls-Royce Nene. Quest'ultimo venne anch'esso sviluppato in una versione in scala ridotta destinata ad uno specifico uso sul Meteor, che per evitare di essere confuso con il suo progenitore venne ridenominato Derwent Mk.V. Alcuni esemplari di Derwent e Nene vennero venduti dall'allora governo laburista all'Unione Sovietica che scatur\u00ec in un major political row (crisi di governo), questo perch\u00e9 in quel momento erano, su scala mondiale, i pi\u00f9 potenti motori turbogetto prodotti in serie. Gli ingegneri dell'OKB 117, l'ufficio tecnico diretto da Vladimir Yakovlevi\u010d Klimov, grazie ad un'operazione di ingegneria inversa riuscirono a realizzare una copia autoctona del Derwent Mk.V, il Klimov RD-500.\nL'Mk.V era destinato anche ad equipaggiare il canadese Avro Canada C-102 Jetliner, il secondo aereo di linea con propulsione a getto, dopo il de Havilland Comet, realizzato al mondo, il quale per\u00f2 non venne mai avviato alla produzione.\nAltri utilizzi.\nUn utilizzo insolito del Derwent Mk.V consisteva nel spingere l'ex battello a vapore \"Lucy Ashton\". La nave del 1888 sostitu\u00ec i suoi obsoleti macchinari a vapore con quattro Derwent nel 1950-1951. Lo scopo di tale installazione era quello di condurre delle ricerche sull'attrito e sulla resistenza dello scafo di una nave in condizioni reali. I getti erano preferibili alle eliche marine o alle pale, poich\u00e9 quest'ultimi avrebbero creato un disturbo nell'acqua ed inoltre la forza da esse esercitata era pi\u00f9 difficile da misurare. I quattro motori installati nella \"Lucy Ashton\" erano in grado di far raggiungere una velocit\u00e0 superiore ai 15 nodi (equivalenti a 28 km/h e 17 mph).\nUn Derwent Mk.VIII ricavato da un Gloster Meteor fu utilizzato nella jet car \"Thrust1\", la quale fu costruita nel 1977 da Richard Noble. Questa fu la vettura iniziale di sviluppo che diede strada alla \"Thrust2\", il cui stesso Noble guid\u00f2 e raggiunse un nuovo record di velocit\u00e0 terrestre nel 1983.\nPrimati.\nIl 7 novembre 1945, un Meteor spinto da un Derwent Mk.V stabil\u00ec l'allora primato mondiale di velocit\u00e0 raggiungendo le 606 mph (975 km/h) TAS."}
{"id": "1779828", "revid": "92723", "url": "https://it.wikipedia.org/wiki?curid=1779828", "title": "Vy\u0161\u010da Liha 2007-2008", "text": "L'edizione 2007-08 del Campionato ucraino di calcio (\"Vy\u0161\u010da Liha\") vide la vittoria finale dello .\nCapocannoniere del torneo fu Marko Devi\u0107 (Metalist Charkiv), con 19 reti."}
{"id": "1779829", "revid": "859666", "url": "https://it.wikipedia.org/wiki?curid=1779829", "title": "Hikaru Gosunkugi", "text": ""}
{"id": "1779830", "revid": "729019", "url": "https://it.wikipedia.org/wiki?curid=1779830", "title": "Torneo asiatico di qualificazione al FIFA Futsal World Championship 1996", "text": "Il Torneo asiatico di qualificazione al FIFA Futsal World Championship 1996, fu disputato nel 1996 in tre sedi: Shanghai, Teheran e Kuala Lumpur, per designare le tre formazioni nazionali di calcio a 5 che dovevano prendere parte al terzo campionato del mondo FIFA.\nI tre gironi videro la supremazia delle squadre di casa: nel girone dell'Asia Orientale, fu la Cina che tra le mura amiche mise in fila Corea del Sud, Giappone del Hong Kong. Nel girone mediorientale fu l'Iran, decisamente la squadra pi\u00f9 forte d'Asia, a battere in doppie gare di andata e ritorno le nazionali centrasiatiche di Kazakistan e Tagikistan. Nel girone del Sud-Est asiatico, fu la Malesia che non senza qualche patema, ebbe la meglio su Filippine e Brunei."}
{"id": "1779831", "revid": "1543377", "url": "https://it.wikipedia.org/wiki?curid=1779831", "title": "SESM", "text": "SESM s.c.a.r.l. era un centro di ricerca e sviluppo precompetitivo partecipato da aziende del Gruppo Finmeccanica (Selex ES S.p.A. e Sirio Panel S.p.A.), attivo nel campo della difesa, gestione del traffico aereo e logistica di grandi apparati.\nOperava su diversi livelli che andavano dalla ricerca di base, alla ricerca industriale, allo sviluppo precompetitivo, alla formazione di risorse per le aziende consorziate.\nLe 2 sedi operative si trovavano a Giugliano in Campania e a Roma."}
{"id": "1779834", "revid": "1305772", "url": "https://it.wikipedia.org/wiki?curid=1779834", "title": "Dragonlord", "text": ""}
{"id": "1779844", "revid": "125206478", "url": "https://it.wikipedia.org/wiki?curid=1779844", "title": "Malebolge", "text": "Nella Divina Commedia, Malebolge \u00e8 il nome dato all'ottavo cerchio dell'Inferno, nel quale sono puniti i fraudolenti. Si tratta di un cerchio che ha un nome proprio, cos\u00ec come lo ha il nono, il cui nome, Cocito, coincide con il nome del lago ghiacciato).\nIl nome deriva dalla forma di tale cerchio, suddiviso in dieci \"bolge\" ovvero fossati concentrici, cerchiati da mura e scavalcati da ponti di roccia, simili alle fortificazioni esterne di un castello. Dentro i fossati sono puniti i dannati, suddivisi in base alla loro colpa. Celeberrima \u00e8 la descrizione che il poeta ne d\u00e0 allorch\u00e9 vi giunge:\nLa visita di Malebolge occupa i canti dal XVIII al XXX dell'Inferno; i dannati puniti in ciascuna bolgia sono i seguenti:\nUna parola con funzione mnemonica, \"sasibilcosefa\", ricorda la sequenza dei peccatori, bolgia per bolgia: le ultime sei lettere sono le tre sillabe \"co-se-fa\", mentre le precedenti lettere sono le iniziali singole (\"sasibil\") di ogni categoria di peccatori puniti nelle dieci bolge.\nLa struttura architettonica di Malebolge \u00e8 cos\u00ec composta:\nDante osserva le bolge dall'alto dei ponti; ma quelli che scavalcano la sesta bolgia sono crollati durante il terremoto che segu\u00ec la morte di Ges\u00f9 Cristo (Matteo ), cosicch\u00e9 il poeta \u00e8 costretto a scendere sull'argine della quinta bolgia e, dopo aver percorso un tratto di cammino scortato da una squadriglia di diavoli, le Malebranche, a calarsi (precipitosamente, per sfuggire ai diavoli stessi infuriati contro di lui) nel fossato della sesta, e quindi a risalire sul ponte con una faticosa scalata.\nLa circonferenza della decima bolgia, la pi\u00f9 interna, \u00e8 di undici miglia (Inferno XXX, ); quella della nona \u00e8 di ventidue (XXIX, ). Se le altre bolge sono in proporzione, ne risulta che la prima ha una circonferenza di 110 miglia. La larghezza di ciascuna bolgia \u00e8 di mezzo miglio (XXX, )."}
{"id": "1779846", "revid": "287204", "url": "https://it.wikipedia.org/wiki?curid=1779846", "title": "Campionato d'Asia per club 1998-1999", "text": "Il Campionato d'Asia per Club 1998-99 venne vinto dallo J\u00fabilo Iwata (Giappone).\nPrimo turno.\nAsia Occidentale.\n\"1 entrambe le partite a Bagdad, Iraq\"\n\"2 FC Irtysh squalificato per aver usato due giocatori squalificati\"\n\"3 FK Neftchy Farg'ona ritirata prima andata\"\nAsia Orientale.\n\"1 Ritorno apparentemente non giocato; Three Star Club si ritir\u00f2 per ragioni economic he\"\n\"2 Allied Bank Limited FC ritirato prima andata\"\n\"3 avrebbe dovuto giocare contro i Campioni di Indonesia, ma il campionato di calcio indonesiano 1997/98 non venne portato a termine\"\nSecondo turno.\nAsia Orientale.\n\"1 Ritorno apparentemente non giocato\""}
{"id": "1779848", "revid": "834", "url": "https://it.wikipedia.org/wiki?curid=1779848", "title": "Dragon Lord", "text": ""}
{"id": "1779849", "revid": "66337541", "url": "https://it.wikipedia.org/wiki?curid=1779849", "title": "Mutante di livello omega", "text": ""}
{"id": "1779850", "revid": "158286", "url": "https://it.wikipedia.org/wiki?curid=1779850", "title": "Malattia da radiazione", "text": ""}
{"id": "1779853", "revid": "1372005", "url": "https://it.wikipedia.org/wiki?curid=1779853", "title": "Strage di Cannstatt", "text": "La strage di Cannstatt ebbe luogo nel 746 in Cannstatt per disposizione del maestro di palazzo dei franchi Carlomanno: l'intera classe dirigente della stirpe germanica degli alemanni fu fisicamente eliminata.\nCarlomanno convoc\u00f2 in quell'anno i duchi ed i nobili alemanni ad un'assemblea presso Cannstatt.\nSecondo le indicazioni degli annali di Metzer, degli \"Annales Petaviani\" e di un rapporto di Childebrando, Carlomanno fece arrestare e giustiziare per alto tradimento le \"molte migliaia\" di nobili presenti, accusandoli di aver partecipato alla sollevazione del duca Teobaldo e del duca Odilone di Baviera: in questo modo quasi l'intera classe dirigente alemanna per\u00ec ed i ducati alemanni persero la loro autonomia.\nI Franchi nominarono i conti, fra i quali i discendenti delle vecchie case nobili alemanne, ma anche alcuni scelti fra la aristocrazia regia franca cui fu affidata per intero l'amministrazione del popolo alemanno."}
{"id": "1779855", "revid": "33921", "url": "https://it.wikipedia.org/wiki?curid=1779855", "title": "Rugby a 15 nel 2002", "text": "Attivit\u00e0 internazionale.\n\u00c8 l'anno che precede la Coppa del Mondo 2003. \nTre nazionali dominano la scena: (vincitrice del Sei Nazioni, con il primo Grande Slam nella nuova formula a sei squadre), (vincitrice del Tri Nations) e (capace di battere in 3 settimane , e ).\nNegli altri tornei continentali, sorprendente vittoria della in Asia, conferma dell' in Sudamerica e vittoria della Namibia in Africa.\nQualificazioni mondiali.\n\u00c8 l'anno clou per le qualificazioni mondiali, in cui si assegnano 10 dei 12 posti non assegnati per diritto.\nTest di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono, dal 1996, la disputa del Tri Nations.\nNel 2002 la tradizione non viene meno, malgrado le squadre europee sovente debbano fare i conti con molte assenze.\nL'unica squadra europea a portare a casa un successo di qualche valore \u00e8 l'Inghilterra che supera l'Argentina.\nTest di fine anno.\nNel rugby a 15 \u00e8 tradizione che a fine anno (ottobre-dicembre) si disputi una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nSi conferma che le uniche tre nazionali in grado di contrastare le tre grandi squadre dell'emisfero sud sono (vincitrice su tutte e tre), (che supera il e pareggia con gli All Blacks) e che supera l'.\nLa Nazionale Italiana.\nSi chiude l'era di Brad Johnstone dopo un \"Sei Nazioni\" con il secondo \"whitewash\" e il terzo \"cucchiaio di legno\" consecutivo.\nPreceduto da un incontro di preparazione con una selezione di giocatori stranieri del campionato, il terzo Sei Nazioni comincia con una sconfitta (12-33) con la , lanciata alla conquista del primo Grande Slam nella storia del torneo allargato a sei squadre.\nMa \u00e8 la seconda partita con la a sancire la fine dell'era Johnstone. Una sconfitta pesante (12-29), con gli Azzurri che non segnano mete dal match con il Sudafrica dell'anno prima. Una partita dominata dagli scozzesi con gli azzurri allo sbando, in rotta con l'allenatore.\nDue anni prima l'Italia aveva esordito proprio battendo la Scozia, e la sensazione \u00e8 di aver perso due anni. Johnstone viene messo in discussione, confermato cerca di estromettere Alessandro Troncon dalla prima squadra. \nLe partite successive saranno senza storia, con gli azzurri che cercano di limitare i danni \n e Johnstone se ne va lasciando dietro di s\u00e9 un bilancio negativo, con oltre 80 giocatori schierati e solo 5 vittorie, una sola di prestigio contro la , le altre con , , e .\nSi parla di un ritorno del francese Georges Coste o di Pierre Berbizier o Alain Gaillard. , ma alla fine si affida la squadra a John Kirwan, giunto pochi mesi prima come \"secondo\" di Johnstone e che lancia subito importanti proclami. L'esordio \u00e8 con un \"tour\" in Nuova Zelanda. Dopo una vittoria contro una modestissima selezione provinciale (manawato per 37-15), segue una pareggio contro la selezione dei giocatori della seconda divisione della National Provincial Championship (35-35) e una sconfitta pesante contro gli All Blacks (10-64) che spegne le illusioni.\nL'opera di Kirwan prosegue con le qualificazioni ai mondiali. Dovrebbe essere una formalit\u00e0 vincere il girone con le modeste e per qualificarsi nel girone con e e giocarsi con quest'ultima la qualificazione ai quarti.\nInvece, dopo la facile vittoria con la Spagna (50-3), si soffre con la Romania. Il rischio \u00e8 di finire nel \"girone impossibile\" ai mondiali con , e . Senza molte stelle, Diego Dom\u00ednguez in primis, contro una squadra che dopo i rovesci dell'anno prima (9-81 con il Galles e 0-134 con l') \u00e8 stata affidata al francese Bernard Charreyre, tecnico francese poco famoso, pagato forse un decimo del CT azzurro, si vivono momenti di panico, quando dopo una buona partenza gli azzurri subiscono due mete e si trovano sotto per 14-13. Solo il piede di Gert Peens salver\u00e0 gli azzurri dalla figuraccia vincendo per 25-17.\nSeguono i primi veri test per la squadra di Kirwan, contro Australia ed Argentina. Arrivano le peggiori due sconfitte contro queste squadre con un totale di 9 punti fatti e 70 subiti. Con l'Argentina non c'\u00e8 partita malgrado il rientro di Diego Dom\u00ednguez.\nUn po' meglio il gioco, con Ramiro Pez al posto dell'infortunato Dominguez, ma non i risultati con l'Australia.\nI Barbarians.\nClou della stagione, per il famoso club a inviti, \u00e8 il trittico di maggio."}
{"id": "1779858", "revid": "363629", "url": "https://it.wikipedia.org/wiki?curid=1779858", "title": "Centro iperbarico", "text": "Il centro iperbarico \u00e8 una struttura sanitaria che effettua trattamenti terapeutici di ossigenoterapia iperbarica, sia in regime di ricovero ospedaliero che di tipo ambulatoriale, con camera iperbarica multiposto, necessaria per la terapia di diverse patologie quali patologie da decompressione, embolia gassosa arteriosa (iatrogena o barotraumatica), gangrena gassosa da clostridi, infezioni acute e croniche dei tessuti molli a varia eziologia, gangrena e ulcere cutanee nel paziente diabetico, intossicazione da monossido di carbonio, lesioni da schiacciamento e sindrome compartimentale, fratture a rischio, innesti cutanei e lembi a rischio, osteomielite cronica refrattaria, ulcere cutanee da insufficienza arteriosa o venosa o post-traumatica, lesioni tissutali post-attiniche, ipoacusia improvvisa, osteonecrosi asettica, retinopatia pigmentosa, sindrome di Meni\u00e8re, sindrome algodistrofica, parodontopatia."}
{"id": "1779869", "revid": "741864", "url": "https://it.wikipedia.org/wiki?curid=1779869", "title": "Celebrationem Magni", "text": " Celebrationem Magni \u00e8 una enciclica di Papa Benedetto XIV, datata 1\u00ba gennaio 1751, con la quale il Pontefice, a conclusione dell'Anno Santo estende i suoi benefici a tutti i Cristiani che nel 1750 non hanno potuto raggiungere Roma e che compiranno determinate opere di piet\u00e0."}
{"id": "1779870", "revid": "741864", "url": "https://it.wikipedia.org/wiki?curid=1779870", "title": "Prodiit Jamdudum", "text": " Prodiit Jamdudum \u00e8 una enciclica di Papa Benedetto XIV, datata 30 gennaio 1751, con la quale il Pontefice decide di spostare il digiuno della vigilia della festa di san Mattia al sabato seguente, poich\u00e9 la festa cade nell'ultimo giorno di Carnevale."}
{"id": "1779871", "revid": "741864", "url": "https://it.wikipedia.org/wiki?curid=1779871", "title": "Elapso Proxime Anno", "text": "Elapso Proxime Anno \u00e8 una enciclica di Papa Benedetto XIV, datata 20 febbraio 1751, con la quale il Pontefice stabilisce alcuni criteri a cui devono attenersi tutti gli Inquisitori del Sant'Uffizio per estrarre dai Luoghi immuni (soprattutto le chiese) i rei di eresia che vi si sono rifugiati."}
{"id": "1779874", "revid": "1428919", "url": "https://it.wikipedia.org/wiki?curid=1779874", "title": "Magno Cum Animi", "text": " Magno Cum Animi \u00e8 una enciclica di Papa Benedetto XIV, datata 2 giugno 1751, con la quale il Pontefice mette in guardia e condanna gli abusi che si possono verificare negli Oratori e nelle Chiese private possedute dai laici o presenti nelle loro case."}
{"id": "1779875", "revid": "114557", "url": "https://it.wikipedia.org/wiki?curid=1779875", "title": "A Quo Primum", "text": " A Quo Primum \u00e8 una enciclica di Papa Benedetto XIV, datata 14 giugno 1751, e scritta all'Episcopato polacco, nella quale il Pontefice d\u00e0 alcune indicazioni circa il comportamento dei Cristiani nei confronti degli Ebrei, con i quali convivono nelle stesse citt\u00e0 e negli stessi villaggi."}
{"id": "1779877", "revid": "741864", "url": "https://it.wikipedia.org/wiki?curid=1779877", "title": "Cum Religiosi Aeque", "text": " Cum Religiosi Aeque \u00e8 una enciclica di Papa Benedetto XIV, datata 26 giugno 1754, nella quale il Pontefice esorta Arcivescovi, Vescovi e Parroci ad intensificare la loro azione pastorale perch\u00e9 si diffondano l'insegnamento e l'apprendimento della dottrina cristiana."}
{"id": "1779878", "revid": "741864", "url": "https://it.wikipedia.org/wiki?curid=1779878", "title": "Quod Provinciale", "text": " Quod Provinciale \u00e8 una enciclica di Papa Benedetto XIV, datata 1\u00ba agosto 1754, nella quale il Pontefice esorta l'Episcopato che vive nell'Impero Turco affinch\u00e9 i cristiani di quelle terre non assumano nomi arabi con il solo scopo di ottenere vantaggi economici o per evitare pene; anzi il Papa esorta a non nascondere la propria fede, ma a vivere secondo le norme del Concilio Provinciale di Albania, celebrato nel 1703, e secondo quanto prescritto dall'Enciclica Inter Omnigenas dello stesso Benedetto XIV, edita nel 1744."}
{"id": "1779879", "revid": "741864", "url": "https://it.wikipedia.org/wiki?curid=1779879", "title": "Allatae Sunt", "text": " Allatae Sunt \u00e8 un'enciclica di papa Benedetto XIV, datata 26 luglio 1755, scritta ai Vescovi orientali, e una delle pi\u00f9 lunghe del suo pontificato. In essa il Papa, fra l'altro, autorizza i Siriaci e gli Armeni che assistono alle cerimonie religiose nelle chiese latine a conservare i loro riti; nega ai missionari la facolt\u00e0 di dispensarli dall'astinenza dai pesci in tempo di digiuno; precisa quando \u00e8 permessa la Comunione sotto le due specie; illustra l'origine e l'intangibilit\u00e0 del \"Sanctus Deus, Sanctus Fortis, Sanctus Immortalis, miserere nobis\"; ribadisce quale dogma di fede la processione dello Spirito Santo dal Padre e dal Figlio (\"Filioque\"); indica le regole cui devono attenersi i Missionari che cercano di portare gli Orientali e i Greci all'unione e alla fede cattolica dallo scisma e dagli errori; raccomanda infine l'adozione del Calendario gregoriano."}
{"id": "1779881", "revid": "108678", "url": "https://it.wikipedia.org/wiki?curid=1779881", "title": "Four Brothers", "text": ""}
{"id": "1779882", "revid": "120591930", "url": "https://it.wikipedia.org/wiki?curid=1779882", "title": "Ex Quo Primum", "text": "Ex Quo Primum \u00e8 una enciclica di Papa Benedetto XIV, datata 1\u00ba marzo 1756, con la quale il Pontefice invita tutti i Greci di rito orientale ad usare la nuova edizione dell'Eucologio, cio\u00e8 del libro liturgico della Chiesa Greca corrispondente al Rituale, al Pontificale e al Sacramentale della Chiesa Latina riuniti in uno. Il nuovo testo, pubblicato nel 1754 a cura della Congregazione di Propaganda Fide, \u00e8 costato un lungo ed impegnativo lavoro, sul quale Benedetto XIV si diffonde minuziosamente con testi e documenti."}
{"id": "1779883", "revid": "741864", "url": "https://it.wikipedia.org/wiki?curid=1779883", "title": "Ex Omnibus Christiani", "text": "Ex Omnibus Christiani \u00e8 una enciclica di Papa Benedetto XIV, datata 16 ottobre 1756, scritta all'Assemblea del Clero francese, con la quale il Papa, rispondendo ad alcuni dubbi o quesiti sollevati da alcuni teologi, afferma che devono essere privati dei Sacramenti solo coloro che si dichiararono pubblicamente contro la bolla \"Unigenitus\", che nel 1713 metteva fine alla questione giansenista."}
{"id": "1779884", "revid": "741864", "url": "https://it.wikipedia.org/wiki?curid=1779884", "title": "Quam Grave", "text": " Quam Grave \u00e8 una enciclica di Papa Benedetto XIV, datata 2 agosto 1757, con la quale il Papa segnala le pene alle quali vanno soggetti, a norma dei Canoni e delle Costituzioni Apostoliche, coloro che celebrano la Messa o ricevono le Confessioni dei fedeli bench\u00e9 non ammessi all'Ordine del Presbiterato; sottolinea quale sia la prassi seguita finora nei processi contro i colpevoli di questo reato, e indica come d'ora in poi ci si debba comportare."}
{"id": "1779887", "revid": "399", "url": "https://it.wikipedia.org/wiki?curid=1779887", "title": "Automazione del collaudo del software", "text": "In informatica, l'automazione del collaudo del software consiste nello sviluppo di apposito software che interagisce con il software da collaudare senza bisogno dell'intervento di un operatore umano, e fornisce all'utente un rapporto di qualit\u00e0.\nIl risultato del processo di automazione del collaudo \u00e8 il \"collaudo automatizzato\". Se invece il collaudo del software consiste nell'utilizzo del prodotto quasi come se fosse la normale operativit\u00e0 di tale sistema software, si parla di \"collaudo manuale\". Tra questi due estremi, si possono avere varie posizioni intermedie, in cui parte del lavoro \u00e8 automatizzato, ma \u00e8 sempre richiesta la presenza del collaudatore. In tali casi, si parla di \"collaudo parzialmente automatizzato\" o di \"collaudo semi-automatizzato\".\nDescrizione.\nNel collaudo manuale, tipico del software interattivo, il collaudatore utilizza il software come farebbe l'utente, ma cercando di attivare il maggior numero possibile di funzioni e le configurazioni pi\u00f9 variegate.\nQuando il collaudatore constata un comportamento inatteso, ne prende nota e prosegue a collaudare altre funzionalit\u00e0.\nNel collaudo automatico, il collaudatore pu\u00f2 usare due tecniche di base:\nLa prima tecnica richiede che il collaudatore sia un programmatore che conosca l'architettura interna del software da collaudare.\nIl software di collaudo, tipicamente scritto in un linguaggio ad altissimo livello, pu\u00f2 interagire con il software da collaudare in vari modi:\nQualunque sia la tecnica di comunicazione adottata, quando il software da collaudare risponde, il programma di collaudo confronta le risposte ottenute con i risultati attesi. In caso di discrepanza, viene generato un resoconto.\nLa tecnica della registrazione delle operazioni dell'utente pu\u00f2 essere attuata anche da un collaudatore che non sa programmare o che non conosce l'architettura interna del software da collaudare. Ha tuttavia due notevoli inconvenienti:\nQuesta tecnica \u00e8 indicata per collaudi solo parzialmente automatizzati, in quanto \u00e8 sempre necessario che il collaudatore verifichi visivamente se il software si comporta come dovrebbe.\nSolitamente, l'automazione del collaudo viene effettuata dopo aver sviluppato una procedura di collaudo manuale.\nL'introduzione della automazione nelle prove di collaudo \u00e8 un processo costoso ed \u00e8 da considerarsi una aggiunta e non una sostituzione del collaudo manuale. L'investimento pu\u00f2 tuttavia fornire un ritorno economico nel lungo termine, sia in quanto consente di effettuare il collaudo di regressione a basso costo, sia in quanto consente la tecnica di sviluppo software detta \"sviluppo guidato dal collaudo\" (in inglese, \"Test Driven Development\").\nUn settore di ricerca attivo \u00e8 quello sulle generazione automatica dei requisiti di prova (\"test cases\").\nUna tendenza crescente nello sviluppo del software \u00e8 l'uso di architetture di collaudo automatizzato di modulo a scatola bianca della famiglia xUnit (che comprende JUnit e NUnit)."}
{"id": "1779891", "revid": "3082", "url": "https://it.wikipedia.org/wiki?curid=1779891", "title": "Idumenei", "text": ""}
{"id": "1779893", "revid": "122246", "url": "https://it.wikipedia.org/wiki?curid=1779893", "title": "Lucia Bacchi", "text": ""}
{"id": "1779897", "revid": "1005847", "url": "https://it.wikipedia.org/wiki?curid=1779897", "title": "Pierfelice Zazzera", "text": "Come medico ha lavorato, in qualit\u00e0 di nefrologo, presso l'ospedale di Gioia del Colle; nel 2008 \u00e8 stato eletto alla Camera dei deputati per il movimento Italia dei Valori.\nRicandidato nel 2013 con Rivoluzione Civile, Zazzera non \u00e8 stato rieletto a causa del mancato raggiungimento della soglia di sbarramento del 4%.\nNel 2018 aderisce al Movimento Cinque Stelle.\nI primi anni.\nCittadino monopolitano, liberale e liberista, nel 1996 ha partecipato alla formazione di Speranza Monopoli, una lista civica nata in funzione delle elezioni amministrative della citt\u00e0 pugliese.\nNel 1998 aderisce all'Italia dei Valori e in seguito assume la carica di segretario cittadino e poi provinciale dello stesso partito a Bari.\nNell'ottobre 2005 diventa coordinatore regionale dell'Italia dei Valori in Puglia. In precedenza ha aderito a La Rete, il movimento politico fondato da Leoluca Orlando.\nL'elezione alla Camera.\n\u00c8 stato membro della Commissione Cultura della Camera dei deputati.\nL'attivit\u00e0 politica.\nCon 80,49% di presenze alle votazioni elettroniche, di ben 4 punti percentuali superiore alla media, risulta essere uno dei parlamentari pi\u00f9 attivi, contrario al \"milleproroghe\" e alla questione di fiducia al Governo, \u00e8 primo firmatario di 7 disegni di legge e di 62 interrogazioni in commissione.\nLa sua attivit\u00e0 parlamentare risulta sostanzialmente in linea con le proposte e le idee esaminate in campagna elettorale, prima su tutte l'abolizione delle Province. Contrario infatti alla sospensione dell'esame legge per l'abolizione delle stesse, non tralascia l'analisi e la diffusione in Parlamento dei valori chiave del suo movimento quali legalitarismo e liberalismo sociale.\nIn prima linea per portare chiarezza all'omicidio irrisolto di Giuseppe Basile, consigliere comunale IDV di Ugento assassinato nel giugno del 2008, si \u00e8 interessato pi\u00f9 volte alle annose questioni delle carceri nazionali ed in particolare degli istituti di pena pugliesi."}
{"id": "1779903", "revid": "1272592", "url": "https://it.wikipedia.org/wiki?curid=1779903", "title": "Chiesa di San Paolo Eremita", "text": "La chiesa di San Paolo eremita \u00e8 una chiesa gotica eretta dai francescani a Brindisi.\nStoria.\nIn questa posizione era l'arx romano messapica in seguito utilizzata e riattata da bizantini e normanni. Dismessa in seguito alla costruzione del Castello Grande, l'area su cui insisteva fu acquisita dai francescani che vi edificarono il loro convento. La chiesa e il convento forse furono conclusi nel 1322, grazie alla munificenza di Roberto d'Angi\u00f2. La facciata, che minacciava di crollo, fu rifatta ai primi dell'Ottocento arretrata di alcuni metri. Soppresso il convento francescano, una parte di esso fu destinata a uffici della Sottoprefettura poi della Prefettura; in aree pertinenti al complesso vennero costruiti gli uffici della Provincia e un edificio scolastico. La chiesa \u00e8 stata oggetto di restauri nel 1964.\nNel 2017 sono iniziati i nuovi lavori per il restauro completo della chiesa.\nDescrizione.\nAll'esterno la parete meridionale presenta alla base dei filari di tufo carparo a bugnato che si ritiene appartengano alla preesistente struttura fortificata. Originali sono le monofore che si aprono in alto e il portale laterale di semplici forme gotiche.\nNell'interno, a un'unica ampia navata, interessanti gli elaborati altari barocchi e i loro dipinti.\nLungo la parete meridionale: altare di San Giuseppe da Copertino (XVIII secolo); altare di Sant'Antonio da Padova (1632), con statua lignea; altare di Santa Maria, forse dello Zimbalo, con la tela \"Madonna del Carmine con i santi Caterina, Paolo eremita, Diego e la famiglia Perez Noguerol\" attribuita a Alessandro Fracanzano (1603).\nLungo la parete settentrionale: altare del Santissimo Crocifisso, con una \"Deposizione di Cristo\"; altare dell'Immacolata (1741) con l\"Immacolata Concezione\", tela secentesca di artista locale; nella nicchia statua lignea della \"Madonna del terremoto\" (XVIII secolo) ritenuta miracolosa; altare dei Ss. Vito, Modesto e Crescenzio.\nIl \"Transito di san Giuseppe\" e l\"Annunziata\" sono di artisti locali (XVII secolo); la piccola tela della \"Madonna della Concordia\", (fine del XVI - primi del XVII secolo) proviene dalla omonima chiesa demolita; in fondo alla navata sinistra la \"Visitazione\", opera autografa del nobile pittore brindisino Jacopo de Vanis che l'esegu\u00ec nel 1559 per l'altare sotto lo stesso titolo poi demolito.\nDa notare cospicui resti di affreschi trecenteschi (parete destra e abside): \"L'albero della Croce, Santi e Madonna con Bambino\" sulle pareti del coro; ancora \"Santi, Storie di santa Maria Maddalena, Scene cortesi, Santo Stefano,\" sulla parete meridionale della navata.\nPresso l'abside lapide con stemma di Nicol\u00f2 Castaldo e consorte (1309).\nLa cappella del Ss. Sacramento o di San Francesco fu voluta dallo storico brindisino Giovanni Maria Moricino (1558-1628) che a Venezia, con ogni probabilit\u00e0, fece modellare la statua lignea di \"San Francesco\". Belle sepolture secentesche di Francesco Moricino e di Obedienzo Vavotici.\nNella sacrestia \u00e8 un grande armadio, opera di ebanisteria locale, datato 1725."}
{"id": "1779912", "revid": "119700779", "url": "https://it.wikipedia.org/wiki?curid=1779912", "title": "Whose Side Are You On?", "text": "Whose Side Are You On? \u00e8 il primo album dei Matt Bianco (con la polacca Basia alle voci e soprattutto alle armonie vocali; il singolo \"Half a Minute\" \u00e8 interamente cantato da lei). Pubblicato nel 1984 per la WEA, il long playing \u00e8 fuori catalogo in molti paesi gi\u00e0 da molto tempo, mentre continua ad essere ristampato in altri. All'epoca della sua prima uscita, questo disco di platino e doppio disco d'oro era invece disponibile in tre diverse edizioni, ciascuna con tracklisting alternativa e lunghezza dei brani variabile. L'LP conteneva le classiche 10 tracce, cos\u00ec come il CD, che presentava per\u00f2 una lunga \u00abextended version\u00bb per il primo singolo \"Get Out of Your Lazy Bed\", mentre l'edizione MC comprendeva 12 tracce, con 2 bonus tracks, costituite dai lati B, in origine inediti e abbinati ai singoli, \"The Other Side\", uno strumentale che chiude l'edizione in cassetta, e \"Big Rosie\", un'\u00abextended version\u00bb, il cui originale compariva sul retro del primo singolo della band, \"Get Out of Your Lazy Bed\". Entrambi i brani sono gli unici a risalire al 1983, mentre tutti gli altri sono del 1984; la versione remix dell'ultimo singolo pubblicato dall'album, invece, \"More Than I Can Bear\", \u00e8 del 1985.\nOltre alla popolare title track, che ottiene innumerevoli passaggi radio, pur non venendo estratta come 45 giri, 5 tracce vengono ufficialmente promosse dall'album, per un totale di 4 singoli, uno dei quali \u00e8 costituito da un cosiddetto \u00abdouble-A-side single\u00bb (doppio lato A). Tutte le canzoni vengono promosse nelle corrispondenti versioni dell'album, tranne l'ultimo estratto, costituito dalla suggestiva ballad \"More Than I Can Bear\", che, a causa della sua tardiva pubblicazione, avvenuta pi\u00f9 di un anno dopo l'originaria uscita del 33 giri, viene remixato aggiungendo una introduzione vocale di Basia al posto di quella originale, prima di essere commercializzato su formato singolo, dato che la versione dell'album era ormai fin troppo conosciuta, a causa delle vendite multi-platino del long playing. Il remix del 1985 di quest'ultimo estratto verr\u00e0 poi incluso sul primo \"The Best of Matt Bianco\", dato alle stampe nel 1990, ma non compare n\u00e9 sul vinile, n\u00e9 sull'edizione in cassetta o in compact disc dell'album del 1984. Dei due lati B, \"Big Rosie\" e \"The Other Side\", non esiste alcuna versione digitale, almeno finora.\nTracce.\nTutti i brani di Reilly/White tranne \"Whose Side Are You On?\" di Reilly/White/Ross, \"Half a Minute\" e \"Big Rosie\" di Reilly/White/Poncioni.\nTutti i brani del 1984 tranne \"Big Rosie\" e \"Get Out of Your Lazy Bed\" del 1983."}
{"id": "1779914", "revid": "640277", "url": "https://it.wikipedia.org/wiki?curid=1779914", "title": "Indice di difficolt\u00e0", "text": "In psicometria, per indice di difficolt\u00e0 di un quesito di una prova oggettiva di verifica, si intende il numero di risposte esatte a quel quesito diviso il numero totale delle risposte; in formula:\nformula_1 \ndove formula_2 \u00e8 il valore dell'indice per il quesito formula_3 del test formula_4, formula_5 \u00e8 il numero di risposte esatte, formula_6 \u00e8 il numero di risposte. L'indice formula_2 \u00e8 un numero razionale compreso tra il valore minimo formula_8 ed il valore massimo formula_9; se \nformula_2 si avvicina ad 1 il quesito risulta facile, mentre se si avvicina a 0 risulta difficile. Un indice simile ma per le risposte errate pu\u00f2 essere calcolato dalla relazione:\nformula_11\ndove formula_12 indica il numero di risposte errate sul quesito formula_3 della prova formula_4.\nNel caso di quesiti a risposta multipla l'indice di difficolt\u00e0 pu\u00f2 essere corretto per tener conto del fatto che la formula \ndata sottostima il valore dell'indice."}
{"id": "1779924", "revid": "124895099", "url": "https://it.wikipedia.org/wiki?curid=1779924", "title": "Isola di Garda", "text": "L'isola di Garda, originariamente Monastero Longobardo connesso a Brescia, della regina Ansa, era detta anche Schwaben, conosciuta anche come isola di Svevia di Federico I Hohenstaufen detto Barbarossa, poi Borghese o isola dei Frati, \u00e8 la pi\u00f9 grande isola del lago omonimo.\nDistante poco pi\u00f9 di 200 metri da \"Capo San Fermo\", promontorio che divide il \"golfo di Sal\u00f2\" dalla \"baia dello Smeraldo\", misura all'incirca un chilometro di lunghezza ed \u00e8 larga in media 60 metri.\nA sud dell'isola si trova una catena di scogli e bassi fondali, alla fine dei quali emerge l\"'isolotto di San Biagio\", conosciuto anche come \"Isola dei conigli\"; in prossimit\u00e0 dell'isola si trova lo \"Scoglio dall'Altare\", cos\u00ec chiamato in quanto si racconta che su di esso una volta all'anno venisse celebrata una messa alla quale assistevano i pescatori provenienti da tutto il lago a bordo delle loro barche.\nAmministrativamente l'isola appartiene al territorio comunale di San Felice del Benaco.\nStoria.\nL'isola fu abitata sin dall'epoca romana, quando era conosciuta come \"Insula Cranie\".\nCi\u00f2 \u00e8 provato dal rinvenimento di numerose lapidi gallico-romane (ora conservate al museo romano di Brescia) e da resti di templi votivi.\nAbbandonata nei secoli di decadenza dell'Impero Romano, per lungo tempo l'isola fu rifugio dei pirati, che assaltavano le imbarcazioni che percorrevano le rotte del lago di Garda.\nNell'879 viene per la prima volta menzionata in un decreto di Carlomanno di Baviera, che documenta la donazione dell'isola ai frati di San Zeno di Verona.\nNon si sa per quanto tempo l'isola rimase propriet\u00e0 dei monaci, in quanto la successiva notizia la vede facente parte, intorno al 1180, del feudo concesso dall'imperatore Federico Barbarossa agli avi di Biemino da Manerba.\nNel 1220 san Francesco d'Assisi, di ritorno da un viaggio in oriente, giunse a visitare l'isola e, reputandola luogo ideale per una comunit\u00e0 di frati, grazie al suo carisma convinse il proprietario Biemino da Manerba a donargli l'area scogliosa della parte settentrionale, ove venne realizzato un piccolo romitorio.\nNel 1227 l'eremo accolse sant'Antonio di Padova e nel 1304, secondo la tradizione, avrebbe ospitato anche Dante Alighieri, che avrebbe ricordato il luogo nella \"Divina commedia\" con i versi:\nNel 1429 vi giunse san Bernardino da Siena, che in veste di vicario generale dell'ordine francescano fece trasformare il romitorio in un vero e proprio monastero, mettendo egli stesso mano al progetto per la chiesa, il chiostro, le celle e i giardini.\nL'isola divenne un importante centro ecclesiastico di meditazione e ospit\u00f2 illustri personaggi religiosi, tra cui il vice-generale dell'Ordine francescano padre Francesco Licheto, che a partire dal 1470 vi istitu\u00ec una scuola di teologia e filosofia. La morte di padre Francesco segn\u00f2 tuttavia l'inizio della decadenza della comunit\u00e0 religiosa dell'isola. Dal 1685 al 1697 il convento ospitava solo i frati novizi in ritiro e, nel 1798, l'oramai vetusto monastero venne definitivamente soppresso da Napoleone Bonaparte.\nNella chiesetta dei frati venne sepolto nel 1565 il condottiero Alessandro Fregoso, figlio di Giano Fregoso, doge di Genova, che a suo tempo aveva acquistato l'isola.\nDopo essere passata al demanio, la propriet\u00e0 cambi\u00f2 negli anni successivi molti padroni, per giungere nel 1817 nelle mani del conte Luigi Lechi di Brescia, che fece costruire una residenza sulle rovine del monastero e esegu\u00ec importanti opere di restauro e costruzione, tra le quali il porticciolo, costruito nel 1830 su progetto dell'architetto Rodolfo Vantini.\nNell'isola dimor\u00f2 per molto tempo la cantante lirica Adelaide Malanotte, amante del Lechi, meravigliosa interprete delle opere del Rossini.\nNel 1837 il conte cedette l'isola al fratello Teodoro, ex generale dell'esercito napoleonico, il quale fece aggiungere al complesso le terrazze sul fronte della casa.\nNel 1860 l'isola fu espropriata dallo Stato per costruirvi una fortezza militare, ma il progetto venne in seguito abbandonato e nel 1870 l'isola arriv\u00f2 nelle mani del duca Gaetano de Ferrari di Genova.\nCon la moglie, la nobildonna russa Maria Sergeevna Annenkova, si dedic\u00f2 alla progettazione ed alla realizzazione del parco, con la costruzione di muri di contenimento verso il lago e il trasporto di terra fertile in cui vennero impiantate essenze autoctone.\nPrima della morte del duca, avvenuta nel 1893, concepirono insieme il progetto di un lussuoso palazzo da costruirsi al posto della vecchia casa Lechi. La villa, in stile neogotico-veneziano che ricorda il Palazzo ducale di Venezia, venne realizzata tra il 1894 e il 1901 su progetto dell'architetto genovese Luigi Rovelli. Il palazzo fu arricchito da terrazze sistemate a giardino all'italiana, con elaborati disegni di siepi e cespugli fioriti.\nAlla morte della duchessa la propriet\u00e0 pass\u00f2 alla figlia Anna Maria \u2013 in seguito sposa del principe romano Scipione Borghese \u2013 la quale ne fece la propria residenza e arricch\u00ec il parco con essenze esotiche.\nNel 1927 alla morte del principe, l'isola pass\u00f2 in eredit\u00e0 alla figlia Livia, moglie del conte bolognese Alessandro Cavazza. I suoi pronipoti, che ancora oggi la abitano continuando ad occuparsi del parco e della conservazione del palazzo, dal 2002 hanno aperto l'isola alle visite turistiche."}
{"id": "1779925", "revid": "113268", "url": "https://it.wikipedia.org/wiki?curid=1779925", "title": "Isola del Garda", "text": ""}
{"id": "1779928", "revid": "269869", "url": "https://it.wikipedia.org/wiki?curid=1779928", "title": "Zombie nation", "text": ""}
{"id": "1779929", "revid": "729019", "url": "https://it.wikipedia.org/wiki?curid=1779929", "title": "Castello di Trezzo sull'Adda", "text": "Il castello di Trezzo sull'Adda \u00e8 situato su un promontorio posto sull'ansa del fiume Adda e da questa protetto sui due lati, sul terzo lato si trovava la torre quadrata alta 42 metri.\nStoria.\nI castelli di epoca viscontea nel milanese formano una sorta di cintura attorno al capoluogo lombardo . Tale collocazione li rende facilmente raggiungibili attraverso un percorso continuo che permette di evidenziarne i principali caratteri stilistico-strutturali e le pi\u00f9 ricorrenti tipologie.\nIl castello di Trezzo sull'Adda, uno dei pi\u00f9 importanti del milanese, era costruito a difesa di un guado in posizione strategica e fu dapprima conteso fra Federico Barbarossa e la citt\u00e0 di Milano e in seguito fra i Visconti e i Torriani.\nI resti attuali sono quelli della costruzione del 1360 di Bernab\u00f2 Visconti sui ruderi di una piu antica fortezza edificata dal Barbarossa intorno al 1160. Bernab\u00f2 porta a termine un complesso militare immenso fortificando tutto il promontorio trezzese facendone sua residenza di caccia divenuta poi la sua prigione fino alla morte (1385) ad opera del nipote Gian Galeazzo Visconti. \nIl ponte era a campata unica di 72 metri, alto 25 metri sul pelo dell'acqua, fortificato e costruito su due livelli per consentire il passaggio separato di carri e pedoni; per i tempi era una notevole opera di ingegneria.\nIl castello fu conquistato da Paolo Colleoni padre di Bartolomeo Colleoni e da alcuni parenti il 23 ottobre 1404. Dopo la morte di Gian Galeazzo Visconti Pandolfo Malatesta cerc\u00f2 di conquistare il castello, ma approfittando di una rivolta dei prigionieri al suo interno, il Colleoni con il fratello Pietro, aiutati dal cugino Giovanni, scalarono le mura del castello occupandolo. I fatti per tradizione, vengono raccontati anche in modo pi\u00f9 romanzato, pare infatti che entrarono travestiti da venditori di vino. Certo che vi si installarono, fino a quando Paolo fu ucciso proprio dai suoi parenti pare mentre stavano giocando una partita a dama, e ne imprigionarono la moglie Riccadonna. Il castello fu riconquistato dal Carmagnola che ne demolisce il ponte. \nDa quel momento il castello viene utilizzato perlopi\u00f9 come caserma tra l'altro, nel XIX secolo per ricavarne materiale da costruzione per l'Arena Civica.\nVilla Gina.\nVilla Gina, come il castello, \u00e8 costruita sopra uno sperone che domina il fiume Adda. Fu eretta a Concesa nel XVI secolo su un precedente edificio fortificato e fu ristrutturata nel 1855 seguendo i dettami dell'eclettismo. I giardini terrazzati digradano sul fiume e sull'incile del Naviglio Martesana. La villa \u00e8 propriet\u00e0 del Comune di Trezzo e sede del Parco Adda Nord. Secondo la tradizione abitazione personale del medico di Napoleone Bonaparte Pietro Moscati ."}
{"id": "1779935", "revid": "287204", "url": "https://it.wikipedia.org/wiki?curid=1779935", "title": "Nebulosa Clessidra", "text": "La Nebulosa Clessidra (nota anche come MyCn 18) \u00e8 una nebulosa planetaria nella costellazione della Mosca.\nSi tratta di una nebulosa molto giovane situata alla distanza di 8000 anni luce dalla Terra; all'epoca della scoperta, avvenuta ad opera di due scienziate statunitensi, fu catalogata come una piccola e debole nebulosa planetaria. Con l'avvento di telescopi di sempre maggior potenza si \u00e8 potuta analizzare la sua morfologia, la quale si \u00e8 rivelata essere di una forma perfettamente simmetrica; si pensa che questa curiosa forma sia dovuta all'espansione del veloce vento solare all'interno della nube, che si espande pi\u00f9 lentamente e che si presenta pi\u00f9 densa nella sua zona equatoriale, mentre nella zona polare, pi\u00f9 rarefatta, \u00e8 stata spazzata via pi\u00f9 velocemente.\n\u00c8 stata scoperta da Annie Jump Cannon e Margaret W. Mayall durante le osservazioni compiute tra il 1918 e il 1924 per estendere il catalogo Henry Draper."}
{"id": "1779936", "revid": "1345938", "url": "https://it.wikipedia.org/wiki?curid=1779936", "title": "Lentulo Batiato", "text": "Identit\u00e0 ed origine.\nLo studioso britannico di letteratura latina Shackleton Bailey not\u00f2 che il nome di Batiato era stato menzionato dagli storici antichi; il nome potrebbe essere una forma derivante del cognomen \"Vatia\". Cornelio Lentulo Vatia si sarebbe chiamato \"Servilio Vatia\" alla nascita nella gens Cornelia, oppure \"Cornelio Lentulo\" alla nascita nella gens Vatia.\nBiografia.\nBatiato fu uno dei pi\u00f9 famosi lanisti del suo tempo, e uno di pochi di cui si sia mantenuta la memoria fino ai tempi moderni. Viveva a Capua, dove si trovava il suo \"ludus gladiatorius\", e immerso nel lusso riceveva i pi\u00f9 facoltosi cittadini romani, per lo pi\u00f9 patrizi, senatori ed \"equites\", per i quali organizzava duelli tra gladiatori, generalmente considerati tra i pi\u00f9 spettacolari e apprezzati, oltre che i meglio pagati di tutta quanta l'Italia.\nUna serie di evidenze testuali hanno portato a riconoscere in lui il gestore della scuola gladiatoria che, nel 73 a.C., fu la culla della rivolta del gladiatore Spartaco e dei suoi compagni, destinata a divenire la scintilla della terza guerra servile, la pi\u00f9 grave della storia repubblicana in quanto ebbe luogo in territorio italico, minacciando di coinvolgere direttamente la stessa Roma.\nIn altri media.\nNel film \"Spartacus\" (1960), diretto da Stanley Kubrick e tratto dall'omonimo romanzo di Howard Fast, il ruolo di Batiato \u00e8 stato interpretato da Peter Ustinov, che per questa interpretazione ottenne, l'anno successivo, il premio Oscar per il migliore attore non protagonista.\nNel film omonimo realizzato nel 2004, il ruolo di Batiato \u00e8 stato interpretato da Ian McNeice. \nNella serie televisiva \"Spartacus\" (2010), e nel suo prequel, \"Spartacus - Gli dei dell'arena\" (2011), Batiato \u00e8 stato interpretato da John Hannah."}
{"id": "1779939", "revid": "123448179", "url": "https://it.wikipedia.org/wiki?curid=1779939", "title": "Ibrido telefonico", "text": "L'ibrido telefonico geergalmente noto come Forchetta telefonica o Forchetta \u00e8 un dispositivo in grado di interfacciare una linea telefonica con delle linee audio. In pratica, i segnali audio inviati verso l'ibrido vengono ricevuti dal telefono, e viceversa.\nL'ibrido telefonico \u00e8 molto usato in radiofonia e in televisione, in quanto permette di realizzare semplici collegamenti audio con postazioni remote a un costo molto contenuto. Il segnale proveniente dall'ibrido \u00e8 gestito come una normale sorgente audio, e data la bassa latenza della comunicazione telefonica non c'\u00e8 di norma necessit\u00e0 di inviare un segnale n-1 come ritorno.\nAspetti tecnici.\nNella sua forma pi\u00f9 semplice, l'ibrido \u00e8 concettualmente un accoppiatore acustico, cio\u00e8 un dispositivo che preleva acusticamente i segnali dal microtelefono. Tuttavia un ibrido telefonico \u00e8 in realt\u00e0 un'apparecchiatura pi\u00f9 complessa, in grado di interfacciarsi direttamente con la linea telefonica e di effettuare la separazione necessaria per evitare interferenze.\nIbridi pi\u00f9 complessi gestiscono pi\u00f9 linee telefoniche e possono instradare i segnali audio di una linea verso le altre, realizzando cos\u00ec una teleconferenza, e di gestire linee telefoniche a due e quattro fili.\nGli ibridi pi\u00f9 sofisticati sono accoppiati a un vero e proprio centralino, e quindi in grado di mettere in attesa o rilasciare pi\u00f9 chiamate su una sola linea.\nGli ibridi telefonici operano in base al principio della separazione dell'impedenza, filtrando inoltre l'alimentazione a 60V normalmente presente sulle linee telefoniche.\nPOTS e ISDN.\nEsistono ibridi sia per linee telefoniche convenzionali (POTS) che ISDN. Questi ultimi permettono di gestire entrambe le linee, il bus D e anche una linea a basso bitrate per comunicazioni di servizio. Gli ibridi di questo tipo possono gestire segnali audio con una larghezza di banda di 15\u00a0kHz, equivalente alla radio FM, tramite codec G.722, MPEG-2 o MPEG-4."}
{"id": "1779940", "revid": "179777", "url": "https://it.wikipedia.org/wiki?curid=1779940", "title": "Gaio Cornelio Lentulo Batiato", "text": ""}
{"id": "1779941", "revid": "44876", "url": "https://it.wikipedia.org/wiki?curid=1779941", "title": "Storia di Brindisi", "text": "Dalla preistoria ai Messapi.\nLe ricerche e scavi occasionali hanno rivelato a Brindisi un insediamento dell'et\u00e0 del bronzo media (XVI secolo a.C.) nel promontorio di Punta le Terrare, che si trova nel porto esterno: un gruppo di capanne, protette da un terrapieno di pietre, ha restituito frammenti di ceramica micenea. Lo stesso Erodoto aveva parlato di un'origine micenea per queste popolazioni.\nLa penisola salentina venne abitata dai Messapi, di provenienza incerta. I primi insediamenti documentati li troviamo alle soglie dell'VIII secolo a.C. con gli abitati di Oria e di Brindisi.\nLa necropoli di Tor Pisana (a sud dell'attuale centro storico di Brindisi) ha restituito vasi protocorinzi della prima met\u00e0 del VII secolo a.C.\nIn chiave anti-tarantina deve intendersi l'alleanza fra Brindisi e Thuri testimoniata dal caduceo bronzeo del V secolo a.C. rinvenuto durante la costruzione del piazzale adiacente alla stazione cittadina. Numerosi sono stati i ritrovamenti archeologici nell'area della citt\u00e0 antica (tombe con ricchi corredi, epigrafi); rimane tuttavia improponibile qualsiasi tentativo di ricostruire il tessuto abitativo della fase messapica, dando per scontata la decontestualizzazione delle epigrafi utilizzate come materiale di reimpiego.\nLa Brindisi messapica intratteneva certamente rapporti commerciali intensi con l'opposta sponda adriatica e con le popolazioni greche dell'Egeo: tali rapporti sono documentati dai reperti archeologici.\nIl periodo romano.\nI Romani vennero in contatto con la regione nel corso delle guerre contro i Sanniti e contro Pirro tra il IV e il III secolo a.C. Per tutte le citt\u00e0 della Puglia si preparava la conquista da parte dei Romani, i quali ben presto si accorsero della posizione strategica della regione che, con il porto di Brindisi, rappresentava la via per la conquista dei Balcani e della Grecia.\nBrindisi, che era stata conquistata nel 266 a.C., venne elevata a rango di municipio optimo iure nel 240 a.C., \"status\" che riconosceva ai brindisini la cittadinanza romana.\nIl dominio romano favor\u00ec la realizzazione di importanti infrastrutture e opere pubbliche. Dal II secolo a.C. Brindisi fu collegata direttamente con Roma dalla Via Appia attraverso Taranto, Venosa e Benevento; sotto Traiano si lastric\u00f2 un tratto costiero, la Via Traiana, che passava per Egnazia e Canosa e raggiungeva l'Appia a Benevento (il viaggio da Roma a Brindisi via terra si effettuava in 13/14 giorni lungo un percorso totale di 540 chilometri). Brindisi divenne cos\u00ec il principale porto romano verso l'Oriente, sia come base navale per tutte le guerre con la Macedonia, la Grecia e l'Asia minore, sia come importante centro commerciale, in sostituzione di Taranto, la cui importanza era assai diminuita dopo la conquista romana.\nDurante la seconda guerra punica Brindisi rimase fedele a Roma, anche dopo la battaglia di Canne, e ci\u00f2 le valse riconoscenza e onori. Ottenne da Silla nell'anno 83 a.C. l'immunit\u00e0 - probabilmente in relazione all'istituzione di un porto franco - che poi conserv\u00f2 per lungo tempo.\nDivenuto un porto trafficatissimo e caposcalo per l'Oriente e la Grecia, molti romani illustri transitarono da Brindisi: Cicerone, ospite di Lenio Flacco, vi scrisse le \"Lettere Brindisine\"; a Brindisi arriv\u00f2 Orazio Flacco in occasione del suo viaggio durante il quale accompagn\u00f2 Mecenate e vi mor\u00ec Virgilio, mentre tornava da un viaggio in Grecia; vi sbarc\u00f2 Agrippina con le ceneri di Germanico.\nUn evento importante interess\u00f2 Brindisi nel 49 a.C.: nel corso della Guerra civile, Giulio Cesare assedi\u00f2 la citt\u00e0 dove si era rifugiato Pompeo e ne ostru\u00ec il porto. A Brindisi nel 40 a.C. Ottaviano e Marco Antonio si riconciliano (\"foedus brundusinum\").\nBrindisi rimase una florida e attiva citt\u00e0 per tutto il periodo imperiale romano, come \u00e8 attestato da scrittori latini che ci documentano sul traffico militare e commerciale che si svolgeva nel suo porto. Plinio la menziona anche per la produzione a carattere quasi industriale di specchi in bronzo; Varrone ne loda la coltivazione della vite; Cassio Dione ricorda i venditori ambulanti di libri in lingua greca.\nIl Medioevo.\nBrindisi, con la caduta dell'Impero romano d'Occidente, si avvi\u00f2 verso un periodo di decadenza lungo ed inesorabile.\nNei primi secoli del Medioevo sub\u00ec devastazioni durante la guerra greco-gotica (535-553), fu poi sottomessa ai Longobardi che la tennero dal VII al X secolo. Sub\u00ec ripetuti assalti e saccheggi da parte dei Saraceni (in particolare nell'838) e fu distrutta dall'imperatore Ludovico II nell'868. Fu ripresa dai Bizantini ed ebbe probabilmente un vescovo greco; agli inizi dell'XI secolo, il protospatario Lupo avvi\u00f2 un programma di ricostruzione della citt\u00e0 che ci \u00e8 documentato solo dalla iscrizione posta sulla base di una delle colonne monumentali del porto.\nLa citt\u00e0 fu conquistata da Roberto il Guiscardo una prima volta nel 1060 e poi, definitivamente, nel 1071. Fu dominio di Goffredo, conte di Conversano, il quale prosegu\u00ec l'opera di ricostruzione urbana con la moglie Sichelgaita, e di suo figlio Tancredi, favorendo il ritorno della sede episcopale e la costruzione di una nuova cattedrale. Divenne poi nel 1133 citt\u00e0 demaniale sotto Ruggero II, ma nel 1156 fu devastata dal re Guglielmo il Malo a seguito della rivolta baronale. Fior\u00ec per cultura e commerci: il porto ritorn\u00f2 ad essere importante scalo per l'Oriente e divenne il principale imbarco per pellegrini e crociati diretti in Terra Santa. Il re Tancredi vi fece celebrare le nozze del figlio Ruggero III con la figlia del basileus di Bisanzio e nella stessa cattedrale lo incoron\u00f2 suo successore (1192).\nNel 1199 Brindisi firm\u00f2 un patto di alleanza commerciale e politica con la repubblica di Venezia. Federico II di Svevia aveva una speciale predilezione per Brindisi che lui defin\u00ec in versi \"filia Solis\". Il 9 novembre 1225 nella Cattedrale di Brindisi il \"Puer Apuliae\" prese in moglie Jolanda di Brienne, erede della corona di Gerusalemme, e dal porto brindisino part\u00ec nel 1227 per la Sesta crociata da lui comandata..\nL'imperatore fu anche il promotore della costruzione di un robusto castello (1227) e dell'ampliamento del preesistente arsenale (1240) situato nel seno di ponente del porto presso il castello: tale arsenale poteva ricoverare ben venti navi (la citt\u00e0 di Napoli nello stesso periodo poteva contare su un arsenale per otto navi). L'imperatore concesse inoltre alla citt\u00e0 molti privilegi e soprattutto vi fece funzionare una delle due zecche del Regno.\nSotto gli Angioini fu ingrandito il porto e restaurato il castello, ma fu chiusa la zecca e la citt\u00e0 ebbe poi a soffrire per le lotte dinastiche e per le conseguenze della peste (1348-1349): sar\u00e0 ripopolata grazie a massicce immigrazioni di Slavi, Albanesi e Greci.\nDagli Aragonesi ai Veneziani fino all'Unit\u00e0 d'Italia.\nSotto gli Aragonesi fu rafforzato il castello di terra, venne costruita la fortezza dell'isola Sant'Andrea; ma per proteggere la citt\u00e0 Giovanni Antonio Orsini Del Balzo nel 1449 aveva inopportunamente ostruito il canale del porto e aveva soffocata cos\u00ec la sua via marittima. Per oltre tre secoli il porto di Brindisi si sarebbe ridotto ad uno scalo di pescatori e approdo di piccolo cabotaggio.\nBrindisi fu anche distrutta dal terremoto del 1456 e riedificata da Ferdinando I d'Aragona.\nDal 1496 al 1509 appartenne a Venezia e poi pass\u00f2 al dominio spagnolo. Il doge veneziano Agostino Barbarigo quando prese possesso della citt\u00e0 conferm\u00f2 tutti i privilegi concessi dagli Aragonesi e ne aggiunse degli altri tra cui quello delle galere veneziane che erano obbligate ad entrare nel porto di Brindisi, se erano vicino, e doverci restare 3 giorni. Brindisi connobbe quindi anni di prosperit\u00e0, benessere ed espansione dei propri commerci.\nNel 1509 Venezia fu obbligata a consegnare Brindisi agli spagnoli. Sotto gli Spagnoli incominci\u00f2 la decadenza: il porto rimase abbandonato, le acque attorno si erano impaludate e la citt\u00e0 piomb\u00f2 in una gravissima crisi economica e demografica; alle rivolte popolari del 1554 e del 1647 i nuovi padroni risposero con la repressione. La tremenda epidemia di peste che funest\u00f2 il Regno di Napoli nel 1656 si fece sentire anche a Brindisi.\nSotto la dinastia borbonica si ebbe un periodo di crescita economica: nel 1775, sotto Ferdinando IV, fu riattivato per opera dell'ingegnere Andrea Pigonati il canale d'uscita del porto interno (attuale Canale Pigonati) e furono risanate le paludi adiacenti alla citt\u00e0. La citt\u00e0 fu cos\u00ec collegata con il nuovo sistema stradale che veniva realizzato nel Regno e successivamente fu scelta come caposaldo della linea ferroviaria adriatica, alla cui realizzazione attesero il vecchio regno borbonico e il nuovo stato unitario. Con l'apertura del canale di Suez nel 1869, Brindisi divenne il terminale europeo della Valigia delle Indie: dal 1870 al 1914 fu il porto d'imbarco della principale comunicazione tra l'Europa Occidentale e l'Oriente.\nLa fama di Brindisi quale porto capolinea dei collegamenti con l'India \u00e8 ben espressa ne \"Il giro del mondo in 80 giorni\" pubblicato nel 1873 dal francese Jules Verne.\nDal Novecento ai giorni nostri.\nDurante la guerra 1915-18 la posizione di Brindisi, quale unico porto sicuro della sponda italiana dell'Adriatico, ne fece la base naturale delle operazioni militari su quel mare. Il porto fu quindi attrezzato in rapporto alle esigenze militari e divenne base della flotta italiana e delle navi alleate che operavano nel basso Adriatico. Il bacino naturale del porto interno si rivel\u00f2 anche un'ottima base di partenza e atterraggio di idrovolanti. Con il Governo di Giovanni Giolitti fu realizzato il mastodontico Acquedotto Pugliese, il pi\u00f9 grande acquedotto d'Europa, che permise alla citt\u00e0 di rimediare allo storico problema della penuria di acqua.\nCon l'avvento del fascismo, fu istituita la nuova provincia di Brindisi (legge 22 dicembre 1927) e durante il ventennio a Brindisi furono costruiti edifici scolastici, palazzi istituzionali ed altre importanti infrastrutture (aeroporto militare).\nNel corso della seconda guerra mondiale la citt\u00e0, a causa della sua posizione altamente strategica e per le importanti strutture esistenti, sub\u00ec tremendi bombardamenti in diverse circostanze, gi\u00e0 nel 1940 e nel 1941. Tra il settembre 1943 e il febbraio 1944, quando Vittorio Emanuele III sfuggiva agli eventi della Liberazione, la citt\u00e0 ebbe funzione di capitale d'Italia.\nLe drammatiche condizioni economiche del secondo dopoguerra provocarono sia una ripresa delle lotte del movimento contadino, sia una massiccia emigrazione verso le citt\u00e0 industriali del Nord Italia. Nei primi anni sessanta a Brindisi fu realizzata una grande industria petrolchimica che andava ad aggiungersi alle imprese meccaniche e aeronavali, garantendo opportunit\u00e0 di lavoro a tecnici e operai provenienti dal territorio e dalle province e regioni limitrofe.\nPer un certo periodo Brindisi ha ripreso la sua vocazione di collegamento con l'Oriente, divenendo il porto preferito dal turismo diretto in Grecia, ma recentemente sta pagando la concorrenza degli altri porti (Ancona e Bari) meglio attrezzati.\nNella mattinata di sabato 19 maggio 2012, alle ore 7.42 la citt\u00e0 \u00e8 diventata tristemente nota per l'attentato alla scuola: fu fatto esplodere un ordigno composto da tre bombole al GPL camuffate in un cassonetto blu piazzato davanti ai muri e accanto al cancello di ingresso dell'Istituto Professionale per i Servizi Sociali \"Francesca Laura Morvillo-Falcone\", sito in Brindisi alla via Giuseppe Maria Galanti. L'esplosione ha ferito dieci studenti che frequentavano tale Istituto: tra questi si contano una studentessa deceduta, Melissa Bassi (nata a Mesagne il 26 novembre 1996, dove risiedeva), e cinque ferite gravemente. Questo fatto ha suscitato un'indignazione civile diventata poi internazionale. Quale responsabile della strage fu individuato, pochi giorni dopo, il commerciante di carburanti copertinese Giovanni Vantaggiato, il quale aveva tentato di uccidere un ex socio, divenuto poi rivale, con lo stesso sistema di esplosivo.\nIl 2 novembre 2019 la citt\u00e0 \u00e8 stata scossa dalla notizia riguardante il ritrovamento di un ordigno bellico inglese risalente alla seconda guerra mondiale durante degli scavi per l'ampliamento dell'area parcheggio del Cinema multisala Andromeda.\nIn seguito a degli accertamenti, si \u00e8 presentata la necessit\u00e0 di evacuare la citt\u00e0 per un raggio di oltre 1,6km durante le operazioni di disinnesco, estrazione e trasporto dell'ordigno, avvenute il 15 dicembre. Si tratta della pi\u00f9 grande evacuazione della storia italiana, che ha visto costretti circa 55.000 cittadini a spostarsi all'esterno della zona delimitata come pericolosa. \u00c8 stata evacuata anche la casa circondariale di Brindisi, e 14 scuole sono state adibite a centri di accoglienza. \u00c8 stato fermato il traffico aereo e ferroviario.\nL'ordigno era una bomba d'aereo modello MK V SAP 500 libbre di fabbricazione inglese, di peso pari a 226,80 chili, contenente circa 40 chili di tritolo.\nL'evento ha avuto un impatto mediatico molto forte, interessando persino testate giornalistiche internazionali come il New York Times."}
{"id": "1779944", "revid": "293377", "url": "https://it.wikipedia.org/wiki?curid=1779944", "title": "Jan van Beveren", "text": "Biografia.\nFiglio dell'atleta e giornalista Wil van Beveren, Jan van Beveren crebbe nelle giovanili dell'Emmen, in cui rimase fino al 1965, anno in cui si trasfer\u00ec allo Sparta Rotterdam, squadra in cui vinse, al suo anno d'esordio, la KNVB beker. Al 1967 risale invece la sua prima convocazione in nazionale, a cui seguiranno altre 31 presenze fino al 1977.\nNel 1970 van Beveren fu acquistato dal in cui gioc\u00f2 per dieci anni collezionando 292 presenze e vincendo tre campionati olandesi, due Coppe d'Olanda e una Coppa UEFA nel 1978. Durante la sua militanza nel PSV, van Beveren sfior\u00f2 la convocazione ai mondiali del 1974, venendogli poi preferito Jan Jongbloed.\nNel 1980 van Beveren approd\u00f2 alla NASL andando a giocare nelle file del Fort Lauderdale Strikers, squadra in cui milit\u00f2 fino al 1983, anno in cui si trasfer\u00ec nel Dallas Sidekicks dove concluse la carriera due anni dopo.\nAl termine della carriera si \u00e8 stabilito in Texas, dove \u00e8 deceduto nel 2011 all'et\u00e0 di 63 anni."}
{"id": "1779946", "revid": "1855146", "url": "https://it.wikipedia.org/wiki?curid=1779946", "title": "Paesi e territori d'oltremare", "text": "I Paesi e territori d'oltremare (o PTOM) sono dipendenze e territori d'oltremare degli stati membri dell'Unione europea.\nTerritori.\nI paesi e territori d'oltremare sono:\nErano inoltre dipendenti dal Regno Unito (quando era membro dell'Unione): Anguilla, Bermuda, Georgia del Sud e isole Sandwich meridionali, Isole Cayman, Isole Falkland, Isole Pitcairn, Isole Vergini britanniche, Monserrat, Sant'Elena, Territorio antartico britannico, Territorio britannico dell'oceano Indiano e Turks e Caicos;\nStatuto.\nI paesi e territori d'oltremare non devono essere confusi con le regioni ultraperiferiche (RUP) che hanno un altro statuto di regioni d'oltremare dei paesi dell'Unione europea.\nI paesi e territori d'oltremare, il cui statuto \u00e8 stato creato fin dal Trattato di Roma nel 1957, non fanno parte dell'Unione europea e non sono membri dello spazio Schengen bench\u00e9 dipendano da un paese facente parte. I loro abitanti possiedono in generale la nazionalit\u00e0 dello Stato da cui il territorio dipende, ad eccezione dei territori britannici i cui cittadini hanno una nazionalit\u00e0 specifica, British overseas Territories citizenship (BOTC). Tuttavia, i cittadini delle isole Malvine hanno la piena nazionalit\u00e0 britannica.\nIl diritto derivato comunitario non si applica direttamente ai paesi e territori d'oltremare ma possono beneficiare di fondi europei di sviluppo della Banca centrale europea.\nBench\u00e9 la legislazione europea non si applichi, i loro cittadini nazionali dispongono della cittadinanza europea, e partecipano alle elezioni dei rappresentanti del loro paese al Parlamento europeo. Una sentenza della Corte di giustizia delle Comunit\u00e0 europee ha condannato i Paesi Bassi che non accordavano il diritto di voto alle elezioni europee agli abitanti di Aruba.\nCasi particolari.\nEsistono delle regioni, tra gli Stati membri, in cui il diritto europeo non viene applicato nella sua totalit\u00e0. In queste regioni, lo statuto \u00e8 talvolta vicino a quello dei PTOM appartenenti al piano comunitario europeo, anche se esse non beneficiano dei fondi strutturali stanziati ai PTOM e alle regioni ultraperiferiche (RUP). Dal punto di vista giuridico, queste regioni si trovano di fatto nel territorio dell'Unione Europea.\nUno dei casi particolari \u00e8 apparso con l'adesione di Cipro. In questo territorio, la legislazione europea non viene applicata, neanche nell'autonoma Repubblica Turca di Cipro Nord, nonostante quest'ultima faccia parte, dal punto di vista giuridico, del territorio dell'Unione, e nonostante i suoi cittadini siano allo stesso modo elettori dei rappresentanti ciprioti al Parlamento Europeo: essi, infatti, non solo hanno votato per l'adesione di Cipro all'Unione Europea, ma anche per l'unificazione di Cipro, contrariamente ai loro vicini del sud dell'isola. Dunque, questa regione dovrebbe essere almeno una regione ultraperiferica (RUP); invece, attualmente il suo statuto effettivo \u00e8 pi\u00f9 vicino a quello dei PTOM dell'Unione Europea. Tuttavia, la Repubblica Turca di Cipro Nord allo stato attuale non \u00e8 n\u00e9 una RUP n\u00e9 un PTOM. \u00c8 considerata come un'eccezione nel trattato di adesione di Cipro a titolo conservatorio, in attesa di eventuali evoluzioni nelle negoziazioni tra le due repubbliche.\nLa maggior parte dei paesi dell'Unione Europea dispone di queste eccezioni nei trattati di adesione: tali eccezioni sono valide per le piccole regioni di frontiera o insulari, o per dei motivi storici o pratici legati a difficolt\u00e0 geografiche e in cui il diritto europeo (o nazionale) non viene applicato nella sua totalit\u00e0. Alcune regioni possono anche trovarsi al di fuori dell'unione doganale europea. Ad esempio, alcune zone delimitate dal territorio metropolitano dei paesi membri, possono essere in unione doganiera con la Svizzera (come accade ad esempio in Francia, per una parte dell'aeroporto internazionale di Basel-Mulhouse-Freiburg, o per certi comuni italiani e tedeschi accessibili in treno solo tramite la Svizzera). Simili eccezioni esistevano anche per le zone franche di transito presenti in numerosi porti e aeroporti internazionali europei, ma, essendo state abolite, in queste zone si applica ormai l'unione doganiera e fiscale, tranne se esistono degli accordi specifici con un paese al di fuori dell'Unione.\nTuttavia, la situazione era diversa nei baliati (\"baillages\" in francese) dell'Isola di Man, di Jersey e di Guernsey. Questi territori sono infatti sotto la giurisdizione del Regno Unito, ma erano considerati e trattati come Stati sovrani (anche se si sono associati liberamente al Regno Unito sotto forma di cooperazione rafforzata, e anche se hanno lo stesso capo di Stato, le loro forme di governo e le loro legislazioni sono del tutto distinte). Questi tre Stati (che sono dei personali possedimenti del sovrano della Corona Britannica, non riconosciuta a livello internazionale come Stato, ma solo come organizzazione internazionale) si trovavano al di fuori del territorio dell'Unione Europea, quando il Regno Unito era stato membro."}
{"id": "1779949", "revid": "1106276", "url": "https://it.wikipedia.org/wiki?curid=1779949", "title": "Clima della Svezia", "text": "Il clima della Svezia varia enormemente da nord a sud: le regioni meridionali e le regioni costiere hanno un clima continentale freddo, l'entroterra ha un clima subpolare e boreale mentre si parla di clima polare a estremo nord.\nRiscaldata in modo molto marginale dalla Corrente del Golfo, la Svezia \u00e8 bagnata dal Baltico, un mare freddo con scarsa azione mitigatrice che ghiaccia in inverno.\nInverno.\nL'inverno \u00e8 la stagione che presenta pi\u00f9 divergenze climatiche da zona a zona. Nelle estreme zone meridionali, come a G\u00f6teborg e a Malm\u00f6, la temperatura media invernale \u00e8 poco inferiore agli 0\u00b0 e le punte minime sono decisamente basse ma non si scende comunque al di sotto dei -12\u00b0. Le precipitazioni non sono molto abbondanti in queste due citt\u00e0, ma sono quasi esclusivamente in forma nevosa, anche se raramente pu\u00f2 cadere la pioggia.\nAnche a Stoccolma si hanno condizioni simili: la media \u00e8 di -3\u00b0, le massime in genere si mantengono intorno a -1\u00b0 e le minime sui -12\u00b0; va detto che nelle notti pi\u00f9 fredde le temperature possono scendere di molti gradi rispetto alla norma: nel gennaio 2005 si sono raggiunti -17\u00b0 nella capitale. Le precipitazioni non sono troppo abbondanti, ma anche qui cade molta neve e sono frequenti le giornate coperte e ventose. Norrk\u00f6ping si trova poco pi\u00f9 a sud di Stoccolma, nell'interno su delle colline alte circa 600 m: il clima \u00e8 quindi pi\u00f9 freddo, ma non troppo, rispetto alla costa: l'inverno \u00e8 pi\u00f9 lungo, ma le temperature minime si mantengono intorno ai -12/-15\u00b0, e la temperatura massima media \u00e8 la stessa di Stoccolma: -1\u00b0. Le precipitazioni sono leggermente pi\u00f9 scarse, esclusivamente in forma nevosa.\nAndando a nord, il clima si fa molto pi\u00f9 freddo: Sundsvall, che \u00e8 situata sulla costa pi\u00f9 o meno nel centro della Svezia, ha un clima gelido e un inverno lunghissimo. La media minima si mantiene intorno a -13/-17\u00b0 e la massima non sale oltre i -5\u00b0. Le precipitazioni, abbastanza scarse, sono esclusivamente in forma nevosa.\nAll'estremo nord, Haparanda \u00e8 situata al confine con la Finlandia: l'inverno \u00e8 lunghissimo, ma le temperature in gennaio non sono troppo differenti da quelle di Sundsvall: -17\u00b0 di minima e -10\u00b0 di massima: ecco perch\u00e9 molti scandinavi emigrano verso il sud, comunque freddo ma con condizioni climatiche pi\u00f9 favorevoli allo sviluppo umano.\nNell'interno nord, Kiruna \u00e8 situata a circa 500 metri s.l.m. In gennaio le minime sono intorno ai -30\u00b0, e non si sale mai, nell'arco del giorno, sopra i -15\u00b0. Il sole tramonta a dicembre e sorge solo a marzo. Inoltre, l'inverno \u00e8 lunghissimo: anche maggio presenta una minima di -1\u00b0, e anche a settembre si inizia a scendere sotto lo zero. Un po' pi\u00f9 mite, ma comunque di non pi\u00f9 di 5\u00b0/10\u00b0 superiori, sono le temperature registrate a V\u00e4xj\u00f6, situata nell'interno centrale. Le precipitazioni sono scarse, e concentrate in estate; esclusivamente nevose da novembre a marzo, ma nevicate si possono avere anche in settembre, aprile e maggio.\nEstate.\nIn estate la situazione \u00e8 pi\u00f9 uniforme: le massime vanno dai 21\u00b0 di G\u00f6teborg e di Malm\u00f6 ai 22\u00b0 di Stoccolma, dai 19\u00b0 di Sundsvall ai 15\u00b0 di Kiruna e 18\u00b0 di V\u00e4xj\u00f6; al sud, in luglio, si possono raggiungere punte massime anche vicine ai 35\u00b0 e in rari casi avvengono bagni nel Mar Baltico; le notti rimangono molto fresche.\nL'autunno e la primavera sono brevi e quasi assenti mentre al nord sono solo un prolungamento dell'inverno."}
{"id": "1779955", "revid": "599013", "url": "https://it.wikipedia.org/wiki?curid=1779955", "title": "Speedy Claxton", "text": "Carriera.\nPlaymaker di 180 cm per 77 kg. Ha vinto il titolo NBA nel 2002-03 con i San Antonio Spurs."}
{"id": "1779959", "revid": "106990", "url": "https://it.wikipedia.org/wiki?curid=1779959", "title": "Linea di successione al Trono di Spagna", "text": ""}
{"id": "1779965", "revid": "767487", "url": "https://it.wikipedia.org/wiki?curid=1779965", "title": "King Kong - Il gigante della foresta", "text": ", intitolato \"King Kong Escapes\" per il mercato americano, \u00e8 un film del 1967 diretto da Ishir\u014d Honda.\nIl film, prodotto dalla compagnia cinematografica giapponese Toho, \u00e8 tratto dalla serie animata per bambini \"King Kong\" (\"The King Kong Show\") del 1966, coprodotta dalla Toho e dalla statunitense Videocraft.\nNel film ricompare nuovamente il King Kong della Toho, gi\u00e0 visto in \"Il trionfo di King Kong\" (titolo giapponese \"Kingu Kongu tai Gojira\", inglese \"King Kong vs Godzilla\"), tuttavia il film non si collega pi\u00f9 di tanto al film dei due mostri e tende pi\u00f9 a sembrare un remake in stile giapponese del \"King Kong\" del 1933 che un \"sequel\" di \"King Kong vs Godzilla\". Per questo vi sono molti elementi nel film che rimandano al primo King Kong e che non hanno nulla a che vedere con Godzilla e la sua saga (come la donna bionda di cui Kong si innamora o il fatto che il gigantesco gorilla venga catturato e si liberi scatenando il panico per la citt\u00e0). Tuttavia il successivo inserimento del Gorosaurus nel film \"Gli eredi di King Kong\" (\"Destroy All Monsters\") fanno pensare che questo film sia collegato alla saga del dinosauro mutante.\nTrama.\nUna spedizione dell'ONU, guidata dagli americani Carl Nelson e Susan Watson e dal giapponese Jiro Nomura, sta compiendo delle ricerche oceanografiche a bordo dell'Explorer, un sommergibile atomico, nei pressi dell'isola di Mondo nell'arcipelago giapponese. A causa di un'avaria sono costretti ad approdare in una baia dell'isola. Qui scoprono l\u2019esistenza di un gorilla gigante chiamato Kong, venerato e temuto dalla popolazione indigena. Kong si innamora di Susan Watson e la salva dal Gorosaurus, un enorme Allosaurus evoluto, che dopo uno duro scontro uccide rompendogli le fauci, per poi difendere il resto dell\u2019equipaggio da un serpente marino in uno scontro acquatico. Una volta rientrati negli Stati Uniti, gli scienziati annunciano la scoperta, riproponendosi di tornare al pi\u00f9 presto all'isola per studiare le cause che hanno potuto mantenere in vita questi esseri estinti da secoli.\nNel frattempo il Dottor Who, uno scienziato malvagio, in una base sul polo nord sta cercando una sostanza super nucleare, l'element X, il cui possesso permetterebbe a chiunque il dominio del mondo intero. Allo scopo \u00e8 stato costruito un robot, Mechani-Kong, clone cyborg di King Kong, che per\u00f2 si guasta. Il Dottor Who decide di usare Kong dopo averlo rapito e ipnotizzato. Ma quando cessa l'effetto Kong si libera e distrugge Mechani-Kong in un duello in cima alla Tokyo Tower, sgominando poi l'organizzazione una volta per tutte e uccidendo il dottor Who con l'aiuto dei tre protagonisti, accorsi in suo aiuto."}
{"id": "1779967", "revid": "1573940", "url": "https://it.wikipedia.org/wiki?curid=1779967", "title": "Basilica di San Giuseppe al Trionfale", "text": "La basilica di San Giuseppe al Trionfale si trova a Roma, in via Bernardino Telesio, nel quartiere Trionfale.\nStoria.\nLa sua costruzione avvenne sotto l'impulso di don Luigi Guanella, che pot\u00e9 contare sull'appoggio di papa Pio X, grande devoto del santo sposo della Madonna. Nel 1909, grazie ad alcuni finanziamenti privati, raccolti da don Guanella - giunto a Roma dalla Valtellina da un solo anno - e all'appoggio economico della Santa Sede, su progetto di Aristide Leonori, fu iniziata la costruzione di questo imponente edificio, sito in prossimit\u00e0 delle mura vaticane, nel popoloso quartiere Trionfale.\nOltre che nei suoi aspetti architettonici, la chiesa ha anche valore in campo urbanistico perch\u00e9, con altre del quartiere e del contiguo rione Prati (in parte coevo), racconta di una tendenza anticlericale diffusa alla fine dell'800 nel neonato stato italiano che voleva, ponendosi in contrasto con il Vaticano, minimizzare l'importanza dei luoghi di culto, assegnando loro nei costruendi quartieri un lotto edilizio qualsiasi in allineamento su strade anche secondarie e non, come ci si aspetterebbe, un lotto con affaccio sulla piazza o via principale del quartiere (anche in questo caso dove il piazzale degli Eroi \u00e8 veramente prossimo e presenta gi\u00e0 in affaccio edilizia civile e di servizio, come le scuole elementari e l'ospedale oftalmico).\nLa chiesa fu aperta al culto il 24 maggio 1912, con la costituzione apostolica \"Cum incolarum\", che le assegnava i diritti parrocchiali e dei redditi della chiesa di San Marcello al Corso (soppressa nel 1909) e contemporaneamente fu iniziata la costruzione della adiacente Residenza San Giuseppe, che divent\u00f2 sede della pi\u00f9 importante scuola per infermieri di Roma a impronta religiosa: oggi fa parte del Gruppo Segesta.La chiesa di San Giuseppe al Trionfale, che fin dalla fondazione \u00e8 affidata ai sacerdoti della Congregazione dei Servi della Carit\u00e0 - Opera don Guanella, dal 1967 \u00e8 sede della diaconia cardinalizia omonima ed \u00e8 stata poi insignita del titolo di basilica minore da papa Paolo VI nel 1970.\nNel 1967 venne costruito dalla ditta Mascioni l'organo a canne (\"opus 886\"); a trasmissione elettrica, dispone di 45 registri e si articola in due corpi situati sulle due cantorie contrapposte ai lati del presbiterio. La sua consolle \u00e8 mobile indipendente e dispone di 2 tastiere e pedaliera e si trova alla destra dell'altare maggiore.\nIl campanile ospita un concerto di 8 campane in \"Mi\"; esso \u00e8 costituito da un nucleo originario di cinque bronzi in \"Fa#\" realizzato da Angelo Bianchi nel 1911, modificato nel 1954 da Daciano Cobalchini rifondendo la terza campana in \"La\" e aggiungendo tre nuovi bronzi."}
{"id": "1779973", "revid": "486946", "url": "https://it.wikipedia.org/wiki?curid=1779973", "title": "San Pietro Apostolo", "text": ""}
{"id": "1779981", "revid": "1573940", "url": "https://it.wikipedia.org/wiki?curid=1779981", "title": "Palaeoloxodon falconeri", "text": "Palaeoloxodon falconeri (), conosciuto anche elefante nano siciliano o elefante nano di Tilos, \u00e8 una specie estinta di elefante endemico della Sicilia e dell'arcipelago maltese, strettamente imparentata con il moderno elefante asiatico.\nNel 1867 George Busk propose di denominare questa specie \"Elephas falconeri\" in onore di Hugh Falconer, il quale descrisse originariamente i pi\u00f9 piccoli molari di questa specie come appartenenti ad \"Elephas melitensis\". Questo elefante insulare, con un'altezza di soli 90 cm, fu un chiaro esempio di nanismo insulare. Gli antenati di \"P. falconeri\" raggiunsero molto probabilmente le isole del Mediterraneo durante le ere glaciali, quando il livello del mare si abbass\u00f2 notevolmente.\nDistribuzione e habitat.\nResti fossili attribuibili a questa specie sono stati ritrovati in Sicilia e nell'arcipelago maltese.\nFossili in ottimo stato furono trovati in una zona collinare chiamata Spinagallo, nei pressi di Avola e sono attualmente esposti al Museo archeologico Paolo Orsi di Siracusa.\nTassonomia.\n\"Palaeoloxodon falconeri\" \u00e8 il primo elefante nano il cui DNA sia stato analizzato: i risultati hanno provato definitivamente le ipotesi secondo le quali il genere \"Palaeoloxodon\" sia pi\u00f9 vicino al genere \"Elephas\" che ai generi \"Loxodonta\" o \"Mammuthus\"."}
{"id": "1779983", "revid": "110157", "url": "https://it.wikipedia.org/wiki?curid=1779983", "title": "Korenovsk", "text": "Korenovsk \u00e8 una citt\u00e0 della Russia europea meridionale (kraj di Krasnodar), situata 64 km a nordest di Krasnodar sulle rive del fiume \"Bejsu\u017eek Levyj\"; \u00e8 il capoluogo amministrativo del rajon omonimo.\nFondata nel 1794 dai cosacchi con il nome di \"Korenovskoe\", divenne pi\u00f9 tardi (met\u00e0 del XIX secolo) la \"stanica\" di \"Korenovskaja\"; ottenne lo \"status\" di citt\u00e0 nel 1961.\nLa citt\u00e0 \u00e8 il centro di un circondario agricolo, ed \u00e8 sede di alcune industrie alimentari.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1779984", "revid": "19933", "url": "https://it.wikipedia.org/wiki?curid=1779984", "title": "Lingua rom", "text": ""}
{"id": "1779990", "revid": "1124164", "url": "https://it.wikipedia.org/wiki?curid=1779990", "title": "Giambettino Cignaroli", "text": " Egli inizi\u00f2 alla pittura il fratello meno noto Gian Domenico Cignaroli, di cui fu unico maestro.\nBiografia.\nGiambettino nacque nel 1706 nella citt\u00e0 di Verona. Dopo aver svolto studi di retorica presso i Gesuiti, s'interess\u00f2 alla pittura e dapprima divenne allievo di Sante Prunati, e poi frequent\u00f2 con il suo coetaneo Pietro Rotari (nato qualche mese dopo, nel 1707), la scuola di pittura del maestro Antonio Balestra. Nel 1728 apr\u00ec una bottega di pittura indipendente. Del 1743 \u00e8 il dipinto Storia di Giuda Maccabeo conservato nella chiesa di Sant'Alessandro della Croce di Bergamo, e successivamente il dipinto la \"Deposizione\" conservato come pala d'altare nel transetto destro della chiesa alessandrina, entrambi i dipinti hanno forti assunanze con la pittura del Tiepolo.. \nCome Rotari si trasfer\u00ec a Venezia, dove ebbe l'occasione di studiare le grandi opere di maestri come Tiziano, Paolo Veronese e Palma il Vecchio. Tornato a Verona, apr\u00ec stabilmente una bottega e ottenne grandi successi. Fu attivo in molte citt\u00e0, come Milano, Parma, Torino, Bologna e Ferrara. Sue pregevoli opere si trovano soprattutto a Brescia (San Lorenzo), Lonato del Garda nella (Basilica della Nativit\u00e0 di San Giovanni Battista) con la pala nell'abside e altre opere, Bergamo, tra queste la pala d'altare della chiesa di San Marco, oltre che nei rispettivi territori. Lavor\u00f2 moltissimo per gli ordini religiosi dell'Emilia, come provano le pale per Piacenza (Santo Spirito), Parma, Reggio (San Giorgio), Modena (San Domenico) e Ferrara. Pur non essendosi mai mosso dall'Italia, lavor\u00f2 per l'elettore di Sassonia, per il re di Polonia e per la zarina di Russia, oltre che per la regina di Spagna, come prova la monumentale pala d'altare oggi al Prado raffigurante la Madonna con il Bambino e i santi Lucia, Lorenzo, Antonio da Padova, Barbara e l'Angelo Custode, e per i principi vescovi di Bressanone, come testimonia il San Giovanni Nepomuceno sul secondo altare destro del Duomo brissinese. Nella Basilica di San Martino, ad Alzano Lombardo, si trova il suo dipinto \"Morte di San Giuseppe\".\nLa sua produzione si estese anche alla pittura celebrativa di storia, come prova il \"Pomponio Secondo riceve gli onori trionfali in Campidoglio\", oggi a Castelvecchio, ma destinata al palazzo pubblico di Piazza delle Erbe. Pittore di fama, promosse la costruzione dell'Accademia veronese d'Arte di cui fu il primo direttore e che oggi porta il suo nome.\nOltre ad essere un affermato pittore, fu anche scrittore di testi d'arte.\nIl suo gusto pittorico viene ritenuto a met\u00e0 strada tra un ultimo raffaellismo e un inizio di neoclassicismo.\nIl 27 novembre 2019 \u00e8 stato venduto all'asta da Christie's a Parigi, per oltre 4 milioni di euro, il ritratto di un giovane Wolfgang Amadeus Mozart (1756-1791) eseguito dal Cignaroli presumibilmente nel gennaio 1770."}
{"id": "1779992", "revid": "38120", "url": "https://it.wikipedia.org/wiki?curid=1779992", "title": "Bawbee", "text": "Bawbee \u00e8 una moneta scozzese. Fu introdotta nel 1541 durante il regno di Giacomo V di Scozia. Fu coniata assieme al mezzo \"bawbee\". Questa denominazione fu battuta per l'ultima volta nel 1697, durante il regno di Guglielmo II di Scozia.\nStoria.\nLa prima emissione fu battuta nel 1541. I responsabili della zecca erano James Achesoun e Alexander Orook, Laird di Sillebawby. Assieme al \"bawbee\" fu coniata la sua met\u00e0.\nAl dritto era rappresentato il cardo ed ai lati \"I 6\"\nAl rovescio c'era una croce di Sant'Andrea con una corona all'intersezione dei due bracci e due gigli ai lati.\nIl valore era di 6 penny, il peso era di 29 grani (1,87 g) ed il titolo era di 3 denier (3/12) cio\u00e8 250/1000.\nLa moneta fu coniata con variazioni minime anche sotto Maria Stuarda. Sotto questa regina oltre che ad Edimburgo ci fu una coniazione di \"bawbee\" anche nelle citt\u00e0 di Stirling. Queste monete sono identificate dalla legenda presente al rovescio; sono differenziate perch\u00e9 al posto della croce di sant'Andrea \u00e8 raffigurata la croce potenziata, accantonata da quattro crocette.\nI \"bawbee\" sono assenti nelle coniazoni di Giacomo VI e Carlo I.\nDurante il regno di Carlo II questa moneta fu nuovamente emessa. Questa volta si tratta di una moneta di rame dal valore di 6 penny e dal peso di 141,3 grani. Al dritto c'era il busto del re ed al rovescio il cardo coronato e la legenda . Le date di emissione furono 1677, 78, 79. Sotto Maria e Guglielmo il peso scese a 125,6 grani e le date furono 1691-94\nDopo la morte di Maria, Guglielmo rimase da solo al trono e il \"bawbee\" fu coniato con lo stesso peso negli anni 1695-97. Questa fu l'ultima coniazione del \"bawbee\".\nDal 1677 le monete furono prodotte meccanicamente con la pressa a vite.\nEtimologia.\nEsistono due ipotesi sulla nascita del termine:"}
{"id": "1779994", "revid": "729019", "url": "https://it.wikipedia.org/wiki?curid=1779994", "title": "Tour dei British and Irish Lions 2001", "text": "Il tour dei British and Irish Lions 2001 fu il 27\u00ba \"tour\" ufficiale della formazione interbritannica di rugby a 15 dei British and Irish Lions; si tenne per la 12\u00aa volta in Australia, dall'8 giugno al 14 luglio 2001, e consist\u00e9 in una serie di 10 incontri, di cui tre \"test match\" contro gli \"Wallabies\".\nIl team era capitanato da Martin Johnson, primo ed unico giocatore ad avere guidato i Lions in due tour differenti . Allenatore era il neozelandese Graham Henry, CT del \nDopo la vittoria nel primo test match contro l', il Lions persetro i rimanenti due test della serie. Il tour evidenzi\u00f2 grosse tensioni tra i titolari e le reserve (ossia la \"midweek squad\").\nI test.\nPrimo test.\nJason Robinson segn\u00f2 prima meta del match. Seguirono due calci di punizione segnati da Andrew Walker. Una meta di Dafydd James, trasformata da Johnny Wilkinson sanc\u00ec il 12-3 alla fine del primo tempo.\nLa seconda meta di Brian O'Driscoll port\u00f2 sul 19-3 i Lions che proseguirono con un penalty e una meta di Scott Quinnell. La meta di Walter chiuse il match sul 29-13.\nSecondo test.\nNel secondo test, a Melbourme, i Lions si portarono in testa 6-3 all'inizio del match con due calci di Wilkisnon. Segu\u00ec una meta di Neil Back. L'Australia riusc\u00ec a limitare i danni sul 6-11 grazie a due calci di Matt Burke. Nel secondo tempo l'Australia prese in mano il match, prima con una meta di Joe Roff per il pareggio, quindi un calcio di Burke ed una seconda meta di Roff diedero un consistente vantaggio di 21-11 ai Wallabies, che segnarono ancora una meta con Burke e altri calci sino al 35-14 finale.\nTerzo test.\nIl terzo match era decisivo per l'assegnazione della serie. L'Australia con tre calci di Burke contro uno di Wilkinson conduceva 9-3 quando una meta trasformata di Jason Robinson port\u00f2 in vantaggio i Lions 10-9.\nLa meta di Daniel Herbert, trasformata da Burke, riport\u00f2 avanti i Wallabies, 16 -10.\nAlla fine del primo tempo Wilikinson accorci\u00f2 con una punizione sul 16-13.\nSegu\u00ec una meta di Wilkinson, subito replicata dalla seconda meta di Bernert che riport\u00f2 i Lions sul 23-20, prima del pareggio di Wilkinson per il 23-23.\nFurono due calci di Burke a dare ai Wallabies il successo finale."}
{"id": "1779995", "revid": "135224", "url": "https://it.wikipedia.org/wiki?curid=1779995", "title": "Chrysler 300C", "text": ""}
{"id": "1779996", "revid": "1494169", "url": "https://it.wikipedia.org/wiki?curid=1779996", "title": "Oggetti non stellari nella costellazione delle Vele", "text": "Principali oggetti non stellari presenti nella costellazione delle Vele."}
{"id": "1780000", "revid": "991694", "url": "https://it.wikipedia.org/wiki?curid=1780000", "title": "Aeroporto Internazionale di OR Tambo", "text": ""}
{"id": "1780001", "revid": "1543377", "url": "https://it.wikipedia.org/wiki?curid=1780001", "title": "Eteropoliacido", "text": "Un eteropoliacido \u00e8 una classe di acidi composti da una combinazione particolare di idrogeno e ossigeno con alcuni metalli e non metalli. Questo tipo di acido trova largo impiego come acido catalizzatore \"riciclabile\" nelle reazioni chimiche.\nPer qualificare un composto come eteropoliacido esso deve contenere:\nGli atomi metallico addendi legati dagli atomi di ossigeno formano un cluster con l'eteroatomo legato all'interno con gli atomi di ossigeno. Esempi con anche pi\u00f9 di un tipo di metalli addendi o di etero-atomi all'interno del cluster sono conosciuti. Gli anioni coniugati degli eteropoliacidi sono detti poliossometallati.\nA causa delle differenti possibilit\u00e0 di combinazione degli atomi addendi e degli etero-atomi ci sono molti differenti eteropoliacidi. Due dei gruppo meglio conosciuti sono quelli basati sulla struttura di Keggin, HnXM12O40, e su quella di Dawson HnX2M18O62. \nAlcuni esempi sono:\nGli eteropoliacidi sono largamente impiegati come catalizzatori omogenei e catalizzatori eterogenei, in maniera particolare quelli basati sulla struttura tipo Keggin poich\u00e9 possiedono buona stabilit\u00e0 termica, alta acidit\u00e0 e sono ottimi ossidanti. Alcuni esempi di catalisi sono :\nGli eteropoliacidi sono stati a lungo utilizzati in analisi e in istologia e sono un componente di molti reagenti come per esempio il reattivo di Folin-Cioc\u00e2lteu."}
{"id": "1780011", "revid": "486946", "url": "https://it.wikipedia.org/wiki?curid=1780011", "title": "Linea blu, metropolitana di Stoccolma", "text": ""}
{"id": "1780014", "revid": "486946", "url": "https://it.wikipedia.org/wiki?curid=1780014", "title": "Tram Servizi", "text": ""}
{"id": "1780015", "revid": "999533", "url": "https://it.wikipedia.org/wiki?curid=1780015", "title": "Gran Premio di Spagna 1978", "text": "Il Gran Premio di Spagna 1978 \u00e8 stata la settima prova della stagione 1978 del Campionato mondiale di Formula 1. Si \u00e8 corsa domenica 4 giugno 1978 sul Circuito Permanente del Jarama. La gara \u00e8 stata vinta dallo statunitense Mario Andretti su Lotus-Ford Cosworth; per il vincitore si tratt\u00f2 del nono successo nel mondiale. Ha preceduto sul traguardo lo svedese Ronnie Peterson su Lotus-Ford Cosworth e il francese Jacques Laffite su Ligier-Matra.\nVigilia.\nSviluppi futuri.\nIl 29 maggio, sulla pista di Balocco, l'Alfa Romeo test\u00f2 la sua vettura di Formula 1, con Vittorio Brambilla alla guida. Dopo 27 anni la casa milanese tornava a costruire una monoposto per la massima formula. Si ipotizz\u00f2 che l'Alfa potesse esordire nel GP di Monza a settembre.\nAspetti tecnici.\nLa Lotus affid\u00f2 una 79 anche a Ronnie Peterson mentre la Wolf torn\u00f2 a\nimpiegare ancora una volta la WR1.\nSi decise di montare una telecamera che inquadrasse il rettilineo d'avvio, in modo tale da controllare le eventuali false partenze dei piloti.\nAspetti sportivi.\nInizialmente i piloti iscritti erano 28: oltre ai 20 delle scuderie legate alla FOCA, ve ne erano quattro invitati dalla FOCA stessa (Jean-Pierre Jabouille, Riccardo Patrese, Alan Jones e Derek Daly) e quattro dagli organizzatori iberici: Brett Lunger, Arturo Merzario, Emilio de Villota ed H\u00e9ctor Rebaque. Rimanevano cos\u00ec esclusi l'altro pilota dell'Arrows, Rolf Stommelen, e Ren\u00e9 Arnoux della Martini. La scelta degli organizzatori non piacque alla FOCA che chiese la tenuta di una sessione di prequalifiche, per ricomprendere i due piloti, oppure l'apertura alle prove di tutti coloro che intendessero partecipare alla gara. La risposta del \"Real Autom\u00f3vil Club de Espa\u00f1a\" fu per\u00f2 negativa, ribandendo cos\u00ec il proprio diritto a ad assegnare quattro \"wild card\", visto che la CSI aveva stabilito in 28 il numero di piloti ammessi alle tenuta delle prove del gran premio.\nSuccessivamente gli organizzatori decisero di effettuare delle prequalifiche, aperte a sette piloti (Stommelen, Arnoux, Ongais, Merzario, Lunger, Rebaque e Rosberg) dalla quale sarebbero stati prequalificati in tre. Le prequalifiche erano fissate per il venerd\u00ec mattina.\nEmilio de Villota, pilota locale, si iscrisse con una McLaren privata del team \"Centro Aseguredor F1\". La McLaren tornava a schierare Patrick Tambay, che rientrava dopo il Gran Premio del Belgio saltato per infortunio. Non venne ripresentato Giacomelli, impegnato in Formula 2.\nLa Hesketh, che avrebbe dovuto schierare Daly, abbandon\u00f2 definitivamente il mondiale, dopo 52 gran premi, una vittoria titolata (il Gran Premio d'Olanda 1975 con James Hunt) e una in una gara fuori campionato, un giro veloce, sette podi e il quarto posto nella Coppa Costruttori nel .\nPrequalifiche.\nResoconto.\nSolo cinque piloti si presentarono per la prequalifiche. Ren\u00e9 Arnoux della Martini dovette dare \"forfait\" per l'indisponibilit\u00e0 di motori, dopo che tutti i propulsori erano stati rotti durante le prove libere. Daly venne messo a piedi dall'abbandono della Hesketh e Danny Ongais decise di non affrontare pi\u00f9 il campionato. Il solo Keke Rosberg venne eliminato.\nRisultati.\nNella sessione di prequalifica si \u00e8 avuta questa situazione:\nQualifiche.\nResoconto.\nAl venerd\u00ec il miglior tempo fu di Ronnie Peterson (1'16\"68) che precedette il suo compagno di scuderia alla Lotus Mario Andretti. Lo svedese stacc\u00f2 di ben un secondo il terzo in graduatoria, Carlos Reutemann. Il grande caldo penalizz\u00f2 la sessione pomeridiana, in cui i piloti, per problemi agli pneumatici, non riuscirono a migliorare i tempi della sessione del mattino, disputata con temperatura pi\u00f9 bassa. La Michelin, che riforniva la Ferrari e la Renault, imput\u00f2 alle particelle rilasciate dalle gomme della Goodyear la scarsa aderenza della pista. Le prove furono caratterizzata da un incidente tra James Hunt ed Emilio de Villota. Lo spagnolo terminato, dopo un testacoda, in mezzo alla pista venne centrato dal britannico, senza per\u00f2 conseguenze per i due piloti.\nNelle prove del sabato Andretti conquist\u00f2 la \"pole position\", scendendo a 1'16\"39, mentre Ronnie Peterson si concentr\u00f2 maggiormente nella ricerca del migliore assetto per la gara. La seconda fila fu di Reutemann e Hunt; nessun pilota (all'infuori del duo della Lotus) fu capace di scendere sotto il muro del 1'17.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nJames Hunt conquist\u00f2 subito il comando della gara, precedendo Mario Andretti, Carlos Reutemann, John Watson, Gilles Villeneuve e Riccardo Patrese. Ronnie Peterson, partito in prima fila, al termine del primo giro era nono.\nHunt conserv\u00f2 la testa fino al sesto giro, quando venne passato da Andretti. Nelle retrovie inizi\u00f2 anche il recupero di Peterson che pass\u00f2 Scheckter al giro 8. Le Ferrari ebbero delle difficolt\u00e0 a tenere un buon ritmo a causa di un non perfetto comportamento degli pneumatici. Villeneuve venne passato da Patrese al giro 14, prima di essere passato anche da Jacques Laffite e Ronnie Peterson. Le due vetture di Maranello vengono cos\u00ec richiamate ai box, con Reutemann precede di pochi secondi, al cambio gomme il canadese, al giro 28.\nNel frattempo, al giro 22, Patrese era stato costretto al ritiro per la rottura del motore della sua Arrows. Ora la gara vedeva sempre primo Andretti, seguito da James Hunt, John Watson, Jacques Laffite, Ronnie Peterson e Niki Lauda.\nAnche Watson scontava delle noie sulla sua vettura: aveva perduto l'utilizzo della quarta marcia. Il nordirlandese perse cos\u00ec diverse posizioni. Al 38\u00ba giro Peterson passava anche Laffite, ponendosi terzo, mentre Watson si stabiliva attorno alla sesta posizione della graduatoria.\nAnxche James Hunt and\u00f2 in crisi con le gomme, tanto che venne passato al giro 52 da Peterson e, nei giri seguenti, anche da Laffite e Niki Lauda. Un solo giro dopo l'austriaco fu costretto al ritiro dalla rottura del motore. La polvere portata in pista dall'uscita di Lauda provoc\u00f2 un incidente cui fu vittima Carlos Reutemann: l'argentino della Ferrari usc\u00ec di pista alla \"Varzi\": la sua vettura colp\u00ec le barriere, ma senza conseguenze fisiche per il pilota. Negli ultimi giri Hunt perse ancora delle posizioni, a vantaggio di Scheckter e Watson, pur chiudendo sesto.\nLa Lotus conquist\u00f2 cos\u00ec una doppietta con Mario Andretti e Ronnie Peterson, la seconda consecutiva. Giunse terzo Jacques Laffite, davanti a Jody Scheckter.\nRisultati.\nI risultati del gran premio furono i seguenti:"}
{"id": "1780016", "revid": "599013", "url": "https://it.wikipedia.org/wiki?curid=1780016", "title": "Elemento distinto della retribuzione", "text": "L'elemento distinto della retribuzione (EDR), nella giurisprudenza italiana riguardante i contratti di lavoro, \u00e8 costituito da una somma mensile di Euro 10,33 erogata per tredici mensilit\u00e0 retributive. \nStoria.\nFu introdotto dal protocollo d'intesa del 31 luglio 1992 per compensare l'abolizione dell'indennit\u00e0 di contingenza, che \u00e8 stata erogata ai lavoratori fino al 31 dicembre 1991. Tale indennit\u00e0 aveva la funzione di adeguare le retribuzioni all'aumento del costo della vita (inflazione), e difatti era regolata dal meccanismo della scala mobile, che prevedeva un adeguamento automatico delle retribuzioni all'aumento dei prezzi. Dal 1\u00ba gennaio 1992 \u00e8 cessata la scala mobile, sicch\u00e9 da questa data viene pagata solo l'indennit\u00e0 di contingenza maturata fino ad allora. In molti contratti collettivi, essa \u00e8 stata conglobata nella paga base o minimo contrattuale.\nDescrizione.\nValevole per tutti i lavoratori del settore privato, senza distinzione di qualifica (ad eccezione dei dirigenti) o di contratto collettivo applicato, rientra nel calcolo della determinazione di alcuni emolumenti quali: tredicesima mensilit\u00e0, ferie godute, permessi retribuiti, trattamento di fine rapporto, preavviso, indennit\u00e0 conto istituti previdenziali (malattia, maternit\u00e0, infortunio). \n\u00c8 invece escluso al fine della determinazione di: quattordicesima, premio di produzione, lavoro straordinario, festivit\u00e0 non godute, festivit\u00e0 cadenti di domenica, maggiorazione turnisti, diarie.\nBibliografia.\n\"Compendio di Diritto del Lavoro\", Edizioni Simone, Napoli, 2007. "}
{"id": "1780018", "revid": "767487", "url": "https://it.wikipedia.org/wiki?curid=1780018", "title": "MGMT", "text": "Gli MGMT (inizialmente conosciuti come The Management) sono un gruppo musicale statunitense originario di New York (distretto di Brooklyn) composto da Benjamin \"Ben\" Goldwasser e Andrew VanWyngarden.\nStoria del gruppo.\nGli esordi (2002-2006).\nGoldwasser e VanWyngarden formarono la band mentre frequentavano la Wesleyan University, durante il loro primo anno di studi nel dicembre 2002. \"Non avevamo intenzione di formare un gruppo\" - sottolinea Goldwasser - \"Uscivamo soltanto, mostrando l'uno all'altro la musica che ci piaceva\". Sperimentarono il noise rock e l'elettronica prima di stabilirsi sul genere che David Marchese di \"Spin magazine\" chiama \"il loro attuale tipo di pop psichedelico multiforme\".\nSi laurearono in musica nel 2005 e girarono in tour in supporto al \"Time to Pretend (EP)\", aprendo i concerti degli Of Montreal.\nNell'autunno del 2006, mentre era vicepresidente della A&amp;R, Steve Lillywhite firm\u00f2 con gli MGMT un contratto milionario per quattro album. Inizialmente avevano stipulato un contratto discografico con la Cantora Records.\n\"Oracular Spectacular\" (2007-2009).\nNel 2007 il duo registr\u00f2 con Dave Fridmann, produttore dei Flaming Lips per la loro etichetta discografica major, l'album di esordio, \"Oracular Spectacular\".\nIl loro primo album \"Oracular Spectacular\" debutt\u00f2 al dodicesimo posto della Official Albums Chart, al sesto posto nell'australiana Aria Charts, e raggiunse il primo sulla classifica \"Billboard\" Top Heatseekers. L'album inoltre \u00e8 stato nominato come il 18\u00ba miglior album del decennio dalla rivista Rolling Stone e come miglior album del 2008 da NME.\nIl 14 novembre 2007 \"Rolling Stone\" fiss\u00f2 gli MGMT nella top 10 degli \"Artist to Watch\" (Artisti da osservare) nel 2008. La band \u00e8 stata eletta al nono posto della \"Sound of 2008 top 10 poll\" della BBC. \nNel periodo 2008-2009 il gruppo si esibisce dal vivo per una serie di date, accompagnando per alcuni concerti artisti come Beck, M.I.A., Paul McCartney, Flaming Lips e Bloc Party.\n\"Congratulations\" (2010-2011).\nNell'aprile 2010 viene pubblicato l'album \"Congratulations\". Nel frattempo la band si \u00e8 ampliata con l'ingresso di Matthew Asti, Will Berman e James Richardson. L'album \u00e8 stato registrato con Pete Kember (Spacemen 3). Il 9 marzo 2010 il gruppo aveva pubblicato gratuitamente sul proprio sito una canzone inserita poi nell'album, ossia \"Flash Delirium\".\nIl tour di promozione del disco viene fatto partire contemporaneamente alla pubblicazione dell'album, con una \"data zero\" tenutasi a San Francisco. Per quanto riguarda le vendite, \"Congratulations\" raggiunge il secondo posto della classifica \"Billboard 200\" e il quarto della Official Albums Chart.\nNel marzo 2011 viene pubblicato l'EP di remix intitolato \"Congratulations Remixes\", contenente tre tracce a cui partecipano Erol Alkan, gli artisti della Ed Banger Records e Cornelius.\n\"MGMT\" (2012-2014).\nNel febbraio 2012 iniziano le registrazioni del terzo album in studio, tenutesi con Dave Fridmann presso i suoi Tarbox Road Studios. Nell'estate 2012 il gruppo tiene alcuni concerti in Colombia, Canada e Stati Uniti in cui presenta nuove tracce (tra cui \"Alien Days\").\nNell'aprile 2013 viene pubblicato il singolo \"Alien Days\". Nel mese di settembre viene invece distribuito l'album \"self-titled\" \"MGMT\", insieme ad un video promozionale.\n\"Little Dark Age\" (2015-2019).\nIl 26 dicembre 2015, attraverso un messaggio sul proprio account Twitter, la band annuncia il proprio ritorno nel 2016. Nel settembre 2016 la band annuncia che il suo ritorno \u00e8 fissato per il 2017. Il 5 maggio 2017 si esibisce al Beale Street Music Festival in Memphis suonando quattro nuove tracce, \"Little Dark Age, James, Me and Michael e When You Die\"\".\" Il 7 maggio pubblica un video teaser sul proprio account Instagram annunciando ufficialmente che il titolo del nuovo album in uscita nel 2017 \u00e8 \"Little Dark Age\". Il 17 ottobre viene rilasciato il singolo \"Little Dark Age,\" title track dell'album in uscita nel 2018, accompagnato da un video musicale diretto da David MacNutt e Nathaniel Axel. Il 12 dicembre la band rilascia il secondo singolo estratto dal nuovo album, \"When You Die\".\nIl 5 gennaio 2018 viene rilasciato il terzo singolo del disco \"Hand It Over\". Il 16 gennaio viene reso noto attraverso i profili Twitter e Instagram che l'album, coprodotto da Dave Fridmann (gi\u00e0 produttore di \"Oracular Spectacular\" e di \"MGMT\") e da Patrick Wimberly (Chairlift), verr\u00e0 pubblicato il 9 febbraio. Oltre alla data ufficiale d'uscita dell'album \u00e8 stata rilasciata la track list dell'album insieme ad un video promozionale girato durante la registrazione dell'album. Il 7 febbraio viene rilasciato il quarto singolo, \"Me and Michael\".\nFine del contratto con la Columbia Records e la nascita della \"MGMT Records\" (2019-presente).\nIl 21 novembre 2019 la band si esibisce \"Pearl Concert Theater\" di Las Vegas, Nevada, presentando una nuova canzone dal titolo \"In The Afternoon\". Il giorno 11 dicembre 2019 gli MGMT pubblicano il singolo \"In The Afternoon\",\" insieme ad un video musicale diretto dagli stessi MGMT e pubblicato tramite la propria etichetta discografica indipendente \"MGMT Records\"\", segnando la fine del proprio contratto con la \"Columbia Records.\"\n\"LateNightTales: MGMT\".\nIl 3 ottobre 2011 viene pubblicato il 25\u00ba album facente parte della serie \"LateNightTales\". Consiste in una selezione di canzoni in stile o piacere del artista invitato a partecipare dalla \"Night Time Stories Ltd.\" I MGMT scelgono 20 canzoni da vari artisti per l'album inclusa la loro cover dei Bauhaus del 1982 eseguita in studio da loro stessi per l'occasione dal titolo \"All We Ever Wanted Was Everything.\"\nGenere musicale.\nIl genere musicale della band \u00e8 solitamente definito Neopsichedelia (Rock psichedelico moderno), con sprazzi ed evidenti sfumature Synth pop ed elettroniche."}
{"id": "1780019", "revid": "1121152", "url": "https://it.wikipedia.org/wiki?curid=1780019", "title": "Clericis laicos", "text": " Clericis laicos \u00e8 una bolla pontificia di Papa Bonifacio VIII, redatta il 24 febbraio 1296, ma inviata il 21 aprile. Essa non era diretta esclusivamente al re di Francia, bens\u00ec a tutte le autorit\u00e0 civili, alle quali veniva proibito di imporre, esigere o anche soltanto ricevere tributi dai religiosi; inoltre, veniva loro interdetto di impadronirsi dei beni depositati da chiese ed ecclesiastici presso edifici ed enti; se avessero contravvenuto a questo ordine, le persone sarebbero state scomunicate e le citt\u00e0 colpite da interdetto. Il Papa richiama dunque alcuni canoni di Concili precedenti e lancia velatamente delle accuse al re francese Filippo il Bello e al re d'Inghilterra a causa della loro politica fiscale della fine del 1295, con la quale intendevano sottomettere la Chiesa al potere secolare, eliminare le immunit\u00e0 e le autonomie ecclesiastiche ed impedire l'autonomia di giurisdizione della chiesa locale. Il Papa perci\u00f2 dispone:\nFilippo il Bello decise di opporsi risolutamente alla bolla, proibendo ogni rimessa d'oro ed argento fuori del regno senza una sua autorizzazione, cos\u00ec come di ogni mezzo di pagamento in contante o in titoli bancari. Ogni operazione finanziaria fatta per conto della Chiesa era dunque praticamente interrotta.\nIl 7 febbraio 1297 Bonifacio promulg\u00f2 alcune importanti concessioni riguardanti la \"Clericis laicos\". Veniva ormai permesso agli ufficiali del re di richiedere amichevolmente, e ai prelati di accordare individualmente, doni e prestiti \"volontari e senza coercizione\".\nInfine, il 31 luglio 1297 Bonifacio eman\u00f2 un'altra bolla, \"Etsi de Statu\", che costituisce una vera e propria revoca della \"Clericis laicos\", e che concedeva la tassazione del clero da parte dello Stato senza autorizzazione papale, in caso di emergenza.\nQuesta bolla si inserisce dunque nell'aspra lotta condotta da Filippo il Bello contro Bonifacio VIII, e che prosegu\u00ec, principalmente, con le bolle Ausculta fili e Unam Sanctam."}
{"id": "1780021", "revid": "729019", "url": "https://it.wikipedia.org/wiki?curid=1780021", "title": "Linea Rossa (metropolitana di Stoccolma)", "text": "La linea rossa (\"r\u00f6da linjen\") \u00e8 una delle tre linee della metropolitana di Stoccolma a servizio della citt\u00e0 di Stoccolma, in Svezia. Comprende 36 stazioni, di cui 15 sono situate in superficie. Si suddivide a sua volta nelle sezioni T13 e T14.\nViene utilizzata mediamente da circa 400.000 passeggeri nei giorni lavorativi, per un totale di 128 milioni di transiti all'anno.\nStoria.\n\u00c8 stata ufficialmente aperta il 5 aprile 1964 con le due tratte comprese fra la stazione T-Centralen e i capolinea dell'epoca \u00d6rnsberg (linea T13) o Fru\u00e4ngen (T14), a seconda del capolinea di destinazione.\nNel corso degli anni la linea \u00e8 stata oggetto di diversi prolungamenti:\nTracciato.\nIl tracciato della linea rossa, lungo complessivamente 41.238 metri, vede la presenza di quattro diramazioni che vanno a formare due percorsi:\nLe due linee si congiungono in un percorso comune nel tratto compreso tra le fermate \u00d6stermalmstorg e Liljeholmen, per poi dividersi nuovamente in prossimit\u00e0 di una biforcazione.\nIn caso di necessit\u00e0 per guasti o altro, i treni possono effettuare inversione di marcia nei seguenti tratti o stazioni:"}
{"id": "1780023", "revid": "729019", "url": "https://it.wikipedia.org/wiki?curid=1780023", "title": "Linea Blu (metropolitana di Stoccolma)", "text": "La linea Blu (in svedese: \"Bl\u00e5 linjen\") \u00e8 una delle tre linee della metropolitana di Stoccolma a servizio della citt\u00e0 di Stoccolma, in Svezia. Si suddivide a sua volta nelle sezioni T10 e T11.\nStoria.\nIl primo tratto del percorso \u00e8 ufficialmente operativo a partire dal 31 agosto 1975, con l'apertura del tratto che andava da T-Centralen a Hjulsta seppur con un percorso da quello odierno (si transitava infatti da Hallonbergen, stazione che oggi \u00e8 situata sul ramo per Akalla).\nA partire dal 1985 \u00e8 operativo il percorso attuale, che dal capolinea occidentale di Kungstr\u00e4dg\u00e5rden raggiunge la stazione di V\u00e4stra skogen per poi dividersi nelle due ramificazioni T10 e T11.\nNel corso degli anni sono state aperte le seguenti estensioni:\nOggi la linea blu viene utilizzata mediamente da 171.000 passeggeri nei giorni lavorativi, per un totale stimato di 55 milioni di transiti all'anno.\nTracciato.\nComprende 20 stazioni, di cui 19 sotterranee e una elevata in superficie (quella di Kista)."}
{"id": "1780029", "revid": "119998217", "url": "https://it.wikipedia.org/wiki?curid=1780029", "title": "Regioni del Mali", "text": "Le regioni del Mali sono la suddivisione territoriale di primo livello del Paese e ammontano a 10; ad esse \u00e8 equiordinato il distretto della capitale, Bamako. Ciascuna regione si articola ulteriormente in circondari, a loro volta suddivisi in comuni (\"communes\").\nNel 2016 sono state istituite due nuove regioni: la regione di Taoud\u00e9ni, scorporata dalla regione di Timbuct\u00f9, e la regione di M\u00e9naka, scorporata dalla regione di Gao. La regione di M\u00e9naka coincide con l'allora circondario omonimo, mentre l'odierno circondario di M\u00e9naka costituisce una suddivisione della suddetta regione.\nLe regioni sono numerate originariamente da ovest ad est con numeri romani."}
{"id": "1780030", "revid": "228587", "url": "https://it.wikipedia.org/wiki?curid=1780030", "title": "Pentolino", "text": ""}
{"id": "1780032", "revid": "599013", "url": "https://it.wikipedia.org/wiki?curid=1780032", "title": "Pentola", "text": "Pentola \u00e8 il nome generico di un recipiente adatto a cuocere cibi direttamente sul fuoco. \nDescrizione.\nGeneralmente di forma circolare, raramente ovale o quadrata con angoli arrotondati, \u00e8 munita alle estremit\u00e0 di uno o pi\u00f9 manici.\nPu\u00f2 essere costruita in metallo a seconda delle caratteristiche delle esigenze di cottura e dalle tradizioni locali:\nIn qualche caso viene realizzata in bimetallo, ovvero un foglio sottile di inox accoppiato ad un foglio pi\u00f9 spesso di rame, dove il primo riveste la superficie interna.\nAllo stesso modo possono avere una superficie pi\u00f9 o meno trattata ed essere pi\u00f9 o meno antiaderente:\nStoria.\nI reperti pi\u00f9 antichi di pentole sono realizzati in terracotta od in pietra ollare, mentre il primo metallo ad essere impiegato fu il bronzo.\nDurante il 1700, come riferisce Menon nella \"Cuisini\u00e8re Bourgeoise\", si produsse pentolame in argento destinato alle cucine pi\u00f9 ricche.\nDalla met\u00e0 dell'Ottocento compaiono le pentole in ferro smaltato, e dall'inizio del novecento comincia ad essere utilizzato l'alluminio, solamente negli anni '30, appaiono le prime pentole in acciaio inox, metallo che dagli anni '60 diventa, per motivi di igiene e durata, il materiale pi\u00f9 utilizzato nelle attrezzature di cucina."}
{"id": "1780036", "revid": "1590006", "url": "https://it.wikipedia.org/wiki?curid=1780036", "title": "Padella", "text": "La padella \u00e8 un tipo di pentola che viene usata in cucina per vari scopi, ad esempio per friggere. \nStoria.\nPadelle di rame erano gi\u00e0 usate nell'antica Mesopotamia. Le padelle erano anche conosciute dagli antichi greci (dove erano chiamate \"t\u00e9ganon\") e nell'Antica Roma (dove erano chiamate \"patella\" o \"sartaginem\"), Marco Gavio Apicio nel suo testo \"De re coquinaria\" cita la \"patella frixilis\". Il termine inglese \"Pan\" deriva dal vocabolo inglese antico \"panna\".\nCaratteristiche.\nGeneralmente di forma circolare, raramente quadrata con angoli arrotondati, ha un solo manico lungo, bordi bassi e arrotondati, fondo largo e piatto. Pu\u00f2 essere costruita in metallo: ferro, acciaio inox, rame, o alluminio anche con rivestimento antiaderente in teflon; oppure in alluminio con rivestimento in ceramica. Il foro presente sul manico della padella serve ad appenderla comodamente a qualsiasi sporgenza presente sul muro della cucina. In alternativa, il foro pu\u00f2 essere usato come sistemazione temporanea del mestolo durante la preparazione del cibo .\nPaella.\nEtimologicamente la parola valenciana \"paella\" deriva dal latino \"patella\". In origine il termine indicava una padella larga e poco profonda, solitamente in ferro, munita di due impugnature opposte, che veniva utilizzata nella Comunit\u00e0 Valenciana per cucinare vari piatti a base di riso o di fedelini (una pasta simile a spaghetti).\nLa \"paella\" \u00e8 di forma circolare, e si differenzia da altre padelle, oltre che per le due impugnature laterali, per le sue dimensioni. La profondit\u00e0 \u00e8 di circa cinque-sei centimetri, mentre il diametro varia in base al numero di commensali: indicativamente, per 4 persone si usa una \"paella\" da 45 cm, per 10 persone quella da 1 metro. In occasioni particolari, per esempio per sagre paesane o feste di beneficenza, si possono vedere all'opera \"paelles\" di dimensioni gigantesche, che superano i 2 metri di diametro.\nRiferimenti nella cultura.\nNella narrativa fantasy questo oggetto viene talvolta avvolto da un'aura di misticit\u00e0, che lo rende in grado di fronteggiare perfino le situazioni pi\u00f9 avverse, riuscendo a tener testa a creature ed armi di ogni sorta. Troviamo esempi di questo tipo in \"Rapunzel - L'intreccio della torre\" o in \"Il Signore degli Anelli - La Compagnia dell'Anello\"."}
{"id": "1780037", "revid": "1116641", "url": "https://it.wikipedia.org/wiki?curid=1780037", "title": "Ausculta fili", "text": " Ausculta fili (o Ausculta filii) \u00e8 una bolla di papa Bonifacio VIII, pubblicata il 5 dicembre 1301. Il Papa rimprovera energicamente il re francese Filippo il Bello per non aver tenuto conto della \"Clericis laicos\" e per la sua mancata obbedienza al Papa. Questa bolla \u00e8, in pratica, una sintesi della dottrina teocratica di Bonifacio VIII, in base alla quale la supremazia del pontefice non era limitata al solo potere spirituale ma doveva essere estesa anche al potere temporale. Il punto centrale \u00e8 costituito dalla dottrina secondo la quale il Papa pu\u00f2 intervenire negli affari temporali visto che il re \u00e8 un peccatore, anzi un peccatore ostinato. Bonifacio fa poi seguire una serie di lamentele: il re si arroga il diritto di conferire benefici senza il consenso della sede apostolica, non teme di impadronirsi, n\u00e9 di occupare i beni dei chierici, n\u00e9 di citare innanzi ai suoi tribunali prelati o altri membri del clero. Contro questi \"delitti, crimini e peccati\" il Papa aveva pi\u00f9 volte levato la voce, ma Filippo, \"come aspide sordo\", ha persistito nel suo errore: \"hai turato le tue orecchie e non hai ascoltato le nostre salutari ammonizioni\"; a forza di ripeterle, dice ancora Bonifacio VIII, \"la sua gola, come quella del salmista, si \u00e8 fatta roca\".\nDi fronte a questa ostinazione, il Papa avrebbe diritto di \"prendere contro di lui le armi, l'arco e la faretra\". Potrebbe scomunicare Filippo. Ma, come un padre, egli vuole ancora una volta avvertirlo \"mentre sei ancora in uno stato di timore\".\nIn Francia, la bolla \"Ausculta fili\" fu lacerata e bruciata segretamente; ne vennero peraltro estratte e modificate alcune proposizioni, in modo da falsarne il contenuto, che furono diffuse sotto forma di bolla (la \"Deum time\" o \"Scire te volumus\"), cos\u00ec da suscitare la reazione popolare contro la pretesa di Bonifacio di sottomettere il re nel potere temporale.\nLa \"Ausculta fili\" si inserisce nell'aspra lotta condotta da Filippo il Bello contro Bonifacio VIII."}
{"id": "1780039", "revid": "599013", "url": "https://it.wikipedia.org/wiki?curid=1780039", "title": "Antonella Del Core", "text": "Giocava nel ruolo di schiacciatrice.\nCarriera.\nAntonella Del Core inizia a praticare sport fin da piccola: in origine si dedicava all'atletica leggera, in particolare alla corsa ad ostacoli, poi seguendo le orme dei suoi fratelli si avvicina alla pallavolo iniziando a giocare in alcune squadre locali. L'esordio nel massimo campionato italiano avviene nella stagione 1997-98 con il Centro Ester Pallavolo di Napoli, dove rester\u00e0 fino al 2001, eccetto per una stagione quando gioca nel Club Italia. Nel frattempo entra a far parte delle nazionali giovanili italiane, vincendo un bronzo al campionato Under-18 1997 ed un oro al campionato europeo Under-19 1998.\nNella stagione 2001-02 viene ingaggiata dal Robursport Volley Pesaro in serie A2 dove resta per cinque stagioni, vincendo una Coppa Italia di categoria ed ottenendo la promozione in serie A1: vince anche la Coppa CEV nel 2006. In questo periodo ottiene anche le prime convocazioni in nazionale, a partire dal 2004, con la quale partecipa alle Olimpiadi di Atene ed arriva al secondo posto al campionato europeo 2005, oltre a conquistare diverse medaglie al World Grand Prix.\nNella stagione 2006-07 passa alla Pallavolo Sirio Perugia, dove resta per due annate: con il club umbro vince uno scudetto, una Champions League, una Coppa CEV e una Supercoppa italiana. Diventata punto fermo della nazionale ottiene nel 2007 l'oro al campionato europeo e alla Coppa del Mondo, mentre nel 2008, dopo il bronzo al World Grand Prix, le viene riscontrato, a poche settimane dall'inizio delle Olimpiadi di Pechino, un problema al cuore ed \u00e8 costretta a fermarsi.\nNella stagione 2008-09 passa al Volley Bergamo vincendo due Champions League, mentre con la nazionale bissa l'oro al campionato europeo e vince la Grand Champions Cup, oltre ad un bronzo nel World Grand Prix 2010.\nNel 2010 lascia l'Italia per giocare nel campionato turco con l'Eczac\u0131ba\u015f\u0131 Spor Kul\u00fcb\u00fc, con il quale vince la coppa di Turchia. Nel 2011, con la nazionale, vince per la seconda volta consecutiva la Coppa del Mondo.\nNella stagione 2011-12 si trasferisce in Russia, ingaggiata dallo \u017denskij volejbol'nyj klub Fakel, mentre nella stagione successiva passa al Volejbol'nyj klub Zare\u010d'e Odincovo. Nella stagione 2013-14 si trasferisce nella \u017denskij volejbol'nyj klub Dinamo-Kazan', con cui vince per la quarta volta la Champions League e la Coppa del Mondo per club 2014. Nell'estate 2016, al termine dei Giochi della XXXI Olimpiade, disputati con la maglia della nazionale italiana, rivestendo anche il ruolo di capitano, annuncia il suo ritiro dall'attivit\u00e0 agonistica."}
{"id": "1780041", "revid": "1573940", "url": "https://it.wikipedia.org/wiki?curid=1780041", "title": "Elysia crispata", "text": "Elysia crispata \u00e8 un mollusco sacoglosso appartenente alla famiglia Plakobranchidae.\nDescrizione.\nColpisce la sua particolare forma di foglia di lattuga. \u00c8 lunga circa 8 cm. Le balze sul suo corpo assorbono la luce solare per fabbricare energia grazie alle cellule delle alghe che mangia.\nBiologia.\nSi nutre di alghe e altre piante marine. Quando si nutre, assorbe le loro cellule, che trasformano la luce solare in energia, cos\u00ec le utilizza a sua volta.\nDistribuzione e habitat.\nUno dei sacoglossi pi\u00f9 comuni nel Mar dei Caraibi."}
{"id": "1780046", "revid": "29244", "url": "https://it.wikipedia.org/wiki?curid=1780046", "title": "Tridachia crispata", "text": ""}
{"id": "1780047", "revid": "999533", "url": "https://it.wikipedia.org/wiki?curid=1780047", "title": "Gran Premio di Svezia 1978", "text": "Il Gran Premio di Svezia 1978 \u00e8 stata l'ottava prova della stagione 1978 del Campionato mondiale di Formula 1, corsa sabato 17 giugno sul Circuito di Anderstorp. La gara \u00e8 stata vinta dall'austriaco Niki Lauda su Brabham-Alfa Romeo; per il vincitore si tratt\u00f2 del sedicesimo successo nel mondiale. Ha preceduto sul traguardo l'italiano Riccardo Patrese su Arrows-Ford Cosworth e lo svedese Ronnie Peterson su Lotus-Ford Cosworth. \u00c8, a tutt'oggi, l'ultimo gran premio di Formula 1 disputato in Svezia.\nVigilia.\nAspetti tecnici.\nVenne nuovamente modificata la curva \"Norra\", dove era stata inserita una \"chicane\" nel 1974, che venne riprofilata per motivi di sicurezza: la veloce curva venne rallentata e trasformata in una secca curva a 90 gradi, con conseguente ampliamento della via di fuga e modifica della lunghezza del tracciato, portato a 4.031 m. Venne inoltre migliorata la sicurezza generale del circuito con l'apposizione di nuove barriere. In tal modo il tracciato ottenne l'omologazione per ospitare la Formula 1 fino al 1981.\nLa Brabham present\u00f2 la BT46B su cui era stato applicata, al retrotreno, una gigantesca ventola. Ufficialmente essa servirebbe solo a raffreddare il motore Alfa Romeo, in realt\u00e0 agiva estraendo l'aria dal fondo della vettura per creare quella depressione necessaria a \"schiacciare\" la vettura verso il suolo, riprendendo l'idea lanciata dalla statunitense Chaparral, qualche stagione prima. La soluzione venne contestata dalle altre scuderie, in quanto tale dispositivo sarebbe un elemento aerodinamico mobile, vietato dal regolamento.\nAspetti sportivi.\nLa Theodore Racing abbandon\u00f2, almeno temporaneamente, il mondiale, vista la scarsa competitivit\u00e0 della propria monoposto. Si prospett\u00f2 l'ipotesi che la scuderia di Hong Kong potesse proseguire il suo impegno acquistando un'Arrows, oppure ripiegando sull'utilizzo di una McLaren M23. Il suo pilota, Keke Rosberg, trov\u00f2 comunque un volante all'ATS, ove sostitu\u00ec Alberto Colombo.\nIn questo gran premio fece il suo debutto come ufficiale medico di gara il dottor Sid Watkins.\nQualifiche.\nResoconto.\nNella prima giornata di prove si conferm\u00f2 il dominio della Lotus 79 che port\u00f2 primo Mario Andretti in 1'22\"058, davanti a Jody Scheckter e Ronnie Peterson. Quarto chiuse, a sorpresa, Jean-Pierre Jabouille su Renault. Nella sessione del mattino si era portato inizialmente in testa Niki Lauda, ma il tempo migliore era stato fatto da Carlos Reutemann con 1'24\"80. Al pomeriggio il cielo si annuvol\u00f2, e la temperatura si abbass\u00f2 di qualche grado. Andretti colse il tempo migliore, mentre Scheckter scavalc\u00f2 in graduatoria Peterson solo all'ultimo tentativo.\nAl venerd\u00ec nessuno batt\u00e9 il tempo di Andretti del gioved\u00ec, ma vi fu il recupero delle Brabham con in prima fila John Watson, e in seconda Niki Lauda, davanti a Ronnie Peterson. Lo svedese venne penalizzato dalla rottura del radiatore, dovuta a un detrito lanciato da un'altra vettura. La liceit\u00e0 del dispositivo montato dalla Brabham fu oggetto di varie lamentele, soprattutto da parte della Lotus. Andretti segnal\u00f2 come la ventola tendesse ad alzare da terra pietrisco e detriti, diventando pericolosa per l'incolumit\u00e0 degli altri piloti.\nSecondo il team director Brabham Gordon Murray il team Brabham decise di \"nascondersi\" durante le qualifiche partecipando con il pieno di benzina e gomme dure, questo per non rivelare l'efficacia della ventola della BT46B.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nMario Andretti mantenne la prima posizione, mentre Niki Lauda super\u00f2 il compagno di scuderia Watson; al giro due Watson venne passato anche da Riccardo Patrese e, al giro seguente, dall'altra Lotus di Ronnie Peterson. Pi\u00f9 dietro la classifica vedeva Jody Scheckter, Carlos Reutemann, Alan Jones e Gilles Villeneuve.\nAl decimo giro Peterson pass\u00f2 anche Riccardo Patrese, ma poco dopo fu costretto a fermarsi per una foratura; rientr\u00f2 sedicesimo. Dieci giri dopo anche John Watson and\u00f2 lungo nel tentativo di passare Patrese sul rettilineo principale del tracciato. Poco dopo il nordirlandese si ritir\u00f2 per un guaio all'acceleratore. Dietro ad Andretti, Lauda e Patrese scal\u00f2 cos\u00ec Reutemann. Le Ferrari scontavano per\u00f2 dei problemi agli pneumatici e dovettero rallentare. Al giro 24 Reutemann venne passato da Jones. Dalle retrovie si fece avanti Ronnie Peterson che pass\u00f2 le tre vetture a gomme Michelin e, al giro 35 si trov\u00f2 quarto, dietro a Jones. Nei giri seguenti le vetture a coperture Michelin furono costrette a una sosta ai box per cambiare le gomme, cosa che fece perdere la possibilit\u00e0 di giungere in zona punti.\nAlla tornata 39 Mario Andretti scivol\u00f2 sull'olio perso in curva da Didier Pironi, consentendo cos\u00ec a Niki Lauda il sorpasso. Nella sua autobiografia Lauda scrisse che, mentre le altre vetture dovevano rallentare quando viaggiavano sopra la chiazza d'olio, la sua Brabham poteva semplicemente accelerare cos\u00ec che venisse messa in funzione la ventola attivata dal cambio, ci\u00f2 a significare che il \"grip\" della vettura aumentava con la velocit\u00e0. Al 45\u00ba giro Peterson scavalc\u00f2 anche Jones.\nAl giro 47 termin\u00f2 la gara per Mario Andretti a causa della rottura del motore. Nello stesso giro abbandon\u00f2, per lo stesso problema anche Alan Jones. Entrarono cos\u00ec in zona punti Jacques Laffite (quarto), Patrick Tambay (quinto) e Clay Regazzoni (sesto). Negli ultimi giri Laffite perse per\u00f2 tre posizioni.\nVinse Lauda, secondo Riccardo Patrese (primo podio per lui e per l'Arrows) che si difese, negli ultimi giri, da Peterson. Lo svedese si lament\u00f2, a fine gara, per la tenuta di gara del padovano.\nIl gran premio rappresent\u00f2 la prima vittoria per Niki Lauda da quando era andato via dalla Ferrari, la prima vittoria della Brabham dopo tre anni (Carlos Reutemann nel Gran Premio di Germania 1975) e la prima vittoria per una vettura motorizzata Alfa Romeo dal 1951 (Juan Manuel Fangio nel Gran Premio di Spagna 1951). L'ultima vittoria di un motore italiano, non Ferrari, era datata 1967, con Pedro Rodr\u00edguez su Cooper-Maserati nel GP del Sudafrica.\nIn realt\u00e0 il risultato fu \"sub judice\" per alcuni giorni, visti i tanti reclami fatti dalle scuderie avversarie.\nRisultati.\nI risultati del gran premio furono i seguenti:\nDecisioni della CSI.\nIl 23 giugno la CSI decise di omologare il risultato del gran premio. Ci\u00f2 per rispettare le decisione dei commissari tecnici presenti alla gara e perch\u00e9 i ricorsi erano stati presentati oltre i tempi previsti dal regolamento.\nCollegamenti esterni.\n YouTube: sintesi della gara"}
{"id": "1780050", "revid": "1543377", "url": "https://it.wikipedia.org/wiki?curid=1780050", "title": "Bulgaria", "text": "La Bulgaria, ufficialmente Repubblica di Bulgaria (in bulgaro: , \"B\u0103lgarija\", ; ufficialmente , \"Republika B\u0103lgarija\", ), \u00e8 uno Stato membro dell'Unione europea situato nella met\u00e0 orientale della penisola balcanica.\nConfina con il mar Nero a est, con la Grecia e la Turchia a sud, con la Serbia e la Macedonia del Nord a ovest e con la Romania a nord, da cui \u00e8 divisa dal fiume Danubio. Con una superficie di la Bulgaria \u00e8 il 14\u00ba Stato europeo per estensione. La sua posizione l'ha resa nel corso della storia un importante incrocio per varie civilizzazioni ed \u00e8 infatti il luogo di ritrovamento di alcuni dei pi\u00f9 antichi artefatti metallurgici, religiosi e culturali al mondo. La lunghezza complessiva dei confini bulgari \u00e8 di 2\u00a0245\u00a0km, di cui 1\u00a0181 terrestri, 686 fluviali e 378 costieri. La rete stradale della Bulgaria \u00e8 lunga 36\u00a0720\u00a0km, la rete ferroviaria 4\u00a0300\u00a0km.\nAlcune culture preistoriche iniziarono a evolversi nelle terre bulgare durante il Neolitico. Inizialmente furono abitate dai Traci e successivamente dai Greci e dai Romani. La prima traccia di un'unificazione etnica e nazionale bulgara si data con l'avvento del Primo Impero bulgaro, il quale dominava la maggior parte dei Balcani e divenne il fulcro culturale dei popoli slavi durante l'Alto Medioevo. Dopo un periodo di dominio bizantino lo Stato bulgaro risorse. Con la caduta del Secondo Impero bulgaro nel 1396 i suoi territori finirono sotto il controllo dell'Impero ottomano per quasi cinque secoli.\nLa guerra russo-turca tra il 1877 e 1878 (chiamata in bulgaro , \"osvoboditelna\", cio\u00e8 \"di liberazione\") port\u00f2 alla nascita del terzo Stato bulgaro, diventato indipendente nel 1908. Gli anni successivi videro numerosi conflitti con i Paesi vicini, i quali alla fine divennero la causa che spinse la Bulgaria ad allearsi con la Germania in entrambe le guerre mondiali. Nel 1946 divenne una repubblica comunista governata da un sistema politico a partito unico sino al 1989, quando il Partito Comunista Bulgaro in seguito alla caduta della cosiddetta \"cortina di ferro\" concesse le elezioni pluripartitiche. Dopo il 1990 la Bulgaria divenne una democrazia con un'economia di mercato.\nLa popolazione, composta da 6,9 milioni di persone, \u00e8 principalmente urbana e vive soprattutto nei capoluoghi delle ventotto province. La maggior parte delle attivit\u00e0 commerciali e culturali sono concentrate nella capitale Sofia. I settori lavorativi predominanti sono l'agricoltura, i servizi, il turismo, l'ingegneria energetica e l'industria leggera, tutti sostenuti dalle risorse naturali locali.\nDal 1991 la struttura organizzativa della politica deriva dall'adozione di una costituzione democratica. La Bulgaria \u00e8 una repubblica parlamentare centralista con un alto tasso di centralizzazione politica, amministrativa ed economica. Dal 1\u00ba dicembre 2000 \u00e8 membro della NATO. Fa parte dell'Unione europea dal 1\u00ba gennaio 2007 ed \u00e8 membro del Consiglio d'Europa, dell'Organizzazione per la sicurezza e la cooperazione in Europa (OSCE) e ha preso parte per tre volte al Consiglio di sicurezza delle Nazioni Unite.\nStoria.\nI bulgari sono un popolo molto antico e originario dell'Asia Centrale, originariamente di ceppo turcico. In particolare erano gli abitanti della Bulgaria del Volga; giunsero nell'attuale Bulgaria nel corso del VII secolo, dove si fusero con la popolazione locale\u00a0\u2013 soprattutto Slavi (di cui adottarono la lingua) e Traci \u2013 per formare il primo Stato bulgaro: il Khanato bulgaro del Danubio. Nei secoli successivi (cristianizzandosi nell'anno 865) la Bulgaria lott\u00f2 con esito alterno contro l'Impero bizantino e il Patriarcato di Costantinopoli per far valere la sua posizione nei Balcani. Nel corso della seconda met\u00e0 del XIV secolo la nazione venne invasa e gradualmente annessa dal nascente Impero ottomano.\nLa Bulgaria riconquist\u00f2 la sua indipendenza come conseguenza della rivolta d'aprile (1876), organizzata e guidata dagli eroi nazionali Vasil Levski e Hristo Botev, la cui repressione crudele spinse l'Impero russo a dichiarare guerra all'Impero ottomano nell'aprile 1877. Grazie al trattato di Santo Stefano che mise fine alla guerra, la Bulgaria fu proclamata un principato tributario dell'Impero ottomano il 3 marzo 1878. Esso fu rivisto il 13 luglio dal trattato di Berlino, che ridimension\u00f2 fortemente il territorio bulgaro, ma port\u00f2 il consenso delle potenze occidentali al principato autonomo. Il terzo Stato bulgaro riacquis\u00ec inoltre la provincia autonoma della Rumelia orientale il 6 settembre 1885 (festa nazionale), raggiungendo pi\u00f9 o meno le dimensioni odierne. La proclamazione del regno e la completa indipendenza, cos\u00ec come il suo riconoscimento internazionale, avvennero il 22 settembre 1908. Tra il 1912 e il 1913 fu coinvolta nelle due guerre balcaniche, la prima in alleanza con tutti gli altri Stati balcanici contro la Turchia e la seconda da sola contro gli altri Stati della penisola balcanica, durante le quali il territorio bulgaro vari\u00f2 le sue dimensioni, prima in aumento\u00a0\u2013 fino quasi alle dimensioni previste dal trattato di Santo Stefano\u00a0\u2013 e poi in riduzione.\nDurante la prima guerra mondiale e successivamente durante la seconda guerra mondiale la Bulgaria si trov\u00f2 a combattere per la parte perdente. Nel 1923 e 1934, con l'appoggio del monarca Boris III, attraverso due colpi di Stato di ispirazione fascista furono messe fuori legge le forze democratiche. Una rivolta popolare organizzata dal partito comunista nel settembre del 1923 venne soffocata nel sangue.\nAlleata della Germania nazista, nel 1941 consent\u00ec il transito delle truppe tedesche che invasero la Grecia, dichiarando poi guerra al Regno Unito e agli Stati Uniti, ma non all'Unione Sovietica. Nel 1943 il tentativo di deportare gli ebrei bulgari verso i campi di sterminio venne sventato dall'intervento del vicepresidente del Parlamento Dimit\u0103r Pe\u0161ev e dal movimento popolare di opposizione. Il patriarca Stefan di Sofia si schier\u00f2 contro le retate dei nazisti e, assieme al vescovo Kiril e al presidente del Santo Sinodo Neofit della citt\u00e0 di Vidin, scrisse un documento al re Boris. Il metropolita Kiril, alla testa di trecento fedeli ortodossi, riusc\u00ec a bloccare la partenza di 8\u00a0500 ebrei che i nazisti stavano caricando sui treni.\nIl 9 settembre 1944 il regime monarchico, ormai allo sbando, venne abbattuto dalle forze filo-sovietiche riunite nel Fronte della patria. Questo fatto fu diretta conseguenza della dichiarazione di guerra del 5 settembre 1944 da parte dell'Unione Sovietica, le cui truppe si erano prima attestate ai confini, per poi invadere nei giorni successivi il suo territorio.\nA ottobre del 1944 il generale V\u00f6r\u00f6s, capo di Stato maggiore generale ungherese, si rec\u00f2 in visita in Germania, presso il quartier generale di Hitler a Mauerwald, nella Prussia Orientale per rassicurare i tedeschi della sua lealt\u00e0. In quella occasione, Guderian, capo di stato maggiore generale dell'esercito tedesco, regal\u00f2 al collega bulgaro una Mercedes. Qualche giorno dopo, il 15 ottobre 1944, lo stesso V\u00f6r\u00f6s us\u00f2 la sua nuova macchina di lusso per recarsi dai sovietici che occupavano gi\u00e0 la maggior parte del Paese.\nL'esercito bulgaro combatt\u00e9 assieme ai sovietici per la liberazione della Jugoslavia, dell'Ungheria e dell'Austria. La Bulgaria cadde infine nella sfera d'influenza dell'Unione Sovietica e divenne una repubblica popolare nel 1946 (Repubblica Popolare di Bulgaria (RPB), in bulgaro: \u041d\u0430\u0440\u043e\u0434\u043d\u0430 \u0440\u0435\u043f\u0443\u0431\u043b\u0438\u043a\u0430 \u0411\u044a\u043b\u0433\u0430\u0440\u0438\u044f, \"Narodna Republika B\u0103lgariya\"); tra il 1946 e il 1948 gli spazi democratici si restrinsero sempre pi\u00f9 e il Partito Comunista Bulgaro (PCB) acquist\u00f2 un ruolo egemone, prima sotto Georgi Dimitrov (1946-1949), poi sotto lo stalinista V\u0103lko \u010cervenkov (1950-1954) e infine sotto Todor \u017divkov (1954-1989).\nIl regime comunista cadde il 10 novembre 1989, ovvero un giorno dopo la caduta del Muro di Berlino. Sotto la forma di \u00abuna transizione controllata\u00bb [...], il regime \u017divkov arrivava alla sua fine. La nuova direzione del PCB decideva, da un lato, la continuit\u00e0 organizzativa e, dall'altro, un cambiamento ideologico riflesso anche nel nuovo appellativo di Partito Socialista Bulgaro (PSB). La rottura non era tuttavia netta. Significativamente, il compito di rivitalizzazione ideologica veniva accordato ad Alessandro Livov, responsabile dall'ideologia del PCB fino alla sua caduta in disgrazia nel 1983. In parallelo, il 15 gennaio 1990, l'Assemblea nazionale aboliva l'articolo della costituzione che stipulava il monopolio del potere del PCB. Nel giugno 1990 si tennero le elezioni multipartitiche e nel luglio 1991 fu adottata la nuova costituzione. Le due principali formazioni politiche, che negli anni novanta si sono alternate al potere, furono il Partito Socialista Bulgaro (PSB) della sinistra e l'Unione delle Forze Democratiche (UFD) della destra; successivamente il Movimento Nazionale per la Stabilit\u00e0 e il Progresso. La Bulgaria entr\u00f2 ufficialmente nella NATO il 29 marzo 2004 e nell'Unione europea il 1\u00ba gennaio 2007.\nGeografia.\nLa Bulgaria \u00e8 situata nella parte orientale della penisola balcanica e confina a nord con la Romania, dalla quale (per la gran parte del confine) la separa il fiume Danubio, a ovest con la Serbia e la Macedonia del Nord, a sud con Grecia e la Turchia, e si affaccia sul mar Nero a est. I confini hanno una lunghezza complessiva di 1\u00a0808\u00a0km, mentre le coste si estendono per 354\u00a0km. La superficie terrestre di 110\u00a0994\u00a0km\u00b2 la posiziona al 105\u00ba posto per estensione a livello mondiale. Le coordinate geografiche della Bulgaria sono: 43\u00b0 N 25\u00b0 E.\nMorfologia.\nDa un punto di vista morfologico (e anche climatico) la Bulgaria presenta una variet\u00e0 di ambienti.\nNella parte settentrionale si trova l'ampia pianura danubiana, che si estende da est a ovest per circa 500\u00a0km con una larghezza variabile tra i 20 e i 120\u00a0km. La pianura \u00e8 interrotta da alcuni altopiani e lievi colline, fra le quali si dipanano i corsi di alcuni degli affluenti di destra del Danubio e altri (Isk\u0103r, Vit, Os\u0103m, Jantra, Rusenski Lom, Ogosta e Lom).\nPi\u00f9 a sud si incontra la catena dei monti Balcani (in bulgaro e serbo: \u0421\u0442\u0430\u0440\u0430 \u043f\u043b\u0430\u043d\u0438\u043d\u0430, \"Stara planina\", \"Montagna vecchia\"), una propaggine dei Carpazi, che attraversano la parte centrale della Bulgaria da est a ovest per circa 600\u00a0km, con una larghezza compresa fra i 30 e i 50\u00a0km, hanno vette che superano i 2\u00a0000\u00a0m s.l.m. raggiungendo la massima elevazione con il monte Botev (2\u00a0376\u00a0m s.l.m.). Bench\u00e9 l'altitudine cali lievemente nella parte orientale della catena montuosa, i monti Balcani costituiscono lo spartiacque fra il bacino del Danubio e quello del fiume Marica.\nA sud della catena dei Balcani si estende una pianura percorsa nella parte orientale dal fiume Tund\u017ea e in quella occidentale dal fiume Strjama. La vallata, detta valle delle rose, \u00e8 nota per la coltivazione delle rose e la produzione dell'olio di rose; a sud \u00e8 delimitata dalla catena di Sredna Gora (chiamata anche Antibalcani) che corre parallela ai Balcani per una lunghezza di circa 160\u00a0km e con un'altitudine massima di 1\u00a0600\u00a0m.\nA sud dello Sredna Gora si estende la pianura Tracia, delimitata a sud dai monti Rodopi, Sakar e Strand\u017ea e percorsa dal fiume Marica. Come la pianura danubiana anche la pianura Tracia non \u00e8 perfettamente pianeggiante, presenta infatti diverse formazioni collinari.\nNella parte centro-occidentale del Paese si trova il bacino di Sofia, in passato zona di passaggio strategica che congiungeva Belgrado a Costantinopoli. La pianura di Sofia \u00e8 larga circa 24\u00a0km e lunga 96\u00a0km; vi si trova la citt\u00e0 di Sofia. Verso occidente la pianura \u00e8 delimitata dai monti Vito\u0161a a sud di Sofia, dai monti Rila pi\u00f9 a meridione e dai monti Pirin nell'estremo sud-occidentale del Paese. Il punto pi\u00f9 elevato dei monti Rila \u00e8 il monte Mussala (2\u00a0925\u00a0m s.l.m.), cima pi\u00f9 elevata del Paese.\nNel Nord-est del Paese si trova la Dobrugia, un'ampia zona pianeggiante nella quale si trovano importanti citt\u00e0 come Dobrich o Varna e dai distretti omonimi viene gran parte della coltivazione di lavanda e cereali dell'intero Stato.\nIdrografia.\nIl fiume principale della Bulgaria \u00e8 il Danubio e altri fiumi importanti sono lo Struma e il Marica a sud. I fiumi della Bulgaria alimentano il Danubio (e quindi il mar Nero) oppure il mar Egeo. Vi sono 526 fiumi con una lunghezza superiore ai 2,3\u00a0km, ma l'unico utilizzabile per la navigazione \u00e8 il Danubio.\nNei rilievi di Rila e di Pirin vi sono circa 260 laghi glaciali. La costa del mar Nero \u00e8 caratterizzata dalla presenza di numerose lagune costiere salmastre e aree umide (lago di Pomorie, lago di Beloslav, lago di Burgas, lago di Varna, laghi di \u0160abla) diverse delle quali sono riserve naturali e/o siti Ramsar (lago Atanasovsko). I bacini artificiali sono oltre 2\u00a0200 per una capienza totale di 7 miliardi di km3.\nNella parte sud-occidentale del Paese vi sono numerose sorgenti termali.\nClima.\nLa Bulgaria ha un clima di tipo continentale, con estati calde e inverni molto freddi soprattutto nella pianura danubiana, che \u00e8 l'area con la maggiore escursione termica e con le precipitazioni pi\u00f9 abbondanti (circa 600\u00a0mm/anno). I monti Balcani agiscono limitatamente da barriera climatica fra la parte settentrionale e quella meridionale, influenzata dal mar Egeo (una parte del Mediterraneo settentrionale), la zona costiera bulgara del mar Nero gode invece di un clima leggermente pi\u00f9 mite rispetto al resto del Paese, di tipo oceanico, che tuttavia ha un'influenza circoscritta alla zona costiera e al territorio immediatamente contiguo. Gli influssi mitigatori mediterranei si fanno sentire solo nelle basse vallate dei fiumi Strimone e Marica, mentre ancora pi\u00f9 attenuata \u00e8 l'influenza mediterranea nella parte dei monti Rodopi orientali o anche Bassi Rodopi. Le alte montagne bulgare hanno un clima decisamente alpino (dai 900 ai 1\u00a0000\u00a0m s.l.m.). Nel Nord-est del Paese \u00e8 presente l'influsso steppico, in generale caratterizzato da forti escursioni termiche giornaliere e stagionali e da scarsa piovosit\u00e0.\nL'area con le precipitazioni minori \u00e8 la Dobrugia, la fascia costiera pi\u00f9 settentrionale.\nPopolazione.\nDemografia.\nStoria demografica.\nLa Bulgaria fu abitata sin dal Neolitico, ma la prima popolazione storica fu quella dei Traci, di origine indoeuropea. I Traci romanizzati, dai quali discendono gli odierni romeni e gli aromeni, abitarono in pace la regione sino al tempo delle invasioni barbariche. Nel VII secolo la regione fu invasa da alcune trib\u00f9 di Slavi, i quali sospinsero gran parte della popolazione indigena oltre il Danubio e imposero la loro lingua e cultura ai pochi rimasti. In seguito nel 678 la zona fu raggiunta anche da un'orda di 25\u00a0000 Bulgari, di origine turco-tatara, i quali sottomisero le popolazioni locali mutando il nome della regione da Tracia in Bulgaria. Dato il loro esiguo numero essi finirono per essere assorbiti dalla popolazione slava giunta nei decenni precedenti.\nSecondo alcune stime, la popolazione della Bulgaria durante il Medioevo ammontava a circa 1,1 milioni di persone nell'anno 700 e a 2,6 milioni nel 1365.\nStatistiche odierne.\nIl massimo storico della popolazione bulgara fu raggiunto nel 1989, l'anno in cui furono riaperte le frontiere dopo mezzo secolo di regime totalitario, quando gli abitanti della Bulgaria erano 9\u00a0009\u00a0018. Da allora la popolazione \u00e8 in costante calo, anche per via della forte emigrazione dovuta alla crisi economica del Paese.\nLa Bulgaria \u00e8 stata in fondo alla classifica del crescita demografica del mondo sin dal 2000 (a parte i microstati come Saint Kitts e Nevis). Dai primi anni novanta in poi la crescita demografica \u00e8 diventata negativa, a causa del collasso economico e della forte emigrazione. Agli anni duemiladieci la Bulgaria soffre di una grave crisi demografica e\u00a0\u2013 bench\u00e9 secondo alcune stime la popolazione dovrebbe smettere di decrescere\u00a0\u2013 ci\u00f2 secondo le previsioni non avverr\u00e0 comunque prima del 2060.\nDi seguito vengono riportate le stime sulle proiezioni demografiche effettuate dall'Istituto Nazionale di Statistica della Bulgaria.\nEtnie.\nIn base al censimento del 2001 la popolazione della Bulgaria \u00e8 composta principalmente da bulgari etnici, con due importanti minoranze allogene: turchi e rom. Il restante consiste di diverse minoranze, comprendenti: russi, armeni, arumeni, greci, tatari ed ebrei. La comunit\u00e0 turca, che fino al secolo scorso raggiungeva percentuali pi\u00f9 alte, \u00e8 dovuta al secolare dominio ottomano. Altre storiche minoranze sono quella greca, armena, tatara ed ebraica. Secondo i dati del censimento bulgaro del 2011 i gruppi etnici sono:\nReligione.\nIn occasione del censimento del 2001 l'83,7% della popolazione si \u00e8 dichiarato di religione cristiana, la maggior parte della quale (82,6%) appartenente alla Chiesa ortodossa bulgara. La popolazione rimanente \u00e8 composta da musulmani, compresi i pomacchi 12,2% e da percentuali ridottissime di cattolici (0,93% divisi fra i riti romano e slavo-bizantino, secondo statistiche cattoliche) e protestanti.\nIl numero di ebrei \u00e8 in costante calo (nel 1946 erano 43\u00a0335, nel 1992 erano 2\u00a0580 e nel 2001 erano 653) e si tratta per lo pi\u00f9 di ebrei sefarditi. In base a una stima del 2009 i cristiani erano circa 6\u00a0330\u00a0000, dei quali 75\u00a0000 circa cattolici.\nLingue.\nIl 99,8% della popolazione bulgara parla il bulgaro, appartenente alle lingue slave. Il bulgaro \u00e8 l'unica lingua ufficiale della Bulgaria, ma al suo interno sono parlate anche altre lingue che corrispondono strettamente alle varie minoranze etniche.\nOrdinamento dello Stato.\nLa Bulgaria \u00e8 una repubblica parlamentare, la cui Costituzione \u00e8 entrata in vigore nel luglio del 1991 e prevede un sistema parlamentare multi-partitico eletto con suffragio universale.\nIl presidente della Bulgaria viene eletto direttamente per un mandato di cinque anni e pu\u00f2 essere rieletto una sola volta. Il presidente \u00e8 il capo di Stato, nonch\u00e9 comandante in capo delle forze armate. Il presidente \u00e8 a capo del Consiglio consultivo per la sicurezza nazionale. Non ha poteri di iniziativa legislativa, ma pu\u00f2 rinviare in parlamento una proposta di legge approvata; il parlamento pu\u00f2 superare il veto presidenziale con un'altra deliberazione a maggioranza semplice.\nOrgano principale del potere esecutivo \u00e8 il Consiglio dei ministri guidato dal Primo ministro, scelto tra i membri del gruppo parlamentare di maggioranza e al quale viene conferito dal presidente l'incarico di formare il governo. Al Consiglio dei ministri viene accordata la fiducia dall'Assemblea nazionale, che ne controlla l'attivit\u00e0.\nIl potere legislativo \u00e8 affidato al parlamento unicamerale bulgaro, l'Assemblea nazionale o \"Narodno S\u0103branie\" (\u041d\u0430\u0440\u043e\u0434\u043d\u043e \u0441\u044a\u0431\u0440\u0430\u043d\u0438\u0435). \u00c8 composto da 240 deputati che sono eletti con un mandato di quattro anni con suffragio universale. I voti vanno a liste di partito o di coalizioni per ognuna delle nove divisioni amministrative. Un partito o coalizione deve ottenere un minimo del 4% dei voti per entrare in parlamento che, oltre all'approvazione delle leggi e del bilancio statale, ha anche il potere di programmare le elezioni presidenziali, accordare la fiducia e la sfiducia al primo ministro e agli altri ministri, pu\u00f2 dichiarare la guerra, dispiegare le truppe al di fuori della Bulgaria, nonch\u00e9 ratificare gli accordi e i trattati internazionali. Le pi\u00f9 recenti elezioni si sono svolte nell'estate 2009.\nIl potere giudiziario bulgaro \u00e8 formato da una corte suprema di cassazione, da corti di appello regionali e da tribunali distrettuali. Quali giudici speciali (similmente al sistema italiano), esistono in Bulgaria una corte suprema amministrativa e un sistema di tribunali militari. Al fine di rendere autonomi e indipendenti i magistrati dal governo, vi \u00e8 il Consiglio supremo giudiziario \u2212 non dissimile dal Consiglio superiore della magistratura italiano \u2212 quale organo di auto-governo amministrativo e organizzativo dell'ordinamento giudiziario.\nUna maggioranza qualificata di due terzi degli appartenenti del consiglio supremo giudiziario elegge fra i suoi membri i presidenti della corte suprema di cassazione e della corte suprema amministrativa, cos\u00ec come il procuratore generale. Tali elezioni sono poi ratificate dal presidente della repubblica.\nAll'apice del sistema giudiziario \u00e8 posta la corte costituzionale bulgara che ha il compito di giudicare sulla costituzionalit\u00e0 delle leggi, con ricorso diretto innanzi alla corte stessa, cos\u00ec come la compatibilit\u00e0 di tali leggi con i trattati internazionali che il governo ha firmato. I membri della corte costituzionale sono dodici, eletti dal parlamento con una maggioranza dei due terzi, per nove anni.\nLa prima costituzione della Bulgaria \u00e8 la Costituzione di T\u0103rnovo, adottata il 6 aprile 1879 dall'Assemblea Nazionale Costituente. L'attuale Costituzione della Bulgaria \u00e8 stata adottata nel luglio del 1991.\nSuddivisioni amministrative.\nDa un punto di vista amministrativo la Bulgaria \u00e8 divisa in due livelli:\nL'odierna suddivisione in distretti risale al 1999, mentre in precedenza dal 1987 la suddivisione era in nove province. Tutti i distretti sono retti da un governatore distrettuale nominato dal governo e prendono il nome dal loro capoluogo. L'area urbana della capitale nazionale consiste in un comune autonomo a livello distrettuale: \nCitt\u00e0 principali.\nDi seguito l'elenco delle prime venti citt\u00e0 bulgare per popolazione:\nUniversit\u00e0.\nLa pi\u00f9 antica universit\u00e0 bulgara fu fondata il 1\u00ba ottobre 1888: si tratta dell'Universit\u00e0 di Sofia, oggi tra le pi\u00f9 importanti d'Europa.\nDurata della scuola.\nIn Bulgaria la scuola per i bambini \u00e8 obbligatoria dai 6/7 anni (un anno quindi pi\u00f9 tardi che in Italia) fino ai 16 anni, fine minima della scuola secondaria superiore. Sono presenti anche asili nido e scuole dell'infanzia anche se l'iscrizione a essi \u00e8 facoltativa. L'istruzione, alla primaria e secondaria di primo grado, \u00e8 gratuita a parte le scuole paritarie e private.\nSistema sanitario.\nDurante il periodo comunista \u2212 e fino al 1999 \u2212 in Bulgaria tutte le prestazioni sanitarie erano gratuite. Dall'estate di quell'anno \u00e8 entrata in vigore una riforma globale dell'intero sistema sanitario.\nCon l'approvazione della legge sulla tutela sanitaria e sull'assicurazione sanitaria (\u0417\u0430\u043a\u043e\u043d \u0437\u0430 \u0437\u0434\u0440\u0430\u0432\u043d\u043e\u0442\u043e \u043e\u0441\u0438\u0433\u0443\u0440\u044f\u0432\u0430\u043d\u0435, \"Zakon za zdravnoto osigurjavane\", \u0417\u0417\u041e, \"ZZO\") nel 1998 l'Assemblea nazionale ha introdotto l'assicurazione sanitaria obbligatoria, che garantisce agli assicurati, nell'ambito e a condizioni previste dalla stessa legge sulla tutela sanitaria, il pagamento dei servizi sanitari e comprende l'assicurazione nel caso di malattie professionali e lesioni sul posto di lavoro.\nMediante la riforma sanitaria del 1999 \u00e8 stata introdotta inoltre la figura di un medico di base che, oltre al ruolo di medico generico, ha il compito di indirizzare gli utenti nelle strutture ospedaliere.\nL'art. 6, c. 1 della stessa legge ha introdotto il Fondo Nazionale di Assicurazione sulla Salute (\u041d\u0430\u0446\u0438\u043e\u043d\u0430\u043b\u043d\u0430\u0442\u0430 \u0417\u0434\u0440\u0430\u0432\u043d\u043e\u043e\u0441\u0438\u0433\u0443\u0440\u0438\u0442\u0435\u043b\u043d\u0430 \u041a\u0430\u0441\u0430, \"Nacionalnata Zdravnoosiguritelna Kasa\", \u041d\u0417\u041e\u041a, \"NZOK\"), operativo dal 15 marzo 1999. Il suo compito principale \u00e8 la gestione dei fondi raccolti e il pagamento delle operazioni di assistenza sanitaria.\nForze armate.\nLe forze armate della Bulgaria consistono delle Forze di Terra Bulgare, della Marina Bulgara e dell'Aviazione Bulgara. Il patrono delle forze armate bulgare \u00e8 \"Sveti Georgi\" (San Giorgio) e i bulgari festeggiano il giorno di questo patrono come il giorno dell'esercito e del valore.\nLa Bulgaria divenne per la prima volta una potenza militare in Europa sotto il regno del khan Krum e dello zar Simeone I, in una serie di guerre contro l'Impero bizantino per il controllo della penisola balcanica alla fine del IX secolo. Con l'uso della cavalleria pesante, composta da 12\u00a0000 cavalieri, negli schieramenti tattici, simili a quelli dei cavalieri feudali, le forze di Simeone I raggiunsero le mura di Costantinopoli, nell'896. Un trattato di pace formale dur\u00f2 fino al 911, quando entrambe le parti si impegnarono in una guerra che vide la sconfitta dei Bizantini, dopo svariate battaglie tra cui la pi\u00f9 sanguinosa di tutto il medioevo ad Anchialo nel 917. Un secolo dopo una grande campagna condotta dall'imperatore Basilio II si concluse intorno al 1018 con la completa distruzione e conseguente annessione del Regno di Bulgaria da parte dell'Impero bizantino. La Bulgaria torn\u00f2 a essere una potenza militare circa un secolo dopo, in conseguenza della decadenza di Bisanzio, sotto il governo della dinastia Asen nel XII secolo. Durante il regno dello zar Kalojan (1197-1207) la Bulgaria divenne il primo Stato europeo a sconfiggere i cavalieri crociati.\nDopo aver ottenuto l'indipendenza dall'Impero ottomano nel 1878, la Bulgaria ha avuto un ruolo di potenza europea minoritaria, inclusa frequentemente nei piani e nelle guerre delle potenze maggiori.\nIn seguito a una serie di tagli a partire dal 1989, le truppe attive dell'esercito bulgaro sono composte da circa 68\u00a0450 unit\u00e0 (2008). Le forze di riserva ammontano a circa 300\u00a0000 soldati e ufficiali. Il \"PLAN 2004\", un tentativo di modernizzare le forze armate bulgare, mira a migliorare il livello militare secondo i bisogni della NATO e dell'Unione europea.\nIl personale militare bulgaro ha partecipato alle missioni internazionali in Cambogia, Bosnia ed Erzegovina, Kosovo, Afghanistan e Iraq. A partire dal 2008 il governo bulgaro ha abolito completamente la leva obbligatoria, mentre le forze navali e aeree sono diventate completamente di professione nel 2006. Le forze speciali bulgare hanno condotto missioni insieme alle SAS, Delta Force, KSK e agli Spetsnaz russi.\nNell'aprile 2006 la Bulgaria e gli Stati Uniti d'America hanno firmato un accordo di mutua cooperazione e difesa, che prevede lo sviluppo delle basi aree bulgare di Bezmer (vicino a Jambol), Graf Ignatievo (vicino a Plovdiv), il centro di addestramento di Novo Selo (vicino a Sliven), e il centro logistico di Ajtos.\nLa marina bulgara \u00e8 composta soprattutto di navi di tipo sovietico. Con appena 354\u00a0km di linea costiera, la Bulgaria non ritiene un pericolo reale un possibile assalto via mare. Nello svolgimento degli sforzi di modernizzazione la marina bulgara ha acquistato tre fregate usate dal Belgio dalla classe Wielingen e nel 2007 aveva siglato un contratto con la francese DCN per l'acquisto di quattro corvette Gowind Combat o Gowind 200; l'ordine \u00e8 stato per\u00f2 poi cancellato nel 2009.\nL'aviazione bulgara fa largo uso di equipaggiamento di tipo sovietico. Esistono dei piani per l'acquisto di elicotteri d'assalto e da trasporto, oltre che per una revisione generale del vecchio sistema d'armamento sovietico. Le spese militari ammontano al 2,6% del PIL della nazione.\nPolitica.\nRumen Radev \u00e8 il presidente della Repubblica, in carica dal 22 gennaio 2017. Il Primo ministro \u00e8 invece il generale, attualmente non pi\u00f9 in servizio attivo, Stefan Yanev, alla guida di un governo temporaneo con il compito di traghettare il paese fino alle elezioni parlamentari anticipate del luglio 2021.\nPolitica estera.\nLa Bulgaria \u00e8 entrata a far parte della NATO il 29 marzo 2004 ed \u00e8 membro dell'Unione europea dal 1\u00ba gennaio 2007. Fa parte delle Nazioni Unite e nel 2002-2003 \u00e8 stato membro temporaneo del Consiglio di Sicurezza, e nel 2004 ha presieduto l'OCSE.\nDal 1996 fa parte dell'Organizzazione Mondiale del Commercio (\"World Trade Organization\") e nel 1998 \u00e8 divenuta membro a pieno titolo dell'Accordo centroeuropeo di libero scambio (CEFTA).\nLa Bulgaria ha inoltre stipulato accordi di libero scambio con Turchia, Macedonia del Nord, Croazia, Lituania, Estonia, Israele, Albania e Lettonia.\nEconomia.\nL'economia della Bulgaria si \u00e8 contratta drammaticamente dopo il 1989, a causa della perdita del mercato dell'Unione Sovietica e del COMECON, ai quali era strettamente legata. La qualit\u00e0 della vita \u00e8 caduta del 40% e le sanzioni delle Nazioni Unite contro Jugoslavia e Iraq sono costate molto all'economia bulgara. I primi segni di ripresa emersero nel 1994, quando il PIL crebbe e l'inflazione scese.\nDurante il 1996 attravers\u00f2 un nuovo periodo di crisi a causa delle riforme economiche insufficienti e di un sistema bancario instabile. Dal 1997 la nazione \u00e8 sulla strada della ripresa, con un PIL in crescita a un tasso annuo del 4-5%, incremento degli investimenti stranieri, stabilit\u00e0 macroeconomica e l'ingresso nell'Unione europea. Tra il 2000 e il 2005 ha avuto una crescita economica annua pari a circa il 5%; ha guidato la crescita il settore privato, che comprende il 75% delle attivit\u00e0 economiche.\nRisorse.\nLa Bulgaria dispone di scarse risorse minerarie; oltre al carbone, negli anni cinquanta sono stati scoperti giacimenti di gas naturale e di petrolio. Tra i metalli estratti vi sono il ferro, lo zinco, il rame e il piombo. La produzione e l'esportazione di energia elettrica sono un'importante risorsa economica. La centrale nucleare di Kozloduj ha una capacit\u00e0 complessiva di 3\u00a0760\u00a0MWe; la centrale, a causa dell'obsolescenza dei suoi impianti (quattro reattori su sei sono spenti), \u00e8 stata in parte disattivata. Per compensare il calo di produzione \u00e8 in costruzione a Belene un secondo impianto nucleare con una capacit\u00e0 di 2\u00a0000\u00a0MW; \u00e8 inoltre in progetto l'ampliamento della centrale termica di Marica Iztok.\nIndustria.\nIl settore industriale ha seguito fin dagli anni cinquanta uno sviluppo dettato dal modello sovietico, basato sull'industria pesante e in particolare sulla produzione siderurgica, chimica e metallurgica.\nIl calo delle esportazioni in seguito al crollo dell'Unione Sovietica e del COMECON, ai quali l'economia bulgara era strettamente legata, ha messo in luce l'obsolescenza degli impianti, inadatti per competere sul mercato internazionale; il conseguente crollo della produzione industriale ha portato con s\u00e9 grossi problemi sociali.\nNegli anni novanta \u00e8 iniziato un ambizioso programma di riconversione industriale con incentivi alle piccole e medie imprese, per la riconversione e valorizzazione di settori tradizionali come quello tessile, in cui la Bulgaria vanta tradizioni antiche. I primi segni di ripresa, ovvero la prima crescita del PIL dal 1988 \u00e8 stata nel 1994 (+1,4%) e nel 1995 (+2,5%); per contro negli stessi anni l'inflazione \u00e8 passata dal 122% del 1994 al 32,9% del 1996.\nI maggiori complessi industriali si trovano nel bacino di Sofia (industria meccanica), mentre la cantieristica navale \u00e8 localizzata a Varna, sul mar Nero. La Bulgaria esporta prodotti dell'industria chimica, settore sul quale il crollo dell'URSS ha inciso in modo minore.\nNella citt\u00e0 di Burgas si trova un grosso impianto di raffinazione del petrolio controllato dal colosso russo LUKoil.\nTrasporti.\nLa Bulgaria \u00e8 un'importante zona di transito tra l'Europa centrale e il Vicino Oriente. Dispone di una discreta rete di trasporti, quattro aeroporti internazionali (Sofia, Varna, Burgas e Plovdiv), due porti sul mar Nero (Burgas, Varna) e diversi porti fluviali (Ruse e Lom sul Danubio).\nTransitano in Bulgaria i corridoi paneuropei numero IV (Dresda-Budapest-Craiova-Sofia-Salonicco), VII (Danubio), VIII (Tirana-Skopje-Sofia-Varna) e IX (Helsinki-Mosca-Bucarest-Dimitrovgrad-Alessandropoli).\nTurismo.\nL'attivit\u00e0 turistica \u00e8 stata incentivata fin dall'epoca socialista in quanto fonte di preziose valute straniere; le localit\u00e0 balneari sul mar Nero e le localit\u00e0 sciistiche sui Balcani erano meta di turisti provenienti dagli altri Paesi del blocco orientale. In anni recenti l'attivit\u00e0 di rinnovo delle infrastrutture turistiche per portarle a standard occidentali \u00e8 proseguita ed \u00e8 tuttora in corso. La Bulgaria offre mete per diversi tipi di attivit\u00e0; vi sono localit\u00e0 balneari e sciistiche, zone termali, riserve di caccia e numerosi monumenti e parchi naturali.\nGli investimenti nel settore si sono tradotti in un aumento del numero di turisti. Nel settembre 2006 il numero di visitatori stranieri era pari a 4\u00a0267\u00a0461 persone, il 5,39% in pi\u00f9 dell'anno precedente; di questi 3\u00a0668\u00a0312 hanno scelto la Bulgaria come meta di vacanze o per visite di piacere. Nei primi otto mesi del 2006 gli introiti del settore erano pari a 1\u00a0557\u00a0200 milioni di euro con una crescita del 5,45% rispetto allo stesso periodo dell'anno precedente.\nLa maggior parte dei turisti proviene dalla Germania (491\u00a0897).\nLe mete.\nLe localit\u00e0 balneari sul mar Nero pi\u00f9 frequentate sono Sozopol, Neseb\u0103r, le Zlatni pjas\u0103ci, la Sl\u0103n\u010dev brjag, Albena e il centro Santi Costantino ed Elena, mentre tra le localit\u00e0 sciistiche le mete pi\u00f9 frequentate, in prevalenza da turisti britannici, sono Borovec, Bansko, Pamporovo, Vito\u0161a e Velingrad.\nOltre alle citt\u00e0 di Sofia, Plovdiv e Veliko T\u0103rnovo sono meta molto frequentata i monasteri, il pi\u00f9 celebre dei quali \u00e8 il monastero di Rila.\nPatrimoni dell'umanit\u00e0.\nIn Bulgaria si trovano dieci siti dichiarati patrimonio dell'umanit\u00e0 dall'UNESCO (tra parentesi la data di ingresso nella lista):\nAmbiente.\nLa Bulgaria ha tre parchi nazionali, dieci parchi naturali, novanta riserve naturali, 457 punti di interesse naturali e 175 localit\u00e0 protette. La prima area protetta del Paese \u00e8 stata Silkosia nei monti Strand\u017ea istituita nel 1931. All'interno dell'Unione europea la Bulgaria occupa il secondo posto (dopo la Spagna) per numero di riserve della biosfera UNESCO.\nI parchi nazionali sono:\nDieci localit\u00e0 bulgare sono comprese nella lista di Ramsar:\nLa Bulgaria ha adottato il protocollo di Kyoto e ha raggiunto gli obiettivi stabiliti riducendo le emissioni di diossido di carbonio dal 1990 al 2009 del 30%. Tuttavia l'inquinamento provocato dalle fabbriche, dai lavori metallurgici e da una forte deforestazione continua e causa gravi problemi di salute e benessere. Le aree urbane sono particolarmente afflitte dalla produzione energetica derivante dal carbone e dal traffico stradale, mentre l'uso di pesticidi nell'agricoltura e un antiquato sistema fognario industriale producono un vasto inquinamento del suolo e delle acque per colpa di elementi chimici e detergenti. La Bulgaria \u00e8 l'unico Stato membro dell'Unione europea a non effettuare la raccolta differenziata dei rifiuti urbani, sebbene sia stato aperto nel giugno 2010 un impianto di riciclaggio dei componenti elettronici. La situazione sta per\u00f2 migliorando nel corso degli anni e sono stati finanziati dal governo alcuni piani in modo da ridurre i livelli d'inquinamento.\nLe biodiversit\u00e0 in Bulgaria sono conservate in tre aree parchi nazionali, undici parchi naturali e diciassette riserve della biosfera. Approssimativamente il 35% delle sue terre \u00e8 composto da foreste, dove crescono alcuni dei pi\u00f9 antichi alberi al mondo, come il pino Baikushev e la quercia Granit.\nLa Bulgaria \u00e8 stata condannata dalla Corte di giustizia europea nel 2017 per \"inosservanza sistematica e persistente, dal 2007 ad almeno il 2013 compreso, dei valori limite giornalieri e annuali per le concentrazioni di particolato sospeso\".\nFlora.\nLa maggior parte del patrimonio floristico della Bulgaria appartiene al dominio dell'Europa Centrale ma in alcune regioni meridionali appare, sia pure misera e malata, la macchia mediterranea che dall'Egeo avanza fino al bacino inferiore della Marica e assai faticosamente alla valle della Tund\u017ea e agli Strand\u017ea. Nelle regioni di nord-est, per la maggior aridit\u00e0 del clima, invece appaiono le prime piante alofite che preannunciano la vegetazione delle steppe pontiche. Esemplari tipici della flora pontica, come i rododendri, compaiono poi ad est degli Strand\u017ea e sui Rodopi fra i 700 e i m. Le profonde trasformazioni dovute all'uomo, che alle spontanee ha sostituito le piante coltivate, hanno mutato profondamente il paesaggio vegetale, a spese soprattutto del manto forestale. L'80% delle foreste si estende in montagna ma il loro valore economico \u00e8 scarso poich\u00e9 le essenze pi\u00f9 pregiate si trovano nelle regioni pi\u00f9 elevate e di difficile sfruttamento. In funzione dell'altitudine osserviamo pertanto la seguente ripartizione delle specie vegetali: querce, frassini, aceri, pioppi, tigli, salici nelle valli e fino a 750 m d'altezza; fino agli 850 m la foresta risulta mista di querce e di faggi; fino ai m predominano i faggi; oltre i m gli abeti e pi\u00f9 in alto ancora i pini.\nFauna.\nLa fauna della Bulgaria offre notevole interesse soprattutto per la presenza di esemplari scomparsi nell'Europa occidentale. Numerosi sono ancora oggi gli sciacalli e diffusissimi i lupi, la lince e un tipo di roditore asiatico (\"Spalax leucodon\") che \u00e8 esclusivo della penisola balcanica. Nelle zone pi\u00f9 impervie \u00e8 facile incontrare il piccolo orso bruno e nel distretto di Burgas e degli Strand\u017ea con lo sciacallo vivono la volpe, il tasso, la lepre, il gatto selvatico, la martora, la puzzola e il cinghiale. Nei boschi vivono, numerosi, i caprioli, i cervi e i camosci, i quali ultimi preferiscono le solitudini della Rila e dei Rodopi.\nMolto ricca \u00e8 l'avifauna con superbi esemplari di rapaci (\"Aquila heliaca\" e \"Accipiter brevipes\") e tra i rettili famosi sono la \"Testudo graeca\" e altri tipi di testuggini.\nCultura.\nArchitettura.\nNel XIX secolo in campo architettonico si distinse Kolju Fi\u010deto, mentre nel XX secolo, legato al futurismo possiamo ricordare il designer Nicolay Diulgheroff.\nPittura e scultura.\nLa pi\u00f9 antica manifestazione artistica bulgara, precedente all'introduzione del cristianesimo, evidenzi\u00f2 tracce di tradizione orientale e sasanide. La Bulgaria fu il primo Paese slavo a convertirsi al cristianesimo ortodosso; si diffuse quindi nel Paese la pittura di icone, forma espressiva tradizionale bizantina nella quale gli artisti bulgari e, in seguito all'invasione ottomana (1393) e nel tentativo di opporre una sorta di resistenza culturale all'invasore musulmano, inserirono elementi legati alle tradizioni culturali locali e alle tradizioni iconografiche greche.\nDurante il periodo del Risorgimento bulgaro successivo all'occupazione turca sorsero ovunque nuove scuole d'arte. La pi\u00f9 nota \u00e8 quella di Samokov, dalla quale uscirono Zaharij Zograf, uno dei pittori bulgari pi\u00f9 noti e molti degli artisti autori degli affreschi nella chiesa del Monastero di Rila.\nTra i pittori dell'epoca moderna il pi\u00f9 celebre \u00e8 Jules Pascin, nato nel 1885 a Vidin con il nome di Julius Pinkas; visse per molti anni in Francia, dove mor\u00ec nel 1930. L'artista contemporaneo pi\u00f9 noto \u00e8 probabilmente Hristo Java\u0161ev, noto con il nome suo e della moglie, Christo e Jeanne-Claude. Sue sono, tra le altre opere, la ricopertura del Reichstag a Berlino e del Pont Neuf di Parigi.\nTra i maggiori pittori bulgari del XX secolo spicca Vladimir Dimitrov (1882-1960).\nLetteratura.\nTeatro.\nLa prima opera teatrale bulgara \u00e8 il \"Mihail Mi\u0161koed\", rappresentata per la prima volta nel \"\u010ditali\u0161te\" (un edificio comunitario utilizzabile anche come teatro) di \u0160umen, citt\u00e0 natale dell'autore e fondatore del teatro, il maestro elementare Sava Dobroplodni (1820-1894). A \u0160umen nacquero o vissero anche altri autori teatrali come Dobri Vojnikov (1833-1878), considerato il padre del dramma storico bulgaro e Vasil Drumev (1841-1902, che in seguito assunse il nome di Kliment Turnovski) autore del dramma \"Ivanco, l'assassino di Asen I\" e autore dei primi racconti brevi e romanzi bulgari.\nI temi delle opere di questo periodo erano quelli delle difficili relazioni fra etnie bulgara, greca e turca, oppure i temi rivoluzionari rivolti contro il dominio turco. Il dramma di Ljuben Karavelov (1834-1879) \"Gli insorti della montagna\", narra le azioni degli hajduti, guerriglieri di montagna in lotta contro i turchi; del medesimo argomento tratta anche un dramma scritto dal rivoluzionario Ba\u010do Kiro Petrov.\nUna delle figure di spicco della produzione teatrale del periodo successivo all'indipendenza (1878) \u00e8 l'attore e regista Stefan Popov (1816-1920). A un suo omonimo, Ivan Popov, si deve la fondazione della compagnia filodrammatica di Plovdiv; in seguito ad alcune rappresentazioni di successo nella capitale, fu costruito a Sofia un teatro (teatro Osnova, 1888) per ospitare le rappresentazioni.\nIn epoche pi\u00f9 moderne uno degli autori teatrali bulgari pi\u00f9 famosi \u00e8 il gi\u00e0 citato Ivan Vazov, autore di drammi storici che hanno come sfondo le lotte indipendentiste del popolo bulgaro. La produzione teatrale della seconda met\u00e0 del XIX secolo \u00e8 incentrata sui temi risorgimentali, ripresi anche nelle opere di Konstantin Veli\u010dkov (1855-1907).\nStoria.\nIn campo storiografico, tra le figure del Risorgimento bulgaro spicca Paisij di Hilendar, autore della Istorija slavjanobolgarskaja (1762).\nFilosofia.\nPer quanto concerne la filosofia nel XX secolo si distinse la figura del filosofo ma anche pedagogista Peter Deunov .\nMusica.\nGli strumenti tipici della musica popolare bulgara sono un tipo di flauto chiamato \"kaval\" e una cornamusa chiamata \"gaida\". Per accompagnare le danze popolari viene solitamente suonata la variante tracia della gaida, che ha una tonalit\u00e0 pi\u00f9 alta ed \u00e8 chiamata \"Djura Gaida\", mentre viene preferita la variante pi\u00f9 bassa chiamata \"Kaba Gaida\", per accompagnare canti e ballate. Strumento tradizionale a corde \u00e8 rappresentato dalla gadulka.\nLa musica strumentale nei primi decenni del Novecento si imprezios\u00ec di esperienze nel melodrammatico e nel sinfonico, caratterizzate da elementi presi dal folklore locale. Tra i compositori pi\u00f9 apprezzati si annovera Georgi Atanasov (1881-1931).\nLa Bulgaria vanta tradizioni antiche nel canto corale emerse gi\u00e0 verso la fine dell'Ottocento grazie al compositore Dobri Hristov (1874-1941). In anni recenti sono divenute note a livello internazionale le interpretazioni del Coro Femminile di Stato della Radio e Televisione Bulgara, pi\u00f9 noto come \"Le myst\u00e9re des Voix Bulgares\", vincitore di un Grammy Award nel 1990. In Italia \u00e8 noto il loro brano \"Wonderful Dilmana\", in lingua originale \"DILMANO DILBERO\", per l'interpretazione del gruppo Elio e le Storie Tese nel loro pezzo \"il Pipppero\".\nNel campo operistico spiccano i nomi dei soprani Raina Kabaivanska e Ghena Dimitrova, nonch\u00e9 dei bassi Boris Hristov e Nicolai Ghiaurov. Tra le cantanti bulgare spiccano Lili Ivanova , Maria, Viktorija Georgieva, interprete del singolo Tears Getting Sober (2020), e tra i cantanti spicca Azis, cantante di \u010calga, un tipo di musica folk bulgara.\nDanza.\nI balli tradizionali sono la Kopanica, il Nestinari, inserito nel 2009 nella lista dei patrimoni immateriali dell'umanit\u00e0 dell'UNESCO, e lo Horo.\nCinema.\nIn ambito cinematografico, durante il XX secolo, spicca la figura dell'attrice Nevena Kokanova ((1938-2000) , considerata spesso la \"first lady del cinema bulgaro\".\nTra i film premiati ricordiamo Advantage del regista Georgi Djulgerov, che ottenne l'Orso d'argento per il miglior regista al Festival di Berlino 1978 e il Laceno d'oro al Festival del cinema neorealistico.\nMedia.\nL'azienda televisiva pubblica bulgara \u00e8 B\u0103lgarska Nacionalna Televizija (BNT), fondata nel 1959.\nScienza e tecnologia.\nLa Bulgaria nello spazio.\nNel XX secolo, per quanto riguarda il campo tecnologico, ricordiamo la figura del fisico e inventore statunitense, ma di origine bulgara, John Vincent Atanasoff, considerato il \"padre del computer\" .\nSport.\nCalcio.\nLo sport pi\u00f9 diffuso in Bulgaria \u00e8 il calcio. La lega professionistica \u00e8 composta da sedici squadre ed \u00e8 molto seguita; il risultato migliore della Nazionale di calcio della Bulgaria \u00e8 stato il quarto posto ai campionati mondiali del 1994 negli Stati Uniti. Il calciatore pi\u00f9 famoso \u00e8 stato Hristo Stoi\u010dkov, vincitore della scarpa d'oro nel 1990 e del pallone d'oro nel 1994, entrato nella classifica FIFA dei 100 migliori calciatori di ogni tempo.\nLe due squadre pi\u00f9 famose a livello internazionale sono il CSKA Sofia (31 campionati nazionali vinti) e il Levski Sofia (26 campionati vinti); altre squadre che hanno partecipato a competizioni internazionali sono Ludogorets Razgrad, Litex Love\u010d, Lokomotiv Plovdiv, Botev Plovdiv, Lokomotiv Sofia e altri. Il Levski Sofia \u00e8 la prima squadra bulgara ad aver preso parte alla Champions League.\nBulgaro era anche un calciatore che in passato suscit\u00f2 l'interesse di alcune squadre straniere\u00a0\u2013 tra le quali il Benfica \u2013 Georgi Asparuhov-Gundi (1943-1971), che mor\u00ec all'apice della carriera in un incidente automobilistico.\nGinnastica.\nAtleti bulgari hanno ottenuto successi anche in molti altri sport. Due ginnaste bulgare hanno vinto tre titoli mondiali nella ginnastica ritmica: Marja Gigova nel 1969, 1971 e 1973 e Marija Petrova nel 1993, 1994, 1995 e 1996; altri ginnasti di successo sono stati Simona Pej\u010deva (6\u00aa ai giochi olimpici di Atene 2004), Ne\u0161ka Robeva (partecipazione a quattro edizioni dei mondiali e poi allenatrice della squadra nazionale di ginnastica ritmica) e Jordan Jov\u010dev che ha vinto quattro medaglie olimpiche nella ginnastica artistica.\nSollevamento pesi e lotta.\nLa Bulgaria ha una forte tradizione nel sollevamento pesi e nella lotta greco-romana; nella prima specialit\u00e0 fra gli olimpionici pi\u00f9 noti vi sono Stefan Botev, Nikolaj Pe\u0161alov, Demir Demirev e Joto Jotov, mentre nella lotta greco-romana gli atleti di spicco sono Serafim Barzakov, Armen Nazarian e Sergej Morejko.\nAtletica leggera.\nNell'atletica leggera l'atleta pi\u00f9 celebre \u00e8 la saltatrice in alto Stefka Kostadinova, detentrice del record mondiale femminile (209\u00a0cm raggiunti ai campionati mondiali del 1987 a Roma). Fra gli atleti in attivit\u00e0 vi sono l'altista Mirela Demireva, medaglia d'argento ai Giochi olimpici di Rio de Janeiro 2016 e le velociste Ivet Lalova e Tezd\u017ean Naimova (100 e 200\u00a0m piani).\nPallavolo.\nNel 2006 la squadra nazionale maschile di pallavolo, che occupa la quinta posizione nella classifica FIVB, ha ottenuto la medaglia di bronzo ai campionati mondiali.\nAlpinismo.\nIl 20 aprile 1984 Hristo Prodanov fu il primo bulgaro a raggiungere la vetta del monte Everest.\nGiochi olimpici.\nLa prima medaglia d'oro olimpica per la Bulgaria fu vinta da Nikola Stan\u010dev nella lotta libera, ai Giochi olimpici di Melbourne 1956.\nLa prima medaglia olimpica per la Bulgaria fu la medaglia di bronzo vinta nel pugilato da Boris Nikolov, ad Helsinki 1952\nAltri sport.\nAi XVIII Giochi olimpici invernali la bulgara Ekaterina Dafovska ha vinto la medaglia d'oro nei 15\u00a0km del biathlon; nello short-track Evgenija Radanova ha vinto tre medaglie olimpiche in due diverse edizioni. Sempre sul ghiaccio si sono distinti nella danza su ghiaccio e nel pattinaggio di figura Albena Denkova e Maksim Staviski.\nDall'11 novembre 2006 il presidente del Comitato Olimpico Bulgaro \u00e8 Stefka Kostadinova.\nTradizioni.\nGastronomia.\nLa cucina bulgara \u00e8 simile a quella degli altri popoli della penisola balcanica e mostra una forte influenza turca e greca. Tra i cibi pi\u00f9 rinomati si possono trovare lo yogurt, la lukanka, la banitsa, la \u0161opska salata, la ljutenica e il kozunak, ma sono presenti altri piatti di origine tipicamente balcanica o medio-orientale come la musak\u00e0, il gjuve\u010d e la baklava. Il consumo di carne \u00e8 inferiore alla media europea e si riscontra una notevole prevalenza per una gran quantit\u00e0 di piatti di insalata e verdure. La rakija \u00e8 un superalcolico tradizionale a base di frutta, che veniva consumato in Bulgaria gi\u00e0 nel XIV secolo. Tra i vini bulgari pi\u00f9 noti \u00e8 possibile trovare tipi di traminer, moscati e di mavrud, dei quali vengono prodotti pi\u00f9 di 200\u00a0000 tonnellate annue. Fino al 1989 la Bulgaria era il secondo esportatore di vino al mondo.\nFestivit\u00e0.\nLe festivit\u00e0 ufficiali che vengono osservate in Bulgaria sono state stabilite nell'articolo 154 del Codice del lavoro bulgaro."}
{"id": "1780052", "revid": "117133393", "url": "https://it.wikipedia.org/wiki?curid=1780052", "title": "Maurice Mess\u00e9gu\u00e9", "text": " Contribu\u00ec a diffondere la cultura dell'erboristeria e dell'interesse per le cure naturali, soprattutto negli anni settanta. Cre\u00f2 una linea di prodotti per l'estetica, che porta il suo nome.\nRaccontava di aver curato o aiutato alcuni fra i pi\u00f9 grandi personaggi della sua epoca, tra cui Mistinguett, \u00c9douard Herriot, Winston Churchill, Maurice Utrillo, Jean Cocteau e il cancelliere tedesco Konrad Adenauer .\nLe cure erboristiche di Mess\u00e9gu\u00e9 sono per lo pi\u00f9 nella forma di trattamenti esterni, spesso lavaggi delle mani o pediluvi, nelle quali i principi attivi verrebbero assorbiti per osmosi attraverso la pelle.\nBiografia.\nDa ragazzo apprese da suo padre la conoscenza dell'uso medicinale delle piante. Dopo la Seconda guerra mondiale decise di farne un mestiere.\nStabilitosi a Fleurance, cittadina di cui nel 1971 fu eletto sindaco, avvi\u00f2 la sua attivit\u00e0 di fitoterapeuta. Venne denunciato a pi\u00f9 riprese dall'Ordine dei Medici per esercizio abusivo della professione medica.\nSuccessivamente si occup\u00f2 sempre di pi\u00f9 di prevenzione e quindi di dietologia, creando prodotti per la linea e per l'estetica nonch\u00e9 i primi esperimenti di \"beauty farm\".\nNel 1994 fond\u00f2 l'\"Institut Maurice Mess\u00e9gu\u00e9\".\nMor\u00ec nel 2017, ultranovantenne, per un tumore pancreatico. Era padre del nutrizionista Alain Mess\u00e9gu\u00e9, scomparso tre anni dopo di lui."}
{"id": "1780053", "revid": "834", "url": "https://it.wikipedia.org/wiki?curid=1780053", "title": "Tetracordi", "text": ""}
{"id": "1780054", "revid": "1573940", "url": "https://it.wikipedia.org/wiki?curid=1780054", "title": "Elysia timida", "text": "Elysia timida () \u00e8 un mollusco sacoglosso della famiglia Plakobranchidae.\nDescrizione.\nParapodi all'esterno di colore bianco pallido, con puntinature rosse sul corpo, sulla testa e sui rinofori. All'interno, spesso chiuso (da qui il nome \"timida\"), \u00e8 caratterizzato da una colorazione verde prodotta dai cloroplasti che l'animale trattiene nelle celle del sistema digestivo. Fino a 2 centimetri di lunghezza.\nBiologia.\nDurante il periodo primaverile ed estivo si nutre dell'alga \"Acetabularia acetabulum\", di \"Padina pavonia\" nel periodo autunnale.\nDistribuzione e habitat.\nLa specie \u00e8 diffusa nel mar Mediterraneo e segnalata anche nell'Atlantico (acque delle isole Canarie, possibilmente anche nei Caraibi), da 0 a 25 metri di profondit\u00e0."}
{"id": "1780055", "revid": "122600195", "url": "https://it.wikipedia.org/wiki?curid=1780055", "title": "Giuseppe Adami", "text": "Celebre per la sua collaborazione con Giacomo Puccini, di cui fu librettista per le opere \"La rondine\" (1917), \"Il tabarro\" (1918) e \"Turandot\" (1924, insieme a Renato Simoni). Adami scrisse anche altre opere come le commedie \"I Fioi di Goldoni\", \"La Capanna e il tuo cuore\" (1913), \"I Capelli bianchi\" (1915), \"Felicita Colombo\" (1935) e \"Nonna Felicita\" (1936).\nBiografia.\nSi laure\u00f2 all'Universit\u00e0 degli Studi di Padova in legge, ma si dedic\u00f2 principalmente all'attivit\u00e0 di scrittore, autore di opere teatrali e critico musicale.\nNell'ottobre del 1912 su \"La Lettura\", una rivista mensile del \"Corriere della Sera\", Adami pubblica una commedia in un atto, intitolata \"La leggenda valacca\". Citando, non solo nel titolo ma anche in alcuni passaggi della storia, l'omonima composizione del violoncellista e compositore italiano Gaetano Braga.\nDopo la morte di Puccini pubblic\u00f2 una raccolta di lettere del maestro nell\"'Epistolario\" del 1928. Nel 1935 scrisse anche una biografia intitolata \"Giacomo Puccini\", divenendo uno dei primi biografi del compositore. Nel 1942 scrisse una nuova biografia intitolata \"Il romanzo della vita di Giacomo Puccini\".\nAdami scrisse i libretti anche per altri compositori, come Riccardo Zandonai, per l'opera \"La via della finestra\". Fu critico musicale per la rivista di Milano \"La sera\" e, dal 1931 al 1934, scrisse per la rivista \"La commedia\". Collabor\u00f2 sino alla fine della sua vita con il gruppo editoriale Ricordi.\nFra le opere da lui pubblicate si ricorda anche il libro per ragazzi intitolato \"Narran le maschere\".\nRiposa al Cimitero Monumentale di Milano.\nOpere.\nLibretti.\n\"Titolo\", compositore, anno"}
{"id": "1780064", "revid": "729019", "url": "https://it.wikipedia.org/wiki?curid=1780064", "title": "Publio Varinio", "text": "Rivest\u00ec la carica di pretore nel 73 a.C., e fu poi propretore l'anno successivo. Nel 73 a.C. fu inviato a combattere contro gli schiavi ribelli guidati da Spartaco, ma fu duramente sconfitto. Riusc\u00ec tuttavia a sfuggire alla cattura.Rimane incerto il suo destino in seguito alla fuga"}
{"id": "1780068", "revid": "834", "url": "https://it.wikipedia.org/wiki?curid=1780068", "title": "John Warcup Cornforth", "text": ""}
{"id": "1780069", "revid": "834", "url": "https://it.wikipedia.org/wiki?curid=1780069", "title": "John W. Cornforth", "text": ""}
{"id": "1780072", "revid": "1924342", "url": "https://it.wikipedia.org/wiki?curid=1780072", "title": "Together Again (Janet Jackson)", "text": "Together Again \u00e8 una canzone della cantautrice statunitense Janet Jackson, estratto nel 1997 come secondo singolo dell'album \"The Velvet Rope\".\nDescrizione.\nLa canzone \u00e8 un tributo della Jackson agli amici scomparsi a causa dell'AIDS. Originariamente scritta come ballata, fu riarrangiata in chiave dance quando la cantante si rese conto che i suoi amici non avrebbero voluto in dedica un brano lento.\nIl singolo fu l'unico estratto da \"The Velvet Rope\" ad ottenere consensi. Port\u00f2 la popstar alla vetta della classifica di \"Billboard\" per l'ottava volta nella sua carriera, oltre che alla posizione numero otto di quella rhythm and blues/hip hop negli Stati Uniti. Vendette circa sei milioni di copie nel mondo, diventando uno dei dischi di maggiore successo per un'artista donna in Regno Unito, dove raggiunse il quarto posto.\nIl video.\nPer \"Together Again\" furono realizzati tre videoclip. Il primo, montato sull'audio originale dell'album, fu diretto da Seb Janiak e ritrae la Jackson e le sue ballerine che danzano durante un safari in Africa, circondate da elefanti, giraffe e animali selvatici (in una scena la cantante abbraccia se stessa: la se stessa abbracciata \u00e8, in realt\u00e0, interpretata da Nikki Pantenburg, una delle sue ballerine). Agli \"MTV Video Music Awards\" del 1998 ricevette una nomination come \"Miglior video dance\". Il secondo filmato, che ha come base sonora la versione Deep Extended Remix, \u00e8 ambientato in una discoteca, dove Janet e i suoi amici ballano e si divertono sulla pista da ballo. Le immagini della terza clip, editate sul brano in modalit\u00e0 Deeper Remix, furono invece girate da Ren\u00e9 Elizondo e ritraggono la popstar in un appartamento, che sta andando col pensiero ad un amico. Gli ultimi due di questi tre video furono inseriti nell'edizione su DVD del 2001 dell'album \"All for You\" e nella videoraccolta del 2004 \"\"."}
{"id": "1780073", "revid": "290948", "url": "https://it.wikipedia.org/wiki?curid=1780073", "title": "Disciplinare di produzione", "text": "Il disciplinare di produzione \u00e8 la prescrizione che disciplina l'ottenimento di un prodotto agricolo o alimentare.\nPi\u00f9 precisamente, in ambito regolamentato, il disciplinare \u00e8 la norma di legge che definisce i requisiti produttivi e commerciali di un prodotto a DOP o IGP o STG (o qualifiche equivalenti se si considerano gli stati extra Unione europea). Per la sola Italia, anche i prodotti De.Co. hanno ovviamente un disciplinare.\nQualsiasi prodotto nazionale o europeo che si fregi di una denominazione/indicazione protetta ha un disciplinare (es. lo Champagne, il Barolo, il Prosciutto di Parma, il Parmigiano-Reggiano, il Pane di Altamura, l'Asparago Bianco di Bassano del Grappa, l'Olio del Garda e altri migliaia).\nI disciplinari sono periodicamente revisionati: aggiornati-modificati (normale evoluzione), sdoppiati (quando da una denominazione se ne stacca un'altra), accorpati (quando si uniscono denominazioni), abrogati (quando la denominazione cessa di esistere). Quando esistono, i consorzi di tutela sovrintendono alla nascita e gestione del disciplinare di riferimento.\nL'iter per elaborare, presentare, approvare, pubblicare un disciplinare (e la relativa denominazione/indicazione) \u00e8 piuttosto complesso e, comunque, deve essere svolto in sede comunitaria. Un disciplinare \u00e8 una legge a tutti gli effetti e le relative violazioni determinano reati.\nPossono anche esistere disciplinari, per cos\u00ec dire, \"privati\" oppure su base volontaria ma molto locale (in pratica sono dei \"capitolati\"): tuttavia nella presente voce si tratta unicamente il disciplinare in ambito regolamentato.\nVini.\nNel caso del vino, il disciplinare \u00e8 la norma a cui si deve far riferimento per ottenere un vino a DOCG, DOC, IGT.\nIl disciplinare \u00e8 redatto in base alle tradizioni, come per la tipologia di forma d'allevamento del vigneto, o per i vitigni utilizzati.\nI disciplinari sono divisi in articoli in cui si specifica:\nLa severit\u00e0 dei requisiti specificati nella norma cresce da IGT a DOC a DOCG a DOCG con sottozone.\nFormaggi.\nIl disciplinare di un formaggio regolamentato ha uno schema prevalente cos\u00ec strutturato:\nLa severit\u00e0 dei requisiti specificati nella norma cresce da IGP a DOP a DOP con sotto denominazioni.\nVoci correlate.\nProdotti DOP, IGP, STG e IG italiani"}
{"id": "1780080", "revid": "287204", "url": "https://it.wikipedia.org/wiki?curid=1780080", "title": "Benue (fiume)", "text": "Il fiume Benue (in francese: \"la B\u00e9nou\u00e9\") \u00e8 il principale affluente del fiume Niger. Il fiume \u00e8 lungo circa 1.400\u00a0km ed \u00e8 quasi interamente navigabile durante i mesi estivi e ci\u00f2 lo rende un'importante via di comunicazione per le regioni che attraversa.\nHa origine dal massiccio dell'Adamaoua nel Camerun settentrionale, e si dirige verso ovest, attraversando la citt\u00e0 di Garoua. Entra in Nigeria a sud delle Monti Mandara, in seguito attraversa le citt\u00e0 di Jimeta e Makurdi prima di riunirsi al Niger presso Lokoja.\nIl suo pi\u00f9 grande affluente \u00e8 il K\u00e9bbi Mayo, che lo collega con il fiume Logone (parte del sistema del Lago Ciad) durante le alluvioni. Altri affluenti del fiume sono il Taraba e il Katsina Ala."}
{"id": "1780085", "revid": "36426", "url": "https://it.wikipedia.org/wiki?curid=1780085", "title": "Pieve Vecchia (Campagnatico)", "text": "La Pieve Vecchia, gi\u00e0 nota come pieve di Sant'Angelo, \u00e8 un edificio religioso situato nel comune di Campagnatico. La sua ubicazione \u00e8 a valle del centro storico, rispetto al quale \u00e8 situata verso sud, nei pressi della strada che costeggia il corso dell'Ombrone.\nStoria.\nLa chiesa venne costruita attorno all'anno Mille, utilizzando come basamento la cisterna di una villa romana che si trovava nella zona. Consacrata nel 1018 con l'intitolazione a sant'Angelo, l'edificio religioso svolse nel corso del tempo la funzione di pieve per la popolazione residente nelle campagne a sud di Campagnatico.\nIl progressivo abbandono dell'area pianeggiante per il rischio malaria, a vantaggio dei borghi situati nelle vicine aree collinari, determin\u00f2 un lento ma inesorabile declino per la pieve, le cui funzioni vennero successivamente svolte dalla pieve di San Giovanni Battista a Campagnatico.\nIn seguito, fu inevitabile un lunghissimo periodo di degrado per l'edificio religioso.\nDescrizione.\nLa Pieve Vecchia si presenta come un tipico edificio religioso rurale ad aula unica e dalle linee semplici.\nNel complesso, la struttura architettonica \u00e8 costituita da un basamento in cementizio, corrispondente all'antica cisterna romana, a sua volta sovrastato da pareti rivestite prevalentemente in pietra.\nAl centro della facciata si apre il portale ad arco ribassato in laterizio, sopra il quale si trova una grande apertura di forma quadrangolare."}
{"id": "1780086", "revid": "119991", "url": "https://it.wikipedia.org/wiki?curid=1780086", "title": "Pieve di Sant'Angelo", "text": ""}
{"id": "1780090", "revid": "404338", "url": "https://it.wikipedia.org/wiki?curid=1780090", "title": "Ultimate Emma Frost", "text": "Ultimate Emma Frost \u00e8 un personaggio creato da Brian Michael Bendis e David Finch per la Marvel Comics. \u00c8 la versione Ultimate di Emma Frost, una potentissima mutante membro prima del Club infernale e poi degli X-Men.\nBiografia del personaggio.\nUltimate Emma Frost ha fatto il suo debutto durante la saga \"Nuovi Mutanti\". Viene presentata come \u00e8 un'insegnante di Chicago che collabora con il progetto del Presidente degli Stati Uniti di formare una nuova squadra mutante in modo da porsi a fovore della causa mutante, ma negando ogni coinvolgimento con gli X-Men.\nEmma Frost ha idee diametralmente opposte sia a quelle di Xavier che a quelle di Magneto. Secondo il suo punto di vista, i mutanti sono i rappresentanti della razza del futuro che dovrebbero porsi non come guerrieri o terroristi ma come portavoce e modello di una nuova cultura.\nL'attacco delle Sentinelle da una dura scossa ai suoi ideali. Nonostante ci\u00f2, continua a essere in disaccordo con le idee di Xavier e abbandona l'istituto per fondare la sua personale scuola, \"L'Accademia del Domani\", il cui primo studente \u00e8 Havok.\nIn passato ha avuto una relazione con il Professor Xavier che per lei ha lasciato Mystica.\nDurante la saga di Alfiere, si scopre che la sua Accademia del Domani \u00e8 solo una copertura per il suo legame con il Club Infernale.\nUltimatum.\nDurante Ultimatum, viene uccisa dalle copie di Madrox insieme a molti studenti dell'Accademia del Domani.\nPoteri e abilit\u00e0.\nA differenza della sua controparte Classica, ultimate Emma Frost non \u00e8 una telepate ma \u00e8 dotata del potere di trasformare il suo corpo in diamante (abilit\u00e0 secondaria della Emma classica)."}
{"id": "1780096", "revid": "697352", "url": "https://it.wikipedia.org/wiki?curid=1780096", "title": "Almino Afonso", "text": ""}
{"id": "1780108", "revid": "729019", "url": "https://it.wikipedia.org/wiki?curid=1780108", "title": "Aeroporto di Rennes-Saint-Jacques", "text": "L'aeroporto di \"Rennes Bretagne\" (Saint-Jacques) \u00e8 un aeroporto francese situato vicino alla citt\u00e0 di Rennes, nel dipartimento di Ille-et-Vilaine (Bretagna) \u00e8 il diciottesimo aeroporto francese per traffico con 501.218 passeggeri in 2014."}
{"id": "1780110", "revid": "767487", "url": "https://it.wikipedia.org/wiki?curid=1780110", "title": "Runaway (Janet Jackson)", "text": "Runaway \u00e8 una canzone della cantautrice statunitense Janet Jackson, primo singolo ad essere estratto dalla raccolta \"Design of a Decade 1986/1996\", nel 1995.\nDescrizione.\nPubblicato il 29 agosto 1995, \u00e8 il primo singolo estratto da \"Design of a Decade 1986/1996\", raccolta del 1995. La canzone fu scritta e prodotta dalla Jackson insieme a Jimmy Jam &amp; Terry Lewis.\nNegli Stati Uniti raggiunse la terza posizione in classifica, in Canada la seconda, in Regno Unito entr\u00f2 nei primi dieci posti e ottenne discreti risultati nel resto d'Europa e in Australia.\nIl video.\nIl videoclip di \"Runaway\", diretto da Marcus Nipsel, inquadra la cantante mentre si trova in un appartamento a New York, salta fuori dalla finestra e atterra su un palo telefonico, intraprende un veloce volo per il mondo, passando per India, Cina, Africa, Toscana, Parigi, Australia e altri paesi, facendo infine ritorno nella propria abitazione, accolta dal cane."}
{"id": "1780112", "revid": "228587", "url": "https://it.wikipedia.org/wiki?curid=1780112", "title": "Disturbo dipendente di personalit\u00e0", "text": "Il disturbo dipendente di personalit\u00e0, in passato noto anche come \"disturbo da personalit\u00e0 astenica\" \u00e8 un disturbo di personalit\u00e0 caratterizzato da una pervasiva dipendenza psicologica da altre persone, da cui si ricerca protezione o approvazione. Questo disturbo \u00e8 una condizione a lungo termine in cui le persone dipendono dagli altri per soddisfare i loro bisogni emotivi e fisici, con solo una minoranza che raggiunge livelli normali di indipendenza. Esso \u00e8 anche caratterizzato da eccessiva paura e ansia. Comincia dalla prima et\u00e0 adulta, ed \u00e8 presente in una variet\u00e0 di contesti ed \u00e8 associato ad un funzionamento inadeguato.\nIn certi casi vi \u00e8 la necessit\u00e0 continua di sviluppare e/o mantenere rapporti sociali con alcune persone di riferimento, nonch\u00e9 della necessit\u00e0 di rendersi indispensabili per le persone pi\u00f9 care, questo per evitare un possibile abbandono. Anche un piccolo segno di allontanamento pu\u00f2 essere percepito come tale e quindi la persona si adopera per diventare indispensabile per l'altro, o dipendente da esso in modo tale da poter scongiurare tale pericolo, sperimentando talvolta fasi ossessivo-compulsive di ricerca di certezze, sicurezze e conforto da parte di altre persone (normalmente familiari e/o amici in generale), in una forma talvolta paragonabile alla depressione e spesso collegata a cause scatenanti collaterali quali traumi infantili o problematiche esistenziali.\nVi sono alcune somiglianze o coesistenza con aspetti di altri disturbi (es. disturbo evitante di personalit\u00e0 per il timore e l'ansia sociale, disturbo borderline di personalit\u00e0 per la personalit\u00e0 abbandonica, disturbo schizotipico o schizoide per l'isolamento sociale extrafamigliare).\nIl soggetto, che pu\u00f2 mostrare tratti di immaturit\u00e0 psicoaffettiva in presenza per\u00f2 di normale sviluppo mentale, pu\u00f2 aver avuto da giovane o da bambino anche una malattia o una disabilit\u00e0, per cui si sente insicuro e vorrebbe rivivere il periodo in cui era oggetto di cure assidue. Il DDP non \u00e8 incluso nel DSM-5. A partire dal DSM-III il disturbo di personalit\u00e0 passivo-aggressivo \u00e8 stato incluso nel disturbo dipendente come una sua variante. Fa parte del cluster C dei disturbi della personalit\u00e0.\nFattori e comportamenti tipici.\nBassa autostima.\nChi soffre di questo disturbo ha una percezione tipica di s\u00e9 che lo porta come conseguenza ad avere una bassa autostima. Normalmente le persone con questo disturbo si sentono inadeguate rispetto agli altri, come se avessero qualcosa di meno che le porta a sentirsi inferiori; si percepiscono infatti sbagliate. Tale considerazione le rende quindi insicure e con bassa autostima e questo si ripercuote sul loro modo di relazionarsi con le persone e sul ruolo che gli altri rivestono nella loro vita. \nPersone di riferimento.\nEssi sentono il bisogno solitamente di una persona di riferimento, da cui sentirsi protetti e guidati, che pu\u00f2 essere un genitore, un famigliare stretto, un amico, il partner (se ne hanno uno), o collega pi\u00f9 esperto, sul lavoro.\nUn'abilit\u00e0 che questi soggetti hanno di solito ben sviluppata \u00e8 la capacit\u00e0 di comprendere in anticipo i bisogni della persona a loro cara, cos\u00ec da anticiparli sul tempo. In questo modo sperano di insinuare nella mente della persona interessata l'idea che loro sono essenziali per la sua felicit\u00e0 e benessere; questo li salvaguarder\u00e0 da eventuali pensieri negativi che l'altra persona possa fare su di loro.\nTuttavia, in alcuni momenti della loro vita, potrebbero ritrovarsi senza un partner o senza relazioni comunque importanti per loro e questo \u00e8 molto distruttivo. La loro esistenza diventa vuota e inutile; stati d'animo come il vuoto, sensazione di inutilit\u00e0, depressione e tristezza prendono il sopravvento.\nDescritti in questo modo, questi soggetti sembrerebbero non avere una volont\u00e0 e degli interessi propri, mentre in realt\u00e0 non sono degli automi privi di scopi personali guidati solo dalla volont\u00e0 altrui. Essi hanno, come tutti gli altri, anche interessi e scopi personali e sono in grado di riconoscere se questi non combaciano con quelli della persona a loro cara, ma sono cos\u00ec bisognosi dell'approvazione del partner che non riescono a mettere in atto i comportamenti necessari al raggiungimento dei loro personali fini, se questi non combaciano con la volont\u00e0 altrui.\nSono quindi le relazioni che guidano le loro scelte, anche nel caso in cui le aspettative degli altri non siano in sintonia con le loro avvertono il bisogno di adattarsi. Questo gli provoca per\u00f2 a livello emotivo un senso di frustrazione, rabbia e costrizione che a loro volta gli fanno credere che la relazione sia instabile. Questo viene interpretato come segno precursore di abbandono (la cosa che temono di pi\u00f9), quindi la loro priorit\u00e0 torna quella di soddisfare i desideri del partner, ricreando cos\u00ec uno stato di tranquillit\u00e0 in essi.\nQuesto disturbo colpisce sia soggetti di sesso femminile e maschile in ugual misura, con lieve prevalenza per le donne, a partire da giovane et\u00e0.\nPersonalit\u00e0 dipendente \"passivo-aggressiva\".\nTalvolta avviene nel paziente una ribellione interna alla dipendenza da altri, generando una personalit\u00e0 passivo-aggressiva (caratteristica di diversi disturbi; nel DSM III e IV era inserita come variante del disturbo dipendente). In essa il soggetto tende a fare ostruzionismo senza opporsi apertamente (per timore di perdere la propria posizione o la benevolenza altrui) a cose che non gradisce, appare incapace o passivo, ma mira nascostamente a evitare le responsabilit\u00e0, a controllare e/o punire gli altri; questi soggetti accettano, spesso con lamentele, di eseguire compiti che non vogliono svolgere e poi li compromettono, spesso sabotandoli e, col tempo, diventano sempre pi\u00f9 ostili e arrabbiati con il mondo esterno.\n\u00c8 difficile individuare nella maggior parte dei casi il comportamento con cui si manifesta questa condizione nel soggetto in esame: si possono avere casi di comportamento remissivo/depressivo come ossessivo/aggressivo e in casi particolarmente complessi e intersecati con altri disturbi paralleli si possono verificare entrambi i comportamenti, succedendosi fra di loro in modo repentino. Queste persone, inoltre, non sono capaci di stare da sole e, nel caso ci si dovessero ritrovare, percepiscono la loro esistenza e loro stessi come inutili e vuoti e tutto per loro perde di attrazione, cadendo quindi in uno stato depressivo.\nSintomi.\nElenco di comportamenti e sintomi tipici per capire se si \u00e8 a rischio di questo disturbo:\nSomiglianze con altri disturbi.\nAlcuni sintomi di questo disturbo sono riscontrabili anche in altri disturbi, che per\u00f2 differiscono rispetto a questo in alcune caratteristiche. Ad esempio, nel disturbo borderline di personalit\u00e0 le caratteristiche in comune sono la paura costante di abbandono gli stati di vuoto tipici dei momenti depressivi e l'idea che ci sia qualcosa di sbagliato nella propria persona nel senso caratteriale, ma le relazioni non sono instabili e variabili come nel borderline; inoltre, non \u00e8 presente la stessa instabilit\u00e0 mentale tipica del soggetto borderline.\nAltra somiglianza la riscontriamo nel disturbo istrionico di personalit\u00e0; infatti, in tutti e due i disturbi pu\u00f2 essere presente una percezione di s\u00e9 come persona non capace di stare bene da sola e di provvedere a se stessa autonomamente, ma la differenza \u00e8 che nel disturbo istrionico di personalit\u00e0 \u00e8 presente un forte bisogno di essere sempre al centro dell'attenzione, cosa invece non presente in questo disturbo, dove il bisogno predominante \u00e8 il desiderio di accettazione.\nUn'altra similitudine \u00e8 con il disturbo evitante di personalit\u00e0 e il disturbo schizotipico di personalit\u00e0, ma la discreta paranoia del soggetto (non delirante o paranoide) o la sua paura sono nel DDP accentuati, nel caso resti solo. Spesso il soggetto pu\u00f2 sembrare anche gradire o accettare un certo livello di solitudine relativa (preferendo magari la compagnia di pochi), poich\u00e9 teme il giudizio altrui, ma in realt\u00e0 - con elementi di scissione della personalit\u00e0 (il soggetto vorrebbe talvolta l'autonomia ma la teme) - se essa \u00e8 totale o grande lo mette enormemente a disagio, facendolo sentire abbandonato e inerme. Il dipendente pu\u00f2 accettare di buon grado la compagnia, se si sente protetto dalle figure di riferimento.\nCome altri disturbi di personalit\u00e0, pu\u00f2 essere presente l'organizzazione borderline di personalit\u00e0.\nComorbilit\u00e0.\nVi \u00e8 possibile comorbililit\u00e0 con disturbo ossessivo-compulsivo (per la presenza di alessitimia nel DDP, ossia di difficolt\u00e0 nell'identificazione delle emozioni e di distinzione delle stesse dalle sensazioni fisiche, con incapacit\u00e0 di descriverle agli altri, ma anche con disturbi psicosomatici in cui consciamente o inconsciamente il soggetto appare debole per attirare l'attenzione e l'aiuto di cui sente che necessita, come - senza cadere nell'isteria vera pi\u00f9 tipica del disturbo istrionico grave - disturbo da conversione, ipocondria e disturbo somatoforme.\nCriteri diagnostici (DSM5 TR).\nSecondo il DSM-IV e 5 il paziente \u00e8 cos\u00ec descrivibile:\nCome altri disturbi di personalit\u00e0, la diagnosi \u00e8 differenziale e clinica ma anche visibile al test di Rorschach.\nSottotipi di Millon.\nTheodore Millon ha identificato cinque sottotipi di DDP:\nTerapia.\nI sintomi pi\u00f9 pervasivi possono essere trattati con i farmaci (SSRI, antipsicotici, ecc.) ma occorre un'adeguata psicoterapia di supporto per ristrutturare la personalit\u00e0 e aiutare il soggetto ad affrontare i sintomi e le sue paure, senza ricorrere all'aiuto di persone di riferimento o senza cadere in sintomatologie paranoico-ossessive."}
{"id": "1780116", "revid": "640277", "url": "https://it.wikipedia.org/wiki?curid=1780116", "title": "Indice di selettivit\u00e0", "text": "L'indice di selettivit\u00e0 misura la capacit\u00e0 di un quesito di una prova oggettiva di verifica di selezionare tra studenti pi\u00f9 preparati e quelli meno preparati; in formula:\ndove formula_2 rappresenta l'indice di selettivit\u00e0 del quesito formula_3 nella prova di verifica formula_4, formula_5 il numero di risposte esatte al quesito dell'insieme di quelli che hanno svolto meglio l'intera prova, formula_6 il numero di risposte esatte al quesito dell'insieme di quello che hanno svolto peggio l'intera prova, formula_7 il numero degli elementi di ognuno degli insiemi indicati.\nL'indice pu\u00f2 variare tra formula_8 e formula_9; in particolare quando formula_2 \u00e8 positivo il quesito \u00e8 in grado di distinguere i pi\u00f9 preparati da quelli meno preparati; nel caso formula_11 sia uguale a formula_12 non c'\u00e8 differenza tra il numero delle risposte corrette date dal gruppo dei migliori rispetto al gruppo dei peggiori; infine se formula_2 \u00e8 negativo il quesito presenta dei problemi di consistenza, poich\u00e9 gli studenti che hanno conseguito i risultati peggiori nella prova di verifica hanno risposto al quesito meglio degli altri."}
{"id": "1780117", "revid": "22356", "url": "https://it.wikipedia.org/wiki?curid=1780117", "title": "Solenodonti", "text": ""}
{"id": "1780118", "revid": "22356", "url": "https://it.wikipedia.org/wiki?curid=1780118", "title": "Solenodonte", "text": ""}
{"id": "1780119", "revid": "22356", "url": "https://it.wikipedia.org/wiki?curid=1780119", "title": "Toporagni", "text": ""}
{"id": "1780120", "revid": "228587", "url": "https://it.wikipedia.org/wiki?curid=1780120", "title": "Incontri internazionali di rugby a 15 di fine anno 2002", "text": "Nel rugby a 15 \u00e8 tradizione che a fine anno (ottobre-dicembre) si disputino una serie di incontri internazionali che gli europei chiamano \"Autumn International\" e gli appassionati dell'emisfero sud \"Springtime tour\". In particolare le nazionali dell'emisfero Sud si recano in tour in Europa.\nSi conferma che le uniche tre nazionali in grado di contrastare le tre grandi squadre dell'emisfero sud sono (vincitrice su tutte e tre), (che supera il e pareggia con gli All Blacks) e che supera l'."}
{"id": "1780136", "revid": "2079728", "url": "https://it.wikipedia.org/wiki?curid=1780136", "title": "Puerto Rico Islanders Football Club", "text": "I Puerto Rico Islanders erano una societ\u00e0 calcistica portoricana con sede a Bayam\u00f3n. Fondata nel 2003, la squadra ha militato nelle serie minori statunitensi, la USL First Division e la North American Soccer League, fino al suo scioglimento nel 2012.\nStoria.\nUSISL.\nJoe Serralta e altri uomini d'affari portoricani, a inizio anni Novanta, fondano il club calcistico denominato Puerto Rico Islanders. La squadra gioca solo poche partite nel campionato portoricano, poich\u00e9 Serralta decide di spostare la sede del club a Houston, in Texas, cambiando anche il nome del team in Houston Hurricanes.\nNel 1995, gli Islanders esordiscono nella prima divisione della USISL (ora nota come United Soccer Leagues, o USL).\nNel 2003, Serralta riporta la sede del club in Porto Rico, ma la sua squadra continuer\u00e0 a militare nella lega statunitense. Si tratta in pratica di una rifondazione a tutti gli effetti, tant'\u00e8 che anche il nome del club viene modificato, tornando alla vecchia denominazione di \"Puerto Rico Islanders FC\".\nNella stagione 2004, la prima disputata dopo il ritorno in Porto Rico, il club ottiene dei pessimi risultati (5 vittorie, 6 pareggi e 17 sconfitte). Nel 2005 ci sono per\u00f2 gi\u00e0 dei miglioramenti, e gli Islanders mancano di poco la qualificazione ai play-off.\nStagione 2006.\nGli Islanders iniziano la stagione 2006 con la seria intenzione di vincere il campionato. Per raggiungere l'obiettivo, la dirigenza ha messo assieme un gruppo di giocatori talentuosi, tra cui spiccano l'argentino Gustavo Barros Schelotto, il cileno Arturo Norambuena, il canadese Alen Marcina, i portoricani Marco V\u00e9lez, Alexis Rivera e Joshua Norkus e, infine, lo statunitense Dan Kennedy.\nLe cose cominciano bene e, sotto la guida del coach Jorge Alvial, gli Islanders vincono tre delle prime sei gare della stagione. Alvial per\u00f2 si dimette dall'incarico per diventare un osservatore del . Il nuovo allenatore \u00e8 Toribio Rojas, l'assistente di Alvial.\nNelle ultime due gare della regular season, gli Islanders devono affrontare il Miami FC, che schiera in campo due vecchie glorie del calcio brasiliano: Rom\u00e1rio e Zinho. La squadra di Bayamon ha bisogno di 4 punti per qualificarsi ai playoff. Nel primo incontro, nonostante siano sotto per 0-2, gli Islanders riescono a ribaltare il risultato e a vincere per 4-2.\nIl 10 settembre 2006 si gioca la seconda sfida contro il club di Miami. \u00c8 l'ultima gara di campionato e basta un pareggio ai portoricani per raggiungere i playoff. E pareggio sar\u00e0, un soffertissimo 1-1 ottenuto al 43\u00ba minuto del secondo tempo, grazie a un calcio di rigore.\nL'avventura nei playoff \u00e8 per\u00f2 breve: gli Islanders vengono infatti eliminati nella doppia sfida contro i Charleston Battery.\nStagione 2007.\nNelle amichevoli prima dell'inizio della stagione 2007, gli Islanders ottengono ottimi risultati contro quotati club della Major League Soccer. La rosa inoltre \u00e8 stata notevolmente migliorata, con l'inserimento di Victor Herrera, Gustavo Avila, Alberto Zapata e Josh Saunders. Il club di Bayamon \u00e8 a questo punto uno dei favoriti per la vittoria del titolo.\nNonostante le premesse, il campionato inizia male (appena una vittoria nei primi sette incontri). La societ\u00e0 decide di sollevare l'allenatore Rojas dall'incarico. Il nuovo allenatore \u00e8 Colin Clarke, che aveva precedentemente guidato dalla panchina gli FC Dallas. Soprannominato \"El General\" (il generale) per i suoi modi duri, Clarke conduce la squadra al sesto posto nella regular season.\nL'avversaria dei playoff \u00e8 il temibile Montr\u00e9al Impact: i canadesi si aggiudicano la gara di andata in casa per 3-2, ma i Puerto Rico Islanders riescono a ribaltare le cose nella gara di ritorno, imponendosi per 3-0. In semifinale gli Islanders se la devono vedere con i Seattle Sounders. La gara di andata viene vinta dai Sounders, che per\u00f2 vengono sconfitti nel match di ritorno. La qualificazione si decide quindi ai rigori, nei quali il club di Seattle riesce a spuntarla per 4-2."}
{"id": "1780139", "revid": "729019", "url": "https://it.wikipedia.org/wiki?curid=1780139", "title": "Aeroporto di Dong Hoi", "text": "L'aeroporto di Dong Hoi \u00e8 un aeroporto vietnamita situato nel comune di Loc Ninh, 6\u00a0km a nord della citt\u00e0 di Dong Hoi, nel dipartimento di Quang Binh, lungo la costa centro-settentrionale del Vietnam, a 500\u00a0km di strada a sud-est di Hanoi.\n\u00c8 un aeroporto civile classificato 4C dall'ICAO e l'area coinvolta misura circa 173 ettari, originariamente sabbiosa, lungo la costa del Mar Cinese Meridionale.\nLa lunghezza della pista attiva \u00e8 di 2400 m \u0445 40 m. L'aeroporto, che dispone di un Terminal Passeggeri, \u00e8 stato nuovamente aperto dopo i lavori di ricostruzione nel 2008. L'aeroporto pu\u00f2 ospitare aeromobili del tipo Airbus A321 e pu\u00f2 servire 500.000 passeggeri ogni anno.\nLa prima aerostazione fu una pista sterrata realizzata dall'esercito francese nel 1930, all'epoca dell'Indocina francese. L'aeroporto \u00e8 stato utilizzato dal Vietnam del Nord durante la guerra del Vietnam. La costruzione \u00e8 iniziata il 30 agosto 2004.\nIl primo aereo ad atterrare proveniva da Hanoi il 18 maggio 2008: data di inaugurazione per l'aeroporto. \nL'aeroporto serve ai visitatori di Phong Nha-Ke Bang e ai frequentatori delle spiagge della provincia. La Vietnam Airlines aprir\u00e0 voli diretti a Ho Chi Minh nel 2009.\nIl primo volo internazionale con Chiang Mai (Thailandia) a luglio 2017.\nL'ampliamento dell'aeroporto inizier\u00e0 nel quarto trimestre del 2018 e terminer\u00e0 nel secondo trimestre del 2020. La pista sar\u00e0 estesa a 3600 m (categoria 4E), un nuovo terminal con una capacit\u00e0 di 10 milioni di passeggeri all'anno sar\u00e0 costruito. L'investitore \u00e8 un gruppo vietnamita di FLC Group."}
{"id": "1780140", "revid": "287204", "url": "https://it.wikipedia.org/wiki?curid=1780140", "title": "Kasai (fiume)", "text": "Il fiume Kasai (in portoghese: \"Cassai\") \u00e8 un affluente del fiume Congo localizzato nell'Africa centrale. Ha una lunghezza di 2.153\u00a0km.\nSorge in Angola e per un lungo tratto segna il confine tra Angola e Repubblica Democratica del Congo (RDC), quindi entra totalmente in RDC, dove si unisce al fiume Congo a nord-est di Kinshasa.\nGli affluenti del Kasai includono il Fimi, il Kwango e il Sankuru. Il breve tratto del Kasai dopo l'afflusso del Fimi \u00e8 noto con il nome di fiume Kwa.\nIl bacino fluviale del Kasai consiste principalmente in regioni della foresta pluviale equatoriale."}
{"id": "1780142", "revid": "249337", "url": "https://it.wikipedia.org/wiki?curid=1780142", "title": "Ghiannis Ritsos", "text": "Ritsos \u00e8 considerato uno dei pi\u00f9 grandi poeti greci del ventesimo secolo, insieme a Konstantinos Kavafis, Kostis Palamas, Giorgos Seferis, e Odysseas Elyt\u012bs. Il poeta francese Louis Aragon, prefando l'edizione francese di \"Pietre Ripetizioni Sbarre\" (Gallimard, Parigi 1971), ha sostenuto che Ritsos \u00e8 \u00abil pi\u00f9 grande poeta vivente di questo tempo che \u00e8 il nostro\u00bb. Ritsos \u00e8 stato proposto 9 volte, senza successo, per il Premio Nobel per la Letteratura. Quando il poeta vinse il Premio Lenin per la pace, assegnatogli nel 1975-76, egli dichiar\u00f2 che \"questo premio \u00e8 pi\u00f9 importante per me rispetto al Premio Nobel\".\nLa sua poesia \u00e8 stata spesso vietata in Grecia durante le fasi di regime autoritario per le idee di sinistra del poeta e la sua vicinanza politica al partito comunista greco (KKE). Le maggiori opere del poeta includono \"Trattori\" (1934), \"Piramidi\" (1935), \"Epitaffio\" (1936), e \"Veglia\" (1941\u20131953).\nRitsos principalmente ha scritto le poesie con un intento politico, \"servendo il comunismo con la sua arte\". Una delle sue poche opere che differiscono da questo tema politico \u00e8 \"La sonata al chiaro di luna\".\nBiografia.\nNato il 1\u00ba maggio 1909 a Monemvasia, nel Peloponneso, Ritsos \u00e8 il quarto e ultimo figlio di una famiglia di proprietari terrieri. Bambino precoce, inizia a scrivere i suoi primi componimenti all'et\u00e0 di otto anni, coltivando al contempo la passione per la musica e la pittura, forme d'arte alle quali rester\u00e0 fedele per l'intera sua vita. L'infanzia e la giovinezza di Ghiannis, tuttavia, sono presto scosse da lutti e malattie: il fratello e la madre moriranno di tubercolosi, mentre il padre (consumato dalla ludopatia, che coster\u00e0 alla famiglia il disastro economico) e la sorella finiranno ricoverati in un istituto psichiatrico.\nDesideroso di ricevere un'istruzione universitaria, si trasferisce, nel 1925, ad Atene, ma, a causa delle scarse sostanze economiche, \u00e8 costretto a rinunciare agli studi. Per vivere, dunque, Ghiannis si impiega come dattilografo e come copista per una banca. Colpito, nel 1926, dalla tubercolosi, trascorre tre anni in sanatorio, durante i quali matura la sua adesione al marxismo. Dimesso dal sanatorio, si impegna nella direzione della sezione artistica di un'organizzazione legata al Partito Comunista, curando gli allestimenti teatrali di spettacoli cui prender\u00e0 parte anche come attore. E alla carriera attoriale si dedicher\u00e0, a partire dal 1933, per diversi anni, svolgendo attivit\u00e0 di ballerino e di comparsa nel teatro ateniese di Kypseli e in quello Nazionale, senza rinunciare all'impegno politico e alla prediletta vocazione poetica. Cos\u00ec, nel 1934, vede la luce la raccolta \"Trattore\", a stretto giro seguita, gi\u00e0 nel 1935, da un'altra, intitolata \"Piramidi\". Le raccolte, di contenuto sociale, sono entrambe caratterizzate \u2014 come ha evidenziato Nicola Crocetti \u2014 da una forte \u00abispirazione umanitaria\u00bb.\nBibliografia.\nRaccolte poetiche.\nScrittore particolarmente prolifico, Ritsos \u00e8 autore di circa 150 raccolte poetiche, oggi ricomprese, per i tipi dell'editore ateniese Kedros, in quattordici volumi (ciononostante, molte sono ancora le opere inedite, alcune delle quali irrimediabilmente perdute, perch\u00e9 distrutte dallo stesso Ritsos). Fra le raccolte pi\u00f9 significative, si distinguono:\nProse.\nDal 1984 al 1986, Ristos si \u00e8 dedicato alla pubblicazione, sempre per l'editrice Kedros, di 9 volumi di prose, intitolati \"Iconostasi di Santi anonimi\" (\u0395\u03b9\u03ba\u03bf\u03bd\u03bf\u03c3\u03c4\u03ac\u03c3\u03b9\u03bf \u0391\u03bd\u03c9\u03bd\u03cd\u03bc\u03c9\u03bd \u0391\u03b3\u03af\u03c9\u03bd)."}
{"id": "1780143", "revid": "2184448", "url": "https://it.wikipedia.org/wiki?curid=1780143", "title": "Iguaz\u00fa (fiume)", "text": "Il Fiume Iguaz\u00fa (in spagnolo \"R\u00edo Iguaz\u00fa,\" ) \u00e8 un fiume del Sud America. Il suo nome deriva dal termine \"Yguaz\u00fa\" (\"grande acqua\" in guaran\u00ec, la lingua parlata dai Tupi-Guaran\u00ed).\nIl fiume nasce dalla confluenza dell'Ira\u00ed con l'Atuba nei pressi della citt\u00e0 brasiliana di Curitiba. Nella parte finale del suo percorso, prima di confluire nel fiume Paran\u00e1, delimita il confine tra l'Argentina (Provincia di Misiones) e il Brasile (stato di Paran\u00e1)\nNella parte finale del suo corso, vicino alla frontiera con l'Argentina e prima di unirsi al fiume Paran\u00e0, si trovano le spettacolari cascate dell'Iguaz\u00fa."}
{"id": "1780146", "revid": "94647", "url": "https://it.wikipedia.org/wiki?curid=1780146", "title": "Suddivisioni del Guatemala", "text": ""}
{"id": "1780153", "revid": "1272592", "url": "https://it.wikipedia.org/wiki?curid=1780153", "title": "Chiesa di San Paolo (Brindisi)", "text": ""}
{"id": "1780155", "revid": "1543377", "url": "https://it.wikipedia.org/wiki?curid=1780155", "title": "Johann Nikolaus von Dreyse", "text": "Biografia.\nJohann Nikolaus Dreyse invent\u00f2 il fucile con percussore ad ago, il cosiddetto \"Dreyse Z\u00fcndnadelgewehr\", battezzato col suo nome ed adottato come fucile standard in dotazione all'esercito prussiano nel 1840. Oltre all'armamento militare, la fabbrica di Dreyse produsse anche una straordinaria variet\u00e0 di pistole e fucili da caccia con percussore ad ago. Dopo la morte di Johann, la gestione dell'azienda pass\u00f2 in mano al figlio Franz e successivamente al cugino Nikolaus, sotto la cui direzione la fabbrica divenne famosa per i fucili dalle curatissime finiture e decorazioni.\nTra le sue creazioni, degni di nota sono il fucile ad ago Dreyse M1868, in dotazione all'esercito prussiano per ordine dell'imperatore di Germania, la doppietta ad ago Dreyse del 1870 e la rivoltella \"Dreyse Reichsrevolver M1879\", adottata dall'esercito tedesco nel 1879 e poi sostituita dalla \"Reichsrevolver M1883\".\nCuriosit\u00e0.\nJohann Nikolaus Dreyse non ha legami con Karl Drais, inventore della Draisina."}
{"id": "1780157", "revid": "1573940", "url": "https://it.wikipedia.org/wiki?curid=1780157", "title": "Incontri internazionali di rugby a 15 di met\u00e0 anno 2003", "text": "A met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud, che precedono dal 1996, la disputa del Tri Nations.\nNel 2003, la tradizione non solo non viene meno, ma questi tour sono un momento determinante per la preparazione della Coppa del mondo imminente.\n\u00c8 sempre l' la squadra pi\u00f9 forte e si pone come favorita verso la coppa del mondo."}
{"id": "1780163", "revid": "123106278", "url": "https://it.wikipedia.org/wiki?curid=1780163", "title": "Chiesa di San Mamiliano (Sovana)", "text": "La chiesa di San Mamiliano \u00e8 un luogo di culto cattolico situato nel centro storico di Sovana, in provincia di Grosseto.\nStoria.\nLa chiesa risulta essere la pi\u00f9 antica del centro storico e, secondo alcuni studiosi, nel corso del VI secolo \u00e8 stata la prima sede vescovile della diocesi: in quell'epoca l'edificio religioso era certamente intitolato ad un altro santo.\nCostruita durante il periodo paleocristiano, in alcuni punti poggia su strutture ancor pi\u00f9 antiche, provenienti quasi certamente da edifici dismessi di epoca etrusco-romana. Ulteriori lavori di ampliamento sono stati effettuati in epoche successive, ma comunque entro il Duecento.\nIl successivo trasferimento della cattedra vescovile presso il Duomo, la cattedrale dei Santi Pietro e Paolo, e il lento ed inesorabile declino conosciuto dalla citt\u00e0 dal periodo della dominazione senese in poi, hanno portato ad un graduale abbandono dell'edificio religioso che, nel corso dei secoli, \u00e8 andato incontro ad un progressivo degrado che ha compromesso parte della struttura.\nRecenti restauri hanno permesso di riportare la chiesa agli antichi splendori, oltre a portare alla luce numerose tombe e perfino un tesoro di circa 500 monete d'oro fior di conio che era segretamente custodito al suo interno, grazie al contributo di David Tuci, archeologo a cui si deve la scoperta, nascosto sotto l'antico pavimento. Si tratta di 498 solidi d'oro coniati sotto Leone I e Antemio, tra il 457 e il 474, rilevante per numero di pezzi e numero di imperatori rappresentati. Il tesoro, per il quale \u00e8 stato appositamente creato un museo inaugurato il 30 luglio 2012, \u00e8 forse il celebre \u00abTesoro di Montecristo\u00bb, che Alexandre Dumas descrisse basandosi su leggende popolari. Almeno tre documenti antichi parlano infatti di un tesoro nella chiesa di San Mamiliano a Montecristo: nella seconda met\u00e0 del Cinquecento il principe di Piombino e il Granduca di Toscana vi sconsigliavano di fare ricerche per la presenza di pirati, mentre una spedizione dalla Corsica scov\u00f2 \u00ab\"ossa bruciate e piccoli vasi neri\"\u00bb. Non appare quindi come un caso che un tesoro si trovasse effettivamente nella chiesa di San Mamiliano ma a Sovana, dove si trovano le reliquie del santo e vescovo di Palermo, morto nel 460.\nDescrizione.\nLa chiesa di San Mamiliano si affaccia col suo fianco sinistro sulla piazza del Pretorio, mentre la facciata col portale d'ingresso \u00e8 adiacente al lato sinistro del palazzo Bourbon del Monte.\nLa chiesa si presenta ad ampia navata unica, con un'insolita doppia area absidale che rappresenta la parte pi\u00f9 antica del periodo paleocristiano; in passato, doveva essere quasi certamente presente una cripta, tipica degli edifici religiosi risalenti a quell'epoca, che poteva trovarsi nell'area sottostante alle due absidi.\nRimasta suggestivamente priva del tetto di copertura come la celebre abbazia di San Galgano, \u00e8 delimitata da pareti costituite da blocchi di tufo, il cui basamento presenta in alcuni punti strutture etrusco-romane.\nLa struttura architettonica presenta anche numerosi elementi stilistici romanici, introdotti con i lavori di ampliamento e ristrutturazione avvenuti in pi\u00f9 fasi fino al Duecento."}
{"id": "1780166", "revid": "767487", "url": "https://it.wikipedia.org/wiki?curid=1780166", "title": "Ma.Bra. E.P. Volume 3", "text": "Ma.Bra. E.P. Volume 3 \u00e8 un singolo dell'anno 2008, del dj italiano Maurizio Braccagni in arte \"Ma.Bra.\""}
{"id": "1780169", "revid": "1775883", "url": "https://it.wikipedia.org/wiki?curid=1780169", "title": "Mysterious Girl", "text": "Mysterious Girl \u00e8 probabilmente la canzone pi\u00f9 conosciuta del cantante inglese Peter Andre, a cui partecip\u00f2 anche il rapper caraibico Bubbler Ranx, pubblicata nel 1996, ed estratta dal suo secondo album \"Natural\".\nSuccesso del brano.\nIl singolo \u00e8 stato distribuito per tre volte nel Regno Unito. Nel 1995, in singolo arriv\u00f2 al massimo alla posizione numero 53 nella classifica inglese, pur raggiungendo la numero 1 e la numero 8, rispettivamente in Australia e Nuova Zelanda. Il singolo venne ripubblicato nel 1996, ed in questa occasione il brano riusc\u00ec ad arrivare fino alla numero 2 a giugno, non riuscendo per\u00f2 a battere \"Killing Me Softly\" dei Fugees. In seguito ad una partecipazione di Andre ad un reality show, nel 2004 il singolo venne pubblicato nuovamente, riuscendo stavolta a raggiungere la vetta della classifica inglese nel febbraio 2004.\nIl video.\nIl video di \"Mysterious Girl\" \u00e8 stato girato a Koh Phi Phi Lee in Thailandia. La maggior parte del video mostra Peter Andre eseguire il brano a torso nudo, promuovendo maggiormente l'immagine del cantante pi\u00f9 che il brano o la sua musica in generale."}
{"id": "1780170", "revid": "1516087", "url": "https://it.wikipedia.org/wiki?curid=1780170", "title": "Stelio Mattioni", "text": "Percorso umano e letterario.\nGli inizi.\nSi impiega giovanissimo nella raffineria di petrolio \"Aquila\". Richiamato alle armi nel corso della seconda guerra mondiale, viene inviato prima in Jugoslavia (1941), poi in Africa, dove viene fatto prigioniero dagli inglesi e rinchiuso in un campo di concentramento. Al termine del conflitto, decorato con una croce di guerra, viene nuovamente assunto dall'azienda \"Aquila\" (1946), dove rimarr\u00e0 fino al termine della propria vita lavorativa, prima come impiegato, poi con funzioni dirigenziali. Nel 1956 pubblica, con l'editore Schwarz di Milano, una raccolta di poesie, \"La citt\u00e0 perduta\", e inizia a frequentare il mondo letterario della sua citt\u00e0, all'epoca ricco di fermenti vitali e di personalit\u00e0 prestigiose, fra cui Umberto Saba, Pier Antonio Quarantotti Gambini, Giani Stuparich e Virgilio Giotti. Non troppo soddisfatto delle proprie creazioni poetiche, che pur suscitano l'interesse e l'apprezzamento di Anita Pittoni, Bobi Bazlen e di altri intellettuali triestini, decide di imboccare la strada della narrativa.\nGli anni della maturit\u00e0 espressiva.\nNel 1962 vince il premio Settembrini-Mestre con un libro di racconti, \"Il sosia\", pubblicato da Einaudi. Seguiranno una serie di romanzi, tutti editi dalla casa editrice Adelphi, primo fra tutti \"Il re ne comanda una\" (1968), che si inserisce fra i primi cinque finalisti per il Premio Selezione Campiello, poi \"Palla avvelenata\" (1971), \"Vita col mare\" (1973), \"La stanza dei rifiuti\" (1976) e \"Il richiamo di Alma\" (1980). Anche con quest'ultima creazione Mattioni concorre al Premio Selezione Campiello arrivando in finale.\nCollabora all'epoca anche con la RAI (per cui scriver\u00e0 un dramma radiofonico, \"Il gallo canta a tutte le ore\") e diviene uno degli animatori del \"Circolo della Cultura e delle Arti\" della sua citt\u00e0. Allo scrittore verr\u00e0 affidata in quegli anni dal Comune di Trieste l'organizzazione di molti eventi di prestigio fra cui le commemorazioni per il cinquantesimo anniversario della morte di Italo Svevo (1978) e quelle per il centenario della nascita di Umberto Saba (1983).\nNegli anni ottanta e novanta pubblica altri romanzi, fra cui \"Il corpo\" (1985) e \"Sisina e il lupo\" (1993). Apprezzatissimo dalla critica \u00e8 il saggio \"Storia di Umberto Saba\", edito da Camunia (1989), di grande valore documentale per le numerose e interessanti testimonianze di prima mano raccolte da Mattioni e fornite dai molti amici e familiari, ancora in vita, legati al poeta. La sua ultima fatica letteraria, \"Tulul\u00f9\", uscita postuma nel 2002, chiude degnamente la vicenda umana e letteraria dello scrittore triestino.\nMattioni e la tradizione letteraria triestina.\nNei suoi romanzi Mattioni ama analizzare, con un linguaggio scabro ed essenziale, le vite di personaggi qualunque, immersi nella quotidianit\u00e0 e vittime di un malessere indefinito, legato spesso a una realt\u00e0 atemporale che \u00e8 loro estranea. Disincantato e apparentemente avulso dalla vicenda raccontata, lo scrittore lascia che il lettore si immerga in essa trovando dentro se stesso le risposte agli interrogativi che l'autore non pu\u00f2 o non vuole dare. Spettatore pi\u00f9 che protagonista, Mattioni lascia che la vicenda fluisca spontaneamente, senza l'apparente apporto del proprio creatore che pur \u00e8 li, sempre presente, con la propria ironia, i propri dubbi, il desiderio di cogliere una realt\u00e0 sempre inafferrabile e sfuggente, ma anche con una grande capacit\u00e0 di sognare, fantasticare.\nSono tematiche e stimoli questi che provengono da lontano, dai grandi protagonisti della letteratura triestina e mitteleuropea a cavallo fra Ottocento e Novecento, e in particolare da Svevo della cui eredit\u00e0 \u00abMattioni ha saputo fondere nel proprio stile molti elementi: il non lirismo...l'ironia... la naturale sapienza nel salire dal piano realistico a quello fantastico...e infine il \"passo\" del raccontare, sobrio anche nell'allucinato, asciutto e spedito anche nel grottesco, cos\u00ec congeniale a una citt\u00e0 come Trieste...\u00bb. Meno evidente forse, ma presente nella poetica dello scrittore \u00e8 anche \u00abIl suo legame con Kafka...nell'allestimento di storie sospese ed enigmatiche, nelle prospettive di una difficolt\u00e0 di comprensione della vita nei suoi piani e nelle sue stratificazioni\u00bb. Il parallelo con Kafka viene approfondito da Claudio Magris congiungendolo al richiamo a figure come Pessoa e Svevo: \u00abegli si inserisce cos\u00ec in quella famiglia di impiegati-scrittori che ha indagato a fondo - con Kafka, Svevo o Pessoa - la demonica reticenza della vita e ha scavato nei grovigli del secolo ben pi\u00f9 degli autori di eclatanti gesti vitalisti o trasgressivi\u00bb.\nCon Mattioni \u00e8 scomparso uno dei protagonisti della cultura triestina del secondo dopoguerra, che pur continua ad essere rappresentata degnamente da grandi scrittori, anche di formazione e interessi profondamente diversi fra di loro ma ascrivibili tutti a quella affascinante civilt\u00e0 di frontiera prodotta dalla citt\u00e0 giuliana e trasmessa al resto d'Italia e all'Europa."}
{"id": "1780171", "revid": "6923", "url": "https://it.wikipedia.org/wiki?curid=1780171", "title": "Circuito di Torretta", "text": "Il circuito di Torretta o autodromo Piano dell'Occhio \u00e8 un circuito motociclistico ed automobilistico a Torretta in provincia di Palermo.\nStoria.\nI lavori per la costruzione del circuito sono iniziati nell'estate del 2003 con il livellamento del terreno, (sono stati rigettati nel terreno molti rifiuti provenienti da altri lavori, di natura non sempre molto conosciuta, ragion per la quale sono state svolte delle indagini). In particolare si \u00e8 preferito dividere la costruzione di pi\u00f9 punti per rendere fruibile il tracciato nonostante non fosse ancora completato. Il primo stralcio della pista \u00e8 stato inaugurato nell'estate del 2007, attualmente il servizio \u00e8 fruibile, ma comprende solamente una piccola parte del progetto iniziale, infatti \u00e8 disponibile una parte asfaltata che condivide alcune parti con quella predefinita dal progetto, tale parte \u00e8 stata pi\u00f9 volte lievemente modificata per essere adattata alle varie manifestazioni. Sono ancora in costruzione box, tribune e le altre attrezzature di supporto, nonch\u00e9 la rimanente parte della pista.\nIl tracciato.\nL'area del circuito si estende per circa 70 ettari nella Piana dell'Occhio posta alle spalle del monte Cuccio a circa 10 km da Palermo. Il solo circuito occupa un'estensione di circa 20 ettari. Attualmente la pista \u00e8 lunga 2.4 km e una larghezza media di 14\u00a0metri in quest'immagine \u00e8 possibile vedere una conformazione (in giallo) del tracciato molto simile a quella attualmente disponibile (figura 1.2), in confronto sul teorico progetto futuro di un circuito di 5\u00a0km (in rosso), non \u00e8 presente invece la versione del progetto iniziale (figura 1.1)."}
{"id": "1780172", "revid": "614702", "url": "https://it.wikipedia.org/wiki?curid=1780172", "title": "Zwinglismo", "text": ""}
{"id": "1780173", "revid": "287204", "url": "https://it.wikipedia.org/wiki?curid=1780173", "title": "Double Arts", "text": " \u00e8 un manga scritto e illustrato da Naoshi Komi e pubblicato a partire dal 24 marzo 2008 nel 17\u00b0 numero del \"Weekly Sh\u014dnen Jump\" fino alla 41\u00aa uscita dell'8 settembre 2008. Pur avendo riscosso agli inizi un pacato successo, \u00e8 stato sospeso per il calo di interesse da parte del pubblico. Il finale della serie infatti, \u00e8 un semplice preludio al continuum della storia.\nTrama.\nLa storia \u00e8 il succo di un racconto fatto dalla stessa co-protagonista, Elraine Figarette che, alla fine degli eventi narrati, scrive un libro sul viaggio compiuto per salvare l'umanit\u00e0 dalla malattia pi\u00f9 terrificante del tempo: il . La piaga dilaga nel mondo da ormai pi\u00f9 di 700 anni, ed il lavoro di Elraine \u00e8 proprio quello di Junkaizou, ossia di Monaca Vagabond (termine tipico dei J-RPG). L'Ordine di queste \"Sorelle\" \u00e8 composto da sole donne, che fino a quel momento si sono rivelate le uniche capaci di sopravvivere al contagio. Viaggiando di luogo in luogo, le Junkaizou curano le vittime della malattia, assorbendo il veleno dagli stessi malati, e accumulandolo nel proprio corpo. La terapia tuttavia non \u00e8 una cura definitiva, rallenta solo l'avanzata dei sintomi, che dopo un po' si ripresentano fino a portare la persona affetta alla morte. La piaga sopravvive passando di persona in persona, diffondendosi attraverso il contatto fisico diretto (anche i capelli possono essere una superficie infettante), e i suoi sintomi caratteristici allo stadio terminale sono preceduti da convulsioni. Una volta che il decorso \u00e8 arrivato al suo termine, l'infetto comincia a diventare trasparente, per poi svanire nel nulla, pezzo dopo pezzo, lasciando solo gli indumenti indossati prima della fine.\nDurante uno dei suoi innumerevoli viaggi, Elraine, dopo aver assorbito il veleno di parecchi malati trattati, comincia a risentire dell'effetto collaterale della cura somministrata, cos\u00ec da cominciare anch'essa a svanire nel nulla per colpa dell'infezione. Ma all'ultimo momento, prima che sopraggiunga la fine, interviene un ragazzo, Kiri Luchile (l'altro co-protagonista), il quale dopo averla vista accasciarsi a terra la soccorre, arrestando inspiegabilmente e inconsapevolmente la sparizione della ragazza. Pare che Kiri sia completamente immune al Troi e che riesca addirittura a rinvigorire le forze delle persone ferite e/o ammalate. \u00c8 l'inizio di un rapporto simbiotico per Elraine ed il ragazzo, i quali dovranno rimanere in perpetuo contatto fra loro, per almeno un piccolissimo lembo di pelle esposta, se vorranno evitare la morte di lei. La loro missione ora \u00e8 quella di arrivare al Quartier Generale (QG) dell'Ordine, in modo che Kiri possa essere studiato approfonditamente, e capire quale sia il suo segreto. La cosa non sar\u00e0 facile dato che L'Organizzazione Gazzella, che si preoccupa attivamente di lasciar spargere la pestilenza nel mondo (uccidendo le Sorelle), si opporr\u00e0 al cammino dei due, sapendo il grossissimo rischio che corre facendo rimanere in vita Kiri.\nAssociazioni.\nIn questa realt\u00e0 sono presenti due grandi associazioni, una opposta per obiettivi all'altra, e per questo sempre in guerra fra loro:\nLOrdine delle , avente almeno 6 secoli di vita, si \u00e8 imposto l'obiettivo di debellare dal mondo la piaga chiamata Troi, che lo sta lentamente distruggendo. Il loro centro amministrativo si trova nella parte ovest del continente di Naginzeria, ma per tutto il mondo, senza limiti politici, si possono trovare varie sottosezioni \u201caffiliate\u201d, dirette anch'esse dagli stessi membri dell'ordine, che sostengono le varie Sorelle sparse sul globo. Fra queste persone ci sono solo donne e ragazze (anche se non si disdegna mai l'aiuto di mercenari capaci, che offrono il loro aiuto dal punto di vista militare), le quali possono intraprendere due carriere: quella da Maille, ossia quella di curare i malati, e quella da Militaire, ossia quella di forza armata di scorta a protezione delle Maille dagli assassini della Gazzella. La \u201cdivisa\u201d tipica delle Sorelle somiglia molto a quella degli appestati degli anni pi\u00f9 bui del Medio Evo. Infatti questa copre tutto il corpo, lasciando scoperto solo mani e testa, che spesso, in pubblico, viene coperta da un pesante cappuccio.\nLOrganizzazione , fondata 100 anni prima dell'inizio degli accadimenti, \u00e8 probabilmente una delle cause per cui il Troi continua ad esistere. Non si sa che relazione vi sia tra l'Organizzazione e l'esistenza della malattia: la cosa certa \u00e8 che la piaga porta all'Organizzazione un qualche tipo di oscuro \u201cbeneficio\u201d. Il loro obiettivo primario al momento \u00e8 la distruzione dell'Ordine delle Junkaizou, e per facilitarsi questo compito, vengono ingaggiati parecchi assassini che ad ogni omicidio guadagnano una lauta paga. Gli obiettivi preferiti di questi killer sono le indifese Maille Junkaizou. Undici erano i capi fondatori della Gazzella, e alla morte di ogni fondatore, il suo successore prende il nome di quello che lo ha preceduto. I governi del mondo sembrano essere contro questa Organizzazione e infatti i loro assassini vengono sbattuti in prigione come un qualsiasi altro criminale.\nIl mondo di DA.\nCome tutti i mondi fantasy, Double arts, non sfugge alle strutture fittizie che reggono un mondo altrettanto fittizio:"}
{"id": "1780181", "revid": "228587", "url": "https://it.wikipedia.org/wiki?curid=1780181", "title": "Sociologia dell'organizzazione", "text": "La sociologia dell'organizzazione \u00e8 la disciplina che studia la pratica organizzativa e le organizzazioni in base all'analisi sociologica.\nLe origini.\nNella seconda met\u00e0 del XVIII secolo la rivoluzione industriale inglese e quella politica francese provocano un terremoto nell'ordine sociale e politico del vecchio continente.\nLa borghesia offusca il potere economico dell'aristocrazia e le contende quello politico, l'egemonia culturale del clero viene messa a dura prova dall'illuminismo, corrente di pensiero che affonda le sue radici nella tradizione filosofico-scientifica inglese e fiamminga.\nLa Francia potendo contare sui \"lumi\" di personalit\u00e0 del calibro di Voltaire, Diderot e D'Alembert, eleva la ragione, la libert\u00e0 e l'uguaglianza a valori universali ed eterni ed offre alla borghesia le armi con cui colpire i privilegi con le quali l'antico regime aveva legittimato e perpetuato il potere.\nAlla luce dei mutamenti in atto si avverte la necessit\u00e0 di istituzioni o fattori in grado di spiegare e fornire una base di legittimit\u00e0 alla nuova societ\u00e0.\nLa ricerca attiva un processo di distacco di tre delle principali scienze sociali moderne: l'economia, la scienza politica e la sociologia.\nAdam Smith, unanimemente considerato il fondatore della scienza economica moderna, ritiene che l'uomo nel perseguire il proprio tornaconto all'interno dell'istituzione mercato promuove la crescita economica della collettivit\u00e0. Il teorico della filosofia morale scozzese considera il mercato una \"mano invisibile\", in grado di regolare l'ordine sociale in un ambiente privo di relazioni rilevanti tra individui. Lionel Robbins sostiene che l'asocialit\u00e0 nel mercato affonda le sue radici nel disequilibrio tra gli infiniti desideri dell'uomo e i limitati mezzi per soddisfarli.\nL'individuo costretto a vivere in una situazione di permanente insoddisfazione adotta nell'interazione con gli altri simili, atteggiamenti in grado di garantirgli la realizzazione dei propri obiettivi.\nSmith pone le basi per il successivo sviluppo dell'economia classica e neoclassica che mirano ad innalzare l'uomo ad essere razionale, in grado di scegliere, sulla base del calcolo costi-benefici, l'alternativa che gli garantisce la massima soddisfazione, tenuto conto della scarsit\u00e0 di risorse a sua disposizione.\nGli utilitaristi ambiscono ad una prospettiva materiale realizzabile in assenza di rapporti gerarchici, di cooperazione e di elementi etico-valoriali.\nL'antropologia culturale si pone agli antipodi rispetto alla scienza economica.\nIn essa l'uomo \u00e8 espressione del contesto strutturale e culturale nel quale vive.\nTale assioma \u00e8 valido anche nelle interazioni economiche con i propri simili.\nDetta scienza di origine anglossassone trae le proprie leggi da studi intrapresi presso economie arcaiche in cui il concetto di scarsit\u00e0 o abbondanza prescinde dalle risorse oggettive a disposizione della comunit\u00e0.\nBronislaw Malinowski uno dei principali interpreti di tale disciplina si meraviglia nella scoperta di trib\u00f9 in cui lo scambio di beni \u00e8 privo di utilit\u00e0 pratica, riveste il ruolo sociale di cementare le relazioni tra i suoi membri.\nDopo la seconda guerra mondiale \u00e8 stato raggiunto un compromesso tra le due scienze; la citt\u00e0 dell'abbondanza degli antropologi esprime il passato e l'origine di un processo di evoluzione funzionale che conduce alla citt\u00e0 della scarsit\u00e0, delineata dagli economisti e fatta propria dalla societ\u00e0 odierna.\nThomas Hobbes condivide la concezione profondamente egoistica della natura umana elaborata da Smith e attribuisce la soluzione al problema dell'integrazione sociale facendo leva su spiegazioni \"extra-sociologiche\", che confluivano in un unico principio: lo Stato.\nL'atteggiamento di rinuncia del modello smithiano e hobbesiano all'individuazione di fattori socio-culturali in grado di contribuire insieme al fattore economico e politico alla comprensione delle relazioni sociali, determina, all'inizio l'interesse di alcuni studiosi verso le strutture etico-culturali di un popolo (Montesquieu, Hegel) e successivamente critica contro il sistema economico capitalistico degli economisti classici (Karl Marx).\nNasce la sociologia che \u00e8 la scienza che studia con propri metodi di indagine e tecniche di ricerca, i processi ricorrenti di strutturazione e destrutturazione della vita associata, i condizionamenti che la societ\u00e0 esercita sulla formazione e sull'azione degli individui e che gli individui esercitano su di essa, mira a ricondurre la variet\u00e0 degli eventi particolari ad un numero limitato di leggi (Luciano Gallino) e nasce quando emerge nell'uomo il desiderio di uno studio laico e razionale dell'ordine sociale (Paci, 1992).\nL'inquietudine provata verso gli economisti, responsabili di aver legittimato l'ascesa della borghesia, classe dominante di un sistema di produzione in grado di generare una ricchezza materiale impensabile per l'umanit\u00e0 del passato ma inattuabile in ragione degli altissimi costi sociali, resta fino agli anni trenta l'argomento principale del pensiero sociologico.\nNel 1937 Talcott Parsons con la pubblicazione de \"la struttura dell'azione sociale\" crea le premesse teoriche necessarie ad un ampliamento dell'oggetto di indagine della scienza sociologica.\nIl principale interprete della versione del funzionalismo mira ad elaborare una teoria generale dell'organizzazione sociale puntando su un approccio sistemico e organicistico.\nLa diversa prospettiva di studio dalla quale l'autore parte per analizzare la societ\u00e0, rappresenta una novit\u00e0 assoluta per coloro che lo hanno preceduto e per tutti quelli che, partendo da un dato statistico o da un sottoinsieme del complesso delle relazioni sociali, finivano per elaborare una teoria olistica della societ\u00e0.\nDopo aver determinato gli elementi che pensava fossero alla base della sopravvivenza sociale, Parsons promuove il ricorso ad una pluralit\u00e0 di scienze analitiche, ciascuna dotata di una specifica area di indagine, con l'obiettivo di avanzare nella conoscenza dei meccanismi in grado di spiegare la complessa realt\u00e0 sociale.\nIl sociologo americano assegna all'economia, alla politica, all'antropologia ed alla sociologia ambiti di indagine distinti ma allo stesso tempo auspica una loro futura interconnessione.\nCiascuna materia estrae dai fatti concreti, leggi astratte che non sempre trovano riscontro in situazioni analoghe.\nLe distorsioni empiriche di una scienza sono il risultato di una o pi\u00f9 variazioni intervenute nelle altre sfere di azione.\nla soluzione parsoniana assegna alla sociologia la spiegazione dell'ordine sociale e la pone in una situazione di distacco dalle altre materie.\nA partire dagli anni settanta e soprattutto negli anni ottanta l'interconnessione tra scienze analitiche auspicata da Parsons affiora in tutti quei fenomeni economici ritenuti anomali dalla teoria tradizionale e per questo marginalizzati dalla stessa.\nL'impossibilit\u00e0 dell'economia di fornire un quadro teorico in grado di spiegare la nascita e l'evoluzione di realt\u00e0 come i distretti industriali, suscita l'interesse della sociologia economica ad occuparsi di fenomeni che da circa due secoli erano dominio esclusivo dell'economia.\nIl processo in atto coinvolge anche l'impresa di grandi dimensioni grazie anche al contributo di Williamson che dopo aver attinto dagli studi della macroeconomia d'impresa e dalla sociologia dell'organizzazione elabora la teoria dei costi di transazione.\nNell'elenco delle variabili in grado di formulare l'origine e l'evoluzione delle operazioni commerciali tra imprese, l'autore propone incognite sconosciute agli economisti.\nL'introduzione nella macroeconomia d'impresa del concetto di gerarchia per delineare particolari rapporti tra aziende (Williamson) o l'attenzione posta da Ouchi per il clan elemento particolarmente adatto a descrivere i modelli di comportamento tipici delle aziende asiatiche, rappresentano una novit\u00e0 sconcertante per chi ha sempre basato le decisioni imprenditoriali sulle regole del mercato.\nA livello macro numerosi sono gli studi volti a elaborare teorie che indicano i mezzi cui lo stato, i sindacati e le associazioni di consumatori fanno riferimento per pilotare il capitalismo nella direzione del benessere sociale e inquietanti sono le analisi sui legami tra \u00e9lite economiche, potere politico e sistema economico.\nMolti studiosi dopo aver evidenziato l'esistenza di una pluralit\u00e0 di forme di scambio rivolgono la propria attenzione all'economia informale, un fenomeno che ha un grosso impatto sociale ma che il sistema di contabilit\u00e0 tradizionale non \u00e8 in grado di rilevare (Gershunyi).\nLe ricerche in atto riposizionano l'impostazione del pensiero sociologico.\nLa nuova sociologia economica abbandona ogni pretesa egemonica nei confronti della teoria economica e l'inutile divisione disciplinare con le altre scienze sociali; considera l'azione economica un'azione sociale e individua le conseguenze sociali derivanti dall'evoluzione del sistema economico.\nIl contributo di Max Weber, uno dei fondatori insieme a Karl Marx ed Emile Durkheim della sociologia classica, \u00e8 uno degli stimoli principali attraverso i quali la nuova sociologia economica supera l'impostazione parsoniana e approda ad un nuovo stadio, la spiegazione dell'economia in una prospettiva sociologica (Swedberg).\nWeber attribuisce all'etica calvinista l'origine del sistema di produzione capitalistico e sostiene che la moderna economia viene disciplinata e rafforzata da un insieme di valori e istituzioni createsi all'interno della cultura occidentale.\nL'eclettico studioso tedesco asserisce che le valutazioni e gli scopi di ciascun individuo sono variabili importanti nella spiegazione dell'azione sociale ma da sole non bastano a comprendere la complessit\u00e0 di ogni fenomeno sociale.\nI pezzi mancanti necessari a completare il puzzle sono la comprensione dei vincoli e delle possibilit\u00e0 di ciascun attore nel quadro delle relazioni sociali complessive.\nWeber afferma che gli obiettivi del singolo sono divergenti rispetto a quelli dei suoi simili, a causa della diversa importanza data da ogni individuo all'aspetto religioso, filosofico ed economico.\nL'autore sostiene che \u00e8 cruciale evidenziare nell'analisi di una struttura economica l'esistenza o meno di gruppi di potere capaci di regolare l'attivit\u00e0 economica, ed \u00e8 importante la comprensione degli scopi alla base delle loro decisioni.\nA livello micro Weber osserva che la ricerca e il successivo impegno delle imprese in attivit\u00e0 in cui la concorrenza \u00e8 inesistente promuove la nascita di nuove imprese e di settori analoghi e attribuisce alla struttura finanziaria: \"network\" tra le aziende leader, il ruolo di centro direzionale del capitalismo.\nKarl Polanyi attribuisce all'elemento politico-istituzionale l'origine del capitalismo e sulla scia delle scoperte di Malinkwsji individua tre tipologie di scambio: il mercato, la reciprocit\u00e0 e la redistribuzione.\nLa scuola francese, erede di Durkheim, riconduce ad una matrice sociale fenomeni puramente economici come il salario e la moneta, e sostenendo che i mutamenti sociali costituiscono la fonte e non il risultato delle conseguenze economiche, capovolge la tesi marxista.\nC\u00e9lestin Bougl\u00e9 puntualizza che la sociologia economica non \u00e8 la sorgente di ogni sociologia ma solo un ambito della complessa disciplina.\nNella nuova sociologia economica l'azione economica \u00e8 il risultato delle relazioni umane, cooperative ed altruistiche ma anche conflittuali e oppressive.\nCiascun individuo occupa uno specifico spazio sociale dal quale ne derivano diritti e obblighi (Anthony Giddens).\nStinchcombe, partendo dall'idea che l'uomo agisce conformemente ai propri interessi, confuta ogni postulato di razionalit\u00e0 a priori sostenendo che le motivazioni del singolo possono essere conformi, in antitesi o diverse rispetto ad altri.\nEmerson concentra la propria attenzione sulle relazioni asimmetriche, anticamera della concentrazione del potere nelle mani di pochi o addirittura di un unico attore.\nGli studi di Doeringer, Piore e Berg sul mercato del lavoro e di Alfred Adler sui mercati finanziari sono funzionali alla dimostrazione della tesi di Barber che definisce il mercato un \"network\" di relazioni sociali.\nWhite abbraccia l'idea di un mercato interdipendente dalle altre istituzioni sociali e elabora un modello analitico in grado di spiegare le transazioni economiche facendo leva su concetti esclusivamente sociologici.\nRonald P. Dore arricchisce il lavoro di Williamson dimostrando che accanto al modello gerarchico e di mercato esiste almeno una terza via in grado di spiegare l'organizzazione di un sistema economico e nella quale i legami tra le parti contraenti costituiscono l'elemento principale.\nLe relazioni sociali costituiscono un ingrediente essenziale sia per il funzionamento che per l'efficienza di un'economia di mercato (Amitai Etzioni).\nWilliam Hollingsworth Whyte e George A. Lundberg definiscono le imprese, organizzazioni che, con mezzi limitati e in un ambiente di complessit\u00e0 informative, interagiscono con altre organizzazioni per realizzare i propri obiettivi.\nPhilippe C. Schmitter sostiene che il mercato \u00e8 il risultato dell'azione imprenditoriale regolata dall'autorit\u00e0 pubblica.\nPur mantenendo prospettive relativamente diverse \u00e8 possibile isolare dalle brevi descrizioni dei principali interpreti della nuova sociologia economica un concetto comune, l'idea che i mercati e le imprese sono istituzioni sociali.\nLa nuova sociologia economica concentrando l'attenzione sulle relazioni tra gli attori del sistema economico, chiave di volta per la comprensione della nascita ed evoluzione delle istituzioni, delinea una netta separazione di interesse rispetto all'economia classica e alla nuova economia istituzionale.\nLe nuove teorie sociologiche relativizzano il ruolo del mercato.\nLo scambio economico diventa una delle forme possibili di scambio sociale.\nDalla fusione della \"sweckrational\" di Weber con l'analisi antropologica di Marcel Mauss, Bronis\u0142aw Malinowski e L\u00e9vi-Strauss ha origine un'idea fondamentale della nuova scienza sociale, lo scambio determina sia un flusso materiale che conseguenze nelle relazioni sociali sottostanti.\nRodney Stark definisce il fenomeno \"economia polifonica\".\nLa pluralit\u00e0 di forme di transazione sono espressione della complessit\u00e0 relazionale presente nella moderna societ\u00e0.\nNei loro saggi Helmut Sick e Ray Pahl mettono in relazione realt\u00e0 distinte e il confronto \u00e8 funzionale alla comprensione delle caratteristiche insite nelle differenti tipologie di scambio.\nCheal occupa un ruolo da protagonista in un altro importante filone sociologico: l'analisi nella comunit\u00e0 odierna di scambi privi di interessi economici.\nL'autore spiega che la persistenza del dono nelle societ\u00e0 avanzate funge da stabilizzatore sociale e contribuisce a rafforzare le relazioni sociali in un contesto di pluralismo culturale.\nEtzioni riposiziona l'attenzione della sociologia sullo scambio economico.\nEgli promuove la necessit\u00e0 di limitare e disciplinare le relazioni potenzialmente conflittuali e distruttive delle transazioni.\nL'apparato istituzionale e sociale \u00e8 lo strumento pi\u00f9 adatto ad arginare le energie negative del mercato e a potenziare quelle positive.\nIn particolare Scokpol, Evans e Rueschmeyer enfatizzano l'importanza del ruolo statale e lo elevano ad organo cerebrale del sistema economico.\nL'ente sociale sovrano, nel perseguire i propri obiettivi strategici, invia impulsi agli altri attori istituzionali e, direttamente o indirettamente, ai singoli individui, sia per incoraggiare l'accumulazione della ricchezza che per procedere ad una redistribuzione della stessa.\nDopo aver brevemente elencato ed interpretato gli aspetti originali delle principali teorie sociologiche, Magatti rifocalizza l'attenzione sui controversi rapporti tra sociologi ed economisti.\nI sociologi hanno accusato pi\u00f9 volte gli economisti di imperialismo culturale mentre gli economisti hanno spesso ritenuto la sociologia scientificamente debole.\nA partire dagli anni settanta l'economia, nel tentativo di affermare il proprio approccio teorico sulle altre scienze sociali, esporta il proprio modello analitico anche nei fenomeni che non hanno alcuna attinenza con la disciplina economica.\nLa sociologia viene inglobata nell'economia.\nL'apparente vittoria del paradigma economico, nell'analisi dei fenomeni sociali, si rivela invece un importante contributo alla crescita della disciplina sociologica.\nLa sociologia materializza quindi la possibilit\u00e0 di approfondire temi economici che fino a quel momento le erano preclusi.\nMentre in economia, nonostante i tentativi di Hirschman, Nelson, Winter, Amartya Sen, Turow, e Williamson, vi \u00e8 uno schema dominante ancorato al modello neoclassico, nella scienza delle relazioni sociali confluiscono numerosi paradigmi, nessuno dei quali \u00e8 incondizionatamente vero o falso, migliore o peggiore.\nIl confronto tra i differenti modelli sociologici avvicina la spiegazione teorica alla realt\u00e0 empirica.\nLa teoria.\nLa teoria sociale, fedele al controllo scientifico e particolarmente importante nell'analisi delle procedure e nelle deduzioni, avvalendosi di differenti approcci teorici, sintetizza valori, visioni della vita e concezioni del mondo.\nL'utilitarismo metodologico.\nPhilippe Van Parijs parte da una concezione egoistica e atomista dell'uomo il quale con mezzi razionali persegue razionalmente il proprio interesse sulla base delle proprie preferenze e in funzione della remunerazione economica, del potere e del prestigio.\nL'analisi economica riveste un ruolo centrale nella comprensione della struttura sociale mentre le relazioni sociali sono solo vincoli destinati ad indebolirsi nella concorrenza perfetta.\nTale metodo acquisisce i dati del fenomeno da analizzare, quindi orienta la ricerca su un principio economico, valoriale... e procede tramite una logica deduttiva alla risoluzione del problema (Ludwig von Mises).\nLa critica principale al modello concerne l'applicazione della teoria negli altri ambiti della vita sociale, ad esempio nella politica e nelle relazioni familiari.\nLa teoria sistemica definisce l'economia un sottosistema della societ\u00e0 e viene assimilata all'approccio dell'utilitarismo metodologico poich\u00e9 adotta nell'analisi della sfera economica i dogmi degli economisti classici ortodossi.\nLa nuova sociologia economica, in opposizione alle teorie neoclassiche, fornisce tre differenti approcci accomunati dall'idea di \"embeddeness\".\nLa \"Structural Theory\" \u00e8 la prima di questo gruppo di teorie e studia il fenomeno economico facendo leva su un approccio di tipo empirico che analizza la natura e la struttura delle relazioni sociali.\nQuesta teoria, sviluppatasi prevalentemente negli Stati Uniti grazie agli importanti contributi di Arthur Stinchcombe, Mark Granovetter e Harrison White, dopo aver inquadrato dettagliatamente il contesto nel quale l'azione si svolge, ritiene di poter stabilire le ragioni del comportamento di ciascun attore.\nI mercati e le imprese sono due realt\u00e0 privilegiate di studio essendo allo stesso tempo elementi tipicamente economici e organizzazioni sociali caratterizzate da reti di relazione altamente strutturate.\nLa teoria strutturale spiega che l'azione individuale dipende dalla teoria della scelta razionale e dai limiti sociali al comportamento individuale.\nQuindi la microstruttura sociale costruisce e modifica la struttura delle preferenze individuali.\nIstituzionalismo.\nIl secondo grande filone teorico effettua gli studi macrosociologici di tipo storico, comparativo e, attingendo dalla tradizione marxista e weberiana, elabora ricerche finalizzate all'analisi dell'ordine istituzionale garantito dalla combinazione delle infrastrutture culturali, economiche e politiche.\nNel pensiero marxista si insiste sul rapporto economia-politica e sulle interconnessioni tra potere, ideologia e organizzazione.\nNe risulta una razionalit\u00e0 individuale ancorata non solo al calcolo utilitaristico ma anche, all'aderenza agli ideali e alla fedelt\u00e0 di gruppo che sono espressione di interessi individuali e collettivi al tempo stesso.\nLa tradizione Weberiana indica l'elemento culturale-normativo l'aspetto centrale delle istituzioni sociali in generale ed economiche in particolare.\nA tal fine accantona il sistema dei prezzi per far posto a quello valoriale che \u00e8 pi\u00f9 strettamente collegato al concetto di \"embedded\".\nLa pluralit\u00e0 culturale di questa teoria stimola l'elaborazione di una molteplicit\u00e0 di soluzioni per ogni problema economico poich\u00e9 dal confronto \u00e8 probabilmente pi\u00f9 facile giungere a quella migliore.\nL'analisi della dimensione culturale nella struttura degli scambi, di Dore in Giappone, si rivela utile per comprendere l'intera struttura sociale ed esplicitare che spesso una soluzione valida in un particolare contesto pu\u00f2 esserlo anche in altri.\nL'interazionismo simbolico.\nIl terzo filone di ricerca considera ogni relazione, compresa quella economica, una costruzione sociale.\nL'approccio interazionista, attraverso una metodologia empirica, concentra l'attenzione sulle interazioni umane, utili per la comprensione delle situazioni e dei collegamenti dal micro al macro e dalla realt\u00e0 alla teoria.\nNella comunicazione, che pu\u00f2 avvenire sia attraverso relazioni faccia a faccia sia tramite fenomeni culturali e \"mass media\", il singolo stabilisce la propria linea d'azione alla luce dell'interpretazione dell'altrui comportamento (Herbert Blumer) e pertanto ne conseguono transazioni sociali in cui scambi si realizzano conformemente alle reciproche aspettative.\nMarcel Mauss ritiene ad esempio che gli scambi di doni determinano pretese di \"status\" e obbligazioni che perpetuano il rituale di scambio mentre il regalo \u00e8 il segno concreto del legame tra le parti.\nIl passaggio dai fenomeni interpersonali a quelli macroscopici avviene tramite catene rituali di interazione che assumono la tipologia della stratificazione sociale (Randall Collins).\nI gruppi predominanti tendono ad organizzare le istituzioni della societ\u00e0 in funzione dei loro scopi e valori mentre quelli subalterni vengono penalizzati nell'accesso alle risorse e alle competenze.\nLa lotta culturale tra i gruppi diversi \u00e8 finalizzata al controllo, al mantenimento o alla variazione delle realt\u00e0 sociali.\nOgni ordine \u00e8 negoziato a livello interpersonale, nei rapporti tra gruppi e a livello macrosociale (Claude Levi Strauss).\nL'economia potendosi avvalere di un unico paradigma nella spiegazione di un unico oggetto di studio, \u00e8 superiore a tutte le scienze sociali nel grado di astrazione e di sofisticazione analitica raggiunto; molte leggi economiche sono state addirittura tradotte in linguaggio matematico.\nD'altra parte la crisi delle disciplina economica \u00e8 sempre pi\u00f9 evidente a causa della difficolt\u00e0 di spiegare alcune realt\u00e0 incomprensibili nell'ottica neoclassica.\nNasce da queste difficolt\u00e0 la necessit\u00e0 di inserire altri fattori che contribuiscano alla comprensione della sfera economica, tra i quali, quello sociale \u00e8 di gran lunga il pi\u00f9 importante.\nPer evitare che l'imperialismo metodologico e disciplinare dell'economia diventi anche normativo, la nuova sociologia economica ha adottato una pluralit\u00e0 di approcci che individuano nell'azione economica un sottoinsieme di quella sociale.\nLa teoria della scelta razionale dipende dalle opportunit\u00e0 oggettive che vincolano le preferenze soggettive (Jon Elster).\nIl residuo non noto rimane ancora un aspetto intatto; sono state a tal proposito poste molte domande ma ci vorranno molti anni prima di predisporre risposte esaurienti.\nLa coesione organizzativa.\nIl capitale sociale.\nNegli anni novanta del Novecento, la difficile transazione economica nei paesi dell'Europa orientale dopo il crollo dei regimi comunisti e il forte sviluppo del capitalismo asiatico hanno stimolato la ricerca finalizzata alla soluzione di due importanti quesiti: il perch\u00e9 della differenziazione dei processi di modernizzazione in un contesto di economia globalizzata e la determinazione delle variabili che permettono ad alcuni paesi di mostrare un dinamismo di sviluppo pi\u00f9 elevato di altri.\nLa predisposizione di uno schema interpretativo complesso che si avvalga, in un'ottica storico-comparativa, di una pluralit\u00e0 di variabili economiche, politiche e culturali, sarebbe in grado di fornire risposte adeguate ai mutamenti in atto.\nAlcuni scienziati hanno gi\u00e0 realizzato modelli analitici ma i loro risultati sono imprecisi a causa dell'impiego di poche variabili incapaci di tener conto del carattere multidimensionale del processo di modernizzazione.\nIl capitale sociale \u00e8 una delle incognite che incide maggiormente nella comprensione dello sviluppo economico e politico di una societ\u00e0 e indica l'insieme di relazioni cooperative durevoli che si materializzano nello spazio intermedio tra la famiglia e la parentela da un lato e lo Stato dall'altro.\nGli studiosi delle scienze sociali orientano l'attenzione dagli aspetti economici e politico-statali a quelli socio-culturali e promuovono l'approfondimento di tematiche, come gli aspetti razionali ed emotivi dell'azione, la fiducia e le reti sociali.\nLe relazioni fiduciarie promuovono una cooperazione finalizzata al perseguimento di obiettivi comuni e uno scambio di informazioni che costituisce la palestra ideale per la formazione della struttura comportamentale; determinano anche relazioni di reciprocit\u00e0 che definiscono i confini, la forma e i contenuti degli scambi.\nColeman (1990) individua tre tipologie di capitale:\nLa densit\u00e0 delle associazioni volontarie rilevabili in una societ\u00e0 \u00e8 un indice di misurazione attendibile del livello di capitale sociale e dimostra empiricamente che la crescita degli aiuti statali, la possibilit\u00e0 di accedere alle coperture e, pi\u00f9 in generale, l'incremento del benessere avvia un processo di maggiore autonomia del singolo.\nDetto processo indebolisce il capitale sociale poich\u00e9 rende la collaborazione un fattore meno prioritario alla realizzazione di alcuni obiettivi dell'individuo.\nLe persone che attivano e rafforzano strutture di reciprocit\u00e0 arricchiscono il benessere della collettivit\u00e0.\nRobert Putnam (1993, 1995) asserisce che il capitale sociale, facilitando il coordinamento delle azioni individuali, aumenta l'efficienza della societ\u00e0 ed individua inoltre alcuni elementi di analisi, fondamentali per la comprensione delle organizzazioni sociali quali le norme di reciprocit\u00e0, che si basano sia su obblighi di dare e avere indefiniti nel tempo e nei contenuti sia su una solidariet\u00e0 che si ricollega allo scambio-dono, alla fiducia e alle reti di impegno civico.\nLa fiducia e la cooperazione si autoalimentano nelle reti sociali orizzontali, termine che sintetizza le relazioni ascrivibili all'interno di uno stesso status e livello di potere.\nNelle relazioni sociali verticali il legame \u00e8 improntato su un rapporto asimmetrico di gerarchia e dipendenza che giustifica, secondo il sociologo inglese, un sentimento di diffidenza nei confronti di David Alter.\nPutnam ritiene che l'estensione della fiducia da contesti di piccola scala a quelli di grande scala si realizza attraverso la formazione di reticoli sociali orizzontali complessi e un'espansione della solidariet\u00e0 oltre i confini della parentela e si concretizza tramite lo sviluppo di reti di associazionismo civico a livello locale (associazioni di quartiere, cooperative, circoli sportivi, culturali...) ma, concorda con Francis Fukuyama (1996), che il capitale sociale e la fiducia sono il risultato di processi culturali di lunga durata nei quali confluiscono sistemi etici e morali, credenze religiose e costumi sociali, elementi la cui sommatoria identifica la civilt\u00e0 di un popolo.\nLo studioso anglosassone propugna che le relazioni fiduciarie estese, le reti sociali orizzontali e le norme di reciprocit\u00e0 generalizzata aumentano le aspettative di buon governo.\nCi\u00f2 determina la richiesta di servizi pubblici pi\u00f9 appropriati alle esigenze della collettivit\u00e0 e la predisposizione del singolo ad un'azione finalizzata alla conquista di obiettivi comuni che, incentivano l'efficienza e l'efficacia delle istituzioni politiche centrali e periferiche, con ripercussioni positive nel sistema economico.\nLa presenza di infrastrutture sociali e la condivisione di valori democratici nella comunit\u00e0 potenzia i legami causali sopraesposti.\nPutnam sostiene poi che il sistema economico incide solo marginalmente sul rendimento delle istituzioni e dichiara che l'operatore pubblico \u00e8 incapace di incrementare il capitale sociale, principale responsabile delle prestazioni governative e dello sviluppo economico di un paese.\nLa valutazione negativa che l'autore assegna all'autorit\u00e0 pubblica viene motivata stilando un elenco di societ\u00e0 in cui l'operato di regimi totalitari o la condizione di permanente sudditanza a popoli stranieri ha mutilato il tessuto fiduciario della comunit\u00e0.\nMargaret Levi (1993), Gianfranco Pasquino (1994) e Tarrow (1996), ponendosi in antitesi rispetto al modello di Putnam, affermano che i sistemi politici legittimati da regimi democratici o da una figura carismatica, possono attraverso un processo di sanzioni e ricompense, produrre fiducia, cooperazione, buoni rendimenti istituzionali e sviluppo, ed evidenziano nella sua opera la mancanza di un'analisi adeguata del ruolo delle reti di relazioni verticali nel processo di estensione del capitale sociale.\nFukujama definisce il capitale sociale come la predisposizione del singolo a confluire in gruppi e organizzazioni per collaborare collettivamente alla conquista di obiettivi comuni, registra nell'analisi delle societ\u00e0 diversi livelli di capitale sociale e approfondisce le conseguenze che questa variabile indipendente determina sulla struttura sociale.\nLa fiducia del singolo nella comunit\u00e0 promuove la cooperazione estesa che si realizza nelle societ\u00e0 in cui gli individui attraversano i confini della solidariet\u00e0 parentale e si basa sull'aspettativa che Alter assuma un comportamento corretto e cooperativo.\nLe societ\u00e0 con un elevato livello di capitale sociale hanno in genere un assetto industriale incentrato sulla grande impresa retta da una propriet\u00e0 dispersa e gestita da manager di professione, mentre nelle societ\u00e0 con bassa dotazione di capitale prevalgono le imprese di piccole dimensioni di propriet\u00e0 e a gestione familiare.\nFukujama distingue tre grandi categorie di cooperazione:\nNel breve periodo l'evoluzione delle piccole imprese verso le grandi dimensioni \u00e8 possibile solo attraverso l'incentivazione statale (Fukujama).\nQuando la famiglia e la parentela sono centrali nella societ\u00e0 e chiuse verso i membri esterni (familismo), si verificano bassi livelli di fiducia e di capitale sociale che non sempre sono di impedimento allo sviluppo economico.\nIl familismo influenza la crescita della Terza Italia e dei paesi dell'Asia orientale e Sud Orientale nella logica organizzativa (dimensioni ridotte) e nella collocazione settoriale (tessile, abbigliamento, calzature, elettrodomestici, meccanica leggera, ecc).\nLe imprese di piccole dimensioni contrastano le aziende medie e grandi adottando l'arma della flessibilit\u00e0, tuttavia restano ugualmente preclusi ad esse i settori ad alta intensit\u00e0 di capitale (semiconduttori, aerospaziale, automobilistico, ecc).\nFukujama concorda con Putnam che un'elevata densit\u00e0 di associazioni volontarie (professionali, culturali, no profit), implica cooperazione spontanea e favorisce il capitale sociale.\nLe societ\u00e0 a pi\u00f9 elevata disponibilit\u00e0 di capitale sociale sono, in ordine decrescente:\nIn questi paesi il sistema economico \u00e8 caratterizzato da organizzazioni economiche private gestite da \"manager\" di professione e da un ampio tessuto di associazioni volontarie non parentali.\nL'estensione dello spirito cooperativo deriva da specificit\u00e0 storiche che, in Giappone, si concretizzano nell'apertura della famiglia tradizionale ai non parenti spesso adottati o inglobati e, nell'intenso legame di lealt\u00e0, rivolto ai superiori e le autorit\u00e0 politiche, eredit\u00e0 del feudalesimo e confucianesimo giapponese.\nCi\u00f2 ha favorito l'interiorizzazione di un codice morale che scavalca la lealt\u00e0 verso la famiglia e che, unito ad un'elevata etica di lavoro, produce reti di relazioni economiche ad elevata fiducia ed efficienza.\nIn Giappone le associazioni o reti di associazioni sono organizzate gerarchicamente.\nIn Germania la pluralit\u00e0 di istituzioni comunitarie del passato, come le gilde artigianali e mercantili medioevali, ha influito positivamente sul livello attuale di capitale sociale.\nNegli Stati Uniti confluiscono due sentimenti contrapposti, eredit\u00e0 del protestantesimo settario dei battisti, metodisti e quaccheri: un alto senso della comunit\u00e0 da un lato e una forte tradizione individualistica dall'altro.\nL'individualismo deriva dalle tensioni sovversive verso le istituzioni sociali consolidate spesso di impaccio a idee alternative; l'aspetto comunitario attinge dai forti legami di solidariet\u00e0 sociale createsi all'interno del gruppo religioso di appartenenza e cementati da un comune e vigoroso codice morale.\nIl capitale morale.\nNegli Stati Uniti il progressivo predominio dell'impulso individualistico su quello comunitario sta determinando una riduzione del capitale sociale.\nSociet\u00e0 a bassa dotazione di capitale sociale sono la Cina e le quattro tigri asiatiche (Taiwan, Hong Kong, Singapore e la Corea del Sud).\nIn tali societ\u00e0 la lealt\u00e0 primaria \u00e8 rivolta alla famiglia e alla parentela, l'espansione della fiducia a membri esterni \u00e8 limitata; detta situazione \u00e8 di impedimento allo sviluppo di aziende di grandi dimensioni istituzionalizzate e rende improbabile l'affidamento della gestione a manager esterni alla famiglia.\nFukujama ritiene che l'unica possibilit\u00e0 di sviluppo di queste societ\u00e0 \u00e8 la creazione di una fitta rete di relazioni tra imprese di piccole dimensioni ma \u00e8 un processo difficile da realizzare quando vi \u00e8 una scarsa disponibilit\u00e0 di capitale sociale; infatti le organizzazioni a rete assommano i vantaggi delle imprese di piccole dimensioni a quelli delle grandi aziende solo se le organizzazioni economiche coinvolte nel \"network\" creano legami fiduciari informali di reciprocit\u00e0 che abbattono i costi di transazione.\nL'analisi empirica non conforta pienamente la tesi teorica.\nFocalizzando l'attenzione sulla Corea del Sud l'autore osserva che, pur avendo una struttura familiare di tipo cinese, registra un'alta presenza di imprese di grandi dimensioni competitive nei settori ad alta intensit\u00e0 di capitale.\nLe imprese sono costituite da \"network\" organizzativi di grandi dimensioni integrati verticalmente (\"chaebol\") in cui il controllo e la gestione ha una base familiare.\nLo Stato coreano, favorito anche da una struttura parentale a lignaggi estesi, con competenza, efficacia e selettivit\u00e0 \u00e8 riuscito a creare, nonostante i vincoli culturali del proprio popolo, uno sviluppo organizzativo efficiente sul modello dello \"zaibatzu\" giapponese.\nFukujama considera il caso coreano una situazione eccezionale, data la difficolt\u00e0 di selezionare Stati tanto efficaci nella realizzazione dei propri obiettivi.\nInoltre i \"keiretzu\" intersettoriali giapponesi (reti di imprese al cui vertice si installano istituzioni finanziarie), sono considerati pi\u00f9 abili a sfruttare le economie di scala dei \"chaebol\" coreani.\nAnalizzando altre societ\u00e0 a bassa disponibilit\u00e0 di capitale sociale, come la Francia, l'Italia e la Spagna Fukujama segnala una seconda anomalia quella della Terza Italia in cui l'organizzazione in rete di piccole aziende, beneficiando anche di un tessuto sociale aperto alla collaborazione con membri esterni alla famiglia, su basi professionali e funzionali, ha contribuito positivamente alla nascita di organizzazioni aziendali di grandi dimensioni.\nStrutture familiari e parentali aperte a soggetti esterni, lignaggi familiari estesi, lealt\u00e0 familiari subordinate a lealt\u00e0 pi\u00f9 generali attenuano la centralit\u00e0 della famiglia, favoriscono lo sviluppo del capitale sociale e della fiducia e attivano la metamorfosi delle piccole imprese isolate verso le grandi dimensioni integrate a \"network\" economico-aziendali.\nFukujama svaluta l'efficienza e l'efficacia dei \"network\" tra imprese di piccole dimensioni in un contesto di scarso capitale sociale e gli interventi statali, destinati all'accrescimento del capitale sociale, perch\u00e9 ritiene che questo atteggiamento tende a distruggere, soprattutto nei sistemi politici centralizzati, le comunit\u00e0 spontanee della societ\u00e0 civile.\nGranovetter (1995) controbatte la tesi di Fukujama sostenendo che lo Stato pu\u00f2 contribuire positivamente alla crescita dimensionale delle aziende e del capitale sociale.\nIl \"chaebol \" coreano, in un'ottica planetaria, non \u00e8 un caso unico nel suo genere; situazioni simili sono presenti nei gruppi economici cinesi di Singapore e in quelli parentali cileni (Amsden, 1989).\nL'unica possibilit\u00e0 di sviluppo di economie di scala nelle societ\u00e0 familistiche \u00e8 l'intervento dello Stato, finalizzato alla promozione di network tra imprese di piccole dimensioni.\nLa societ\u00e0 civile, l'economia e il sistema politico istituzionale sono interdipendenti e si influenzano reciprocamente.\nPutnam e Fukujama, approfondendo il tema del capitale sociale, offrono un contributo ottimo ma parziale allo studio del processo di modernizzazione e alla spiegazione della crescita economica nei paesi (Mutti).\nMutti afferma che l'integrazione, la cooperazione e la solidariet\u00e0 sono funzionali alla modernizzazione della societ\u00e0 e si interroga sulla possibilit\u00e0 di rapporti cooperativi in assenza di fiducia ritenendola un bene necessario alla nostra limitata capacit\u00e0 previsionale e alla libert\u00e0 altrui.\nIl problema della fiducia nasce quando non \u00e8 possibile prevedere completamente il comportamento delle persone con cui si interagisce.\nMolti sociologi, tra cui Putnam e Fukujama, sostengono che la produzione e l'estensione della fiducia dipende anche da componenti razionali ma soprattutto da complesse dinamiche storiche e aspetti irrazionali.\nAltri scienziati, aperti ad una prospettiva pi\u00f9 volontaristica, minimizzano gli elementi irrazionali e ritengono realistica la possibilit\u00e0 di determinare una crescita della fiducia anche a medio termine.\nPutnam e Fukujama sono scettici sulla possibilit\u00e0 che le politiche di breve periodo possano influenzare la fiducia tra gli attori sociali.\nSecondo Fukujama le vicissitudini storiche modellano differenti tradizioni (sommatoria di sistemi etici e morali, credenze religiose e convenzioni sociali) e il patrimonio fiduciario del sistemi sociale.\nLa fiducia stabilizza i rapporti cooperativi ed innesca, quando determina risultati positivi un circolo virtuoso che aumenta la collaborazione (Robert Axelrod 1985).\nDiego Gambetta (1989) si pone agli antipodi rispetto a Putnam e Fukujama.\nNell'ottica storico-empirica vi \u00e8 un alto interesse degli scienziati all'individuazione di gruppi (primari o familiari, parentali, amicali) e istituzioni o comunit\u00e0 particolaristiche (locali, linguistiche, religiose, illegali...) che emotivamente e/o cognitivamente sono strategici nel processo di creazione della fiducia.\nI rapporti interpersonali fiduciari sono correlati positivamente con le relazioni dirette e le sanzioni sociali, espresse dalle comunit\u00e0 di appartenenza, depositarie di un'intensa carica emotiva.\nIl sistema politico-istituzionale pu\u00f2 creare, attraverso incentivi e sanzioni, pressioni normative alla cooperazione che assicurano contro i rischi legati al conferimento della fiducia ed inducono gli attori a collaborare (Roninger, 1992; Levi, 1996).\nIn questi casi la fiducia viene attribuita in parte alla persona con la quale si interagisce ed in parte alla credibilit\u00e0 e legittimit\u00e0 del sistema politico che favorisce la fiducia e la cooperazione.\nOvviamente gli interventi dei governanti possono anche essere negativi e contribuire alla distruzione delle reti fiduciarie interpersonali preesistenti nella societ\u00e0.\nGli intermediari della fiducia sono soggetti che contribuiscono a produrre fiducia interpersonale al di fuori degli ambiti ristretti dei gruppi primari o delle comunit\u00e0 particolaristiche e che, facendo leva sulla fiducia di cui godono tra le persone, garantiscono l'affidabilit\u00e0 di individui estranei ai contesti limitati (James Samuel Coleman, 1990) e istituzioni, associazioni professionali ed organizzazioni che emettono a favore di certi attori certificati di buona reputazione che sono razionalmente ed emotivamente rassicuranti quanto pi\u00f9 \u00e8 elevata la fiducia nelle organizzazioni che li ha redatti (Michael J. Shapiro, 1987).\nMolti studiosi ritengono che l'ampliamento della fiducia, da ambiti ristretti e locali ad altri pi\u00f9 generali e impersonali (istituzionali), si realizza quando leader carismatici o simboli ad alto contenuto espressivo generano una mobilitazione collettiva.\nIn assenza di tali condizioni si concretizza attraverso la constatazione dell'efficiente funzionamento dei governi passati.\nQuando pi\u00f9 media, le istituzioni ed i sottosistemi sociali appaiono lontani ed impercettibili tanto pi\u00f9 l'ordine sociale viene accettato pragmaticamente in un sentimento di incapacit\u00e0 di intervento (Niklas Luhmann, 1989) o nell'atto di fede verso un sistema ipercomplesso (Giddens, 1994).\nLa reputazione degli operatori di accesso al sistema funge da ponte tra la fiducia personale e quella sistemica (Anthony Giddens, 1994).\nL'atto di fede rivolto dagli attori sociali alle istituzioni \u00e8 un'aspettativa passiva che infonde sicurezza sulla continuit\u00e0 della propria identit\u00e0 e sulla staticit\u00e0 dell'ambiente sociale e materiale in cui agiscono.\nLa soluzione pi\u00f9 promettente alla questione \u00e8 quella fornita da Erik Erikson (1966, 1974) che intende elaborare uno schema analitico esplicativo dei legami esistenti tra la fiducia interpersonale e sistemica, l'aspetto razionale ed emotivo della fiducia e la fiducia in s\u00e9 stessi, negli altri e nel sistema (Claudio Mutti).\nGli individui che sono pronti a concedere una fiducia maggiore hanno generalmente una maggiore autostima.\nLa sommatoria di tali variabili determina la fiducia di base, la cui positivit\u00e0 \u00e8 propria delle personalit\u00e0 pienamente sviluppate.\nLa propensione a concedere fiducia \u00e8 il risultato di un lungo processo di apprendimento che non si limita alla sola socializzazione primaria (familiare), che resta comunque molto importante, ma anche ai rapporti extra-familiari ed impersonali-istituzionali.\nGli individui che appartengono a diverse comunit\u00e0 valorizzano le differenze e le lealt\u00e0 particolaristiche, non rifiutano il dialogo e lo scambio con le altre comunit\u00e0 ed hanno un'apertura verso il mondo che influisce positivamente sugli individui delle diverse comunit\u00e0 e quindi sulla fiducia sistemica.\nMutti ritiene insoddisfacenti le attuali teorie sulla genesi e l'estensione della fiducia e sottolinea che l'incorporazione in un unico modello delle conoscenze acquisite nei diversi ambiti disciplinari \u00e8 la strategia migliore per pervenire al risultato finale.\nLa fiducia facendo convergere le aspettative degli agenti sociali \u00e8 una condizione necessaria ma non sufficiente alla cooperazione e quindi alla costituzione di un capitale sociale stabile.\nBisogna precisare inoltre che un capitale sociale elevato non sempre genera sviluppo politico ed economico, infatti molto dipende anche dalle tematiche che circolano nelle reti fiduciarie che in alcuni casi possono determinare conseguenze negative come il conformismo, il conservatorismo ed in casi estremi la corruzione e l'illegalit\u00e0.\nIdentit\u00e0 organizzativa.\nLa fiducia.\nLa ricerca sulla fiducia deriva dall'accresciuta consapevolezza della sua importanza nella societ\u00e0 contemporanea.\nGeorg Simmel (1984) \u00e8 l'unico grande classico del pensiero sociale che ritiene la fiducia come elemento centrale nell'interazione sociale e promuove una sua maggiore precisione analitica e una specifica categoria di analisi.\nI rapporti che si fondano su ci\u00f2 che uno sa in modo verificabile dell'altro sono pochissimi, la societ\u00e0 si disintegrerebbe se la fiducia non fosse talora anche pi\u00f9 forte di verifiche logiche ed oculari.\nIl tratto che accomuna le differenti interpretazioni scientifiche a proposito della fiducia \u00e8 l'aspettativa positiva dell'attore in condizioni di incertezza dovuta a carenza o complessit\u00e0 di informazioni.\nCi\u00f2 rende necessario un complicato processo interpretativo che schematizzi i differenti punti di vista (Misztal, 1996).\nDestinatari delle aspettative fiduciarie possono essere individui (fiducia personale o interpersonale) o organizzazioni naturali o sociali (fiducia sistemica o istituzionale) in un'ottica olistica o limitata ad alcuni ambiti.\nLa fiducia nelle istituzioni implica aspettative di stabilit\u00e0 nell'ordine naturale e sociale ed \u00e8 il motivo principale che spinge gli individui ad adeguarsi ed armonizzarsi alle regole di funzionamento del sistema (Harorl Garfinkel, 1967).\nParsons (1975) e Luhmann (1979) condividono la connessione tra l'aspettativa di stabilit\u00e0 e l'efficace funzionamento dei mezzi standardizzati di scambio e di comunicazione, ma mentre Parsons ritiene la fiducia sistemica come il risultato dell'interiorizzazione di valori comuni che conduce ad un'adesione attiva all'ordine normativo, Luhmann sostiene che la fiducia sistemica riflette il desiderio di soddisfare il bisogno di sicurezza.\nLa fiducia sistemica \u00e8 il risultato della regolarit\u00e0 delle esperienze personali e dell'efficace funzionamento delle istituzioni sociali passate (Parsons, Luhmann); dell'atto di fede del singolo che per fini sociali aderisce attivamente all'ordine normativo (Parsons); dell'accettazione pragmatica di un ordine sociale dato per scontato o dell'incapacit\u00e0 di formulare alternative o di promuovere interventi efficaci (Luhmann).\nQuanto evidenziato determina sfiducia nel mutamento; trascura sia la variabilit\u00e0 della fiducia sistemica nelle diverse strutture storico-sociali, sia la possibilit\u00e0 che l'individuo si opponga parzialmente o totalmente all'ordine sociale e che attori sociali, con l'intento di rafforzare la propria posizione di potere, gestiscano la comunicazione avvalendosi di un linguaggio opaco, ambiguo, distorto o manipolato.\nLa fiducia interpersonale si basa sull'aspettativa che Alter non manipoler\u00e0 la comunicazione per fornire un'immagine distorta della propria identit\u00e0.\nLuhmann e Garfinkel, definendo la fiducia come l'aspettativa di regolarit\u00e0 e continuit\u00e0 comportamentale di ruolo ed identit\u00e0 degli attori, trascurano le aspettative di mutamento.\nBlau (1964), Colemann (1990), Ouchi (1980) e altri studiosi definiscono la fiducia l'aspettativa di Ego che Alter non assuma un comportamento lesivo nei propri confronti.\nCi\u00f2 implica il non abuso di posizioni di potere, il mantenimento degli impegni, l'esistenza di una reciprocit\u00e0 non sbilanciata, elementi sintetizzabili nell'atteggiamento cooperativo e non opportunistico tra i membri della comunit\u00e0.\nL'aspettativa pu\u00f2 concernere temi ristretti e poco coinvolgenti sul piano emotivo (competenza tecnica, comportamento responsabile rispetto ad un mandato...) ma anche la persona nella sua interezza e coinvolgere aspetti emotivamente molto forti (l'amore).\nL'autoreferenza (fiducia in s\u00e9 stessi) ha interessato la ricerca psicologica (Rotter 1980), psicoanalitica (Erikson, 1970) e delle aspettative in economia (Visco, 1985) in cui la fiducia \u00e8 sintomo della realizzazione delle valutazioni e stime personali.\nLa fiducia in s\u00e9 stessi \u00e8 l'aspettativa di presentare la propria identit\u00e0 agli altri senza fraintendimenti, evitare comportamenti lesivi del proprio interesse, possedere certe qualit\u00e0 e confermare le proprie aspettative in generale.\nIn situazioni di incertezza, la fiducia \u00e8 un'aspettativa di esperienze positive che, supportate da risorse cognitive ed emotive, oltrepassano i confini della mera speranza (Mutti, 1994a) e ha diversi gradi di intensit\u00e0.\nIl limite superiore coincide con la fiducia cieca, incondizionata o con l'intenso atto di fede.\nLuhmann (1989) distingue tra \"fiducia\", che implica contesti in cui l'azione del singolo pu\u00f2 incidere positivamente o negativamente sugli effetti e \"confidare\", un atteggiamento che si registra nelle situazioni (regimi dittatoriali, sistemi naturali e macrosociali) in cui il comportamento dell'individuo non incide significativamente sugli esiti del fenomeno considerato.\nEsclude inoltre dall'ambito della fiducia le aspettative prive della componente cognitiva ed evidenzia uno stretto legame tra fiducia sistemica, confidare e sperare.\nMutti (1990a) sostiene che la fiducia \u00e8 essenzialmente un processo di rassicurazione interna in condizioni di incertezza e quindi prerogativa di investimento rischioso, ma apprezza il contributo della tesi di Luhmann sulla distinzione tra fiducia a prevalente componente cognitiva con quella a prevalente componente emotiva.\nLa fiducia oscilla all'interno dell'intervallo delimitato dagli estremi della completa conoscenza e della completa ignoranza (\"chi sa completamente non ha bisogno di fidarsi, chi non sa non pu\u00f2 ragionevolmente fidarsi\") (Simmel, 1989).\nLa fiducia proietta le aspettative del singolo verso previsioni rosee rendendo pi\u00f9 tollerabile l'incertezza.\nL'aspettativa fiduciaria, rispetto alla mera speranza, implica un investimento cognitivo maggiore che determina in caso di delusione conseguenze negative pi\u00f9 gravi.\nLe esperienze negative sono avvertite dall'individuo in misura maggiore rispetto a quelle positive.\nL'intensit\u00e0 della delusione dipende dai danni oggettivi derivati dalla fiducia concessa.\nSimmel assimila la fiducia dell'uomo nell'Alter alla fede religiosa, nella quale si crede in Dio non in base alle prove dell'esistenza dello stesso.\nDette aspettative attingono esclusivamente all'emotivit\u00e0 e sono tipiche dei forti legami affettivi, d'amore o d'amicizia, di mutua intimit\u00e0 e simpatia.\nLe esperienze solidali, l'adesione a simboli espressivi che soddisfano bisogni emozionali, le sensazioni di benessere o le soluzioni di tensioni interne all'attore determinano comunione e sostegno reciproco tra i partecipanti e spesso ristrutturano l'identit\u00e0, ridefiniscono il sistema di riferimento e le promesse delle azioni degli attori sociali.\nDetto processo quando coinvolge valori e simboli ad alto contenuto espressivo, interessa oltre la fiducia interpersonale anche quella sistemica.\nSituazioni di totale incertezza, indotti ad esempio da rapidi mutamenti sociali, possono innescare una fiducia emotiva nell'intenso atto di fede e determina una fiducia emotiva che sconfina nell'intenso atto di fede e determina sicurezza interna e valutazione positiva degli eventi in atto.\nChi offre prevalentemente fiducia cognitiva ha una personalit\u00e0 dotata di una flessibilit\u00e0 interiore che gli permette di anticipare e trattare con compostezza psicologica gli effetti di una possibile delusione.\nNei soggetti in cui prevale la fiducia emotiva le delusioni determinano soprattutto nelle relazioni sentimentali intense, drastici processi di distruzione e ricostruzione della personalit\u00e0.\nLa distinzione tra fiducia cognitiva ed emotiva \u00e8 soltanto teorica, empiricamente l'atto fiduciario \u00e8 una combinazione variabile dei due elementi (Eugene Lewis, Norman Wengert, 1985).\nFattori di incertezza attivano l'aspettativa fiduciaria sugli attributi del destinatario della comunicazione e sulla trasparenza e la non manipolazione della comunicazione.\nLa relazione fiduciaria dipende dalle caratteristiche di chi riceve e concede la fiducia, dalla natura, dall'estensione contenutistica e spazio-temporale del tema oggetto della fiducia.\nIl contesto strutturale e congiunturale in cui si esprime l'atto fiduciario riveste un ruolo secondario.\nIn quest'ultimo caso l'incertezza dipende dall'esistenza di ambiti sociali privi di strutture normative o dalla possibilit\u00e0 di manipolare l'interpretazione dell'ordine normativo per attuare comportamenti devianti dalle norme stesse.\nIl grado di coerenza, completezza, ambiguit\u00e0 e manipolabilit\u00e0 dei sistemi normativi \u00e8 un fattore cruciale nella spiegazione dei processi di generalizzazione delle aspettative sociali e di riduzione dell'incertezza entro cui inquadrare il ruolo della fiducia che \u00e8 potenzialmente pi\u00f9 ampio quanto pi\u00f9 estese sono le aree socialmente non normate.\nL'atto fiduciario coinvolge anche colui che riceve la fiducia poich\u00e9 deve dimostrare di esserne degno.\nDopo che la fiducia \u00e8 stata concessa si pu\u00f2 avviare un processo di adattamento dell'aspettativa in funzione dell'evoluzione della realt\u00e0.\nProbabilmente esiste in ogni individuo una soglia di delusione oltrepassata la quale la fiducia declinante muta in sfiducia.\nPiccoli spostamenti intorno a tale limite determinano grandi cambiamenti nell'atteggiamento di chi concede fiducia nei confronti di chi la riceve.\nChi ha concesso la fiducia pu\u00f2 adottare delle strategie di assorbimento della delusione consistenti nella minimizzazione degli eventi deludenti, nell'imputazione della delusione a forze esterne al destinatario della fiducia o persino nella negazione della realt\u00e0, atteggiamento che sconfina nelle contraddizioni della mente e sfocia nell'autoinganno, tipico dei legami tra soggetti in cui la fiducia si basa su forti componenti emotive (Jean Paul Sartre, 1965, Elster, 1983).\nAnche chi tradisce la fiducia pu\u00f2 essere vittima di contraddizioni della mente generate da conflitti di lealt\u00e0, difficolt\u00e0 soddisfare le richieste eccessive di chi accorda la fiducia, dilemmi legati alla necessit\u00e0 di ricorrere alla menzogna per ragioni di tatto e umanitarie e dall'intenzione di evitare danni o produrre benefici.\nSono frequenti anche i casi in cui l'insoddisfazione delle richieste dipende dalla debolezza o da cause indipendenti dalla volont\u00e0, dall'incomprensione tra chi offre e ottiene fiducia o diffidenza nella fiducia ricevuta.\nAlter esercita una posizione di supremazia rispetto ad Ego quando sfrutta le contraddizioni interne e/o manipola la comunicazione.\nQuando Ego emette un atto fiduciario spesso chiede la reciprocazione alla controparte.\nCi\u00f2 alimenta una spirale autorafforzantesi che stimola la cooperazione, la solidariet\u00e0 sociale e la complessit\u00e0 sociale.\nLa spirale della fiducia e del sospetto determina conflitto, atomizzazione sociale e sprigiona una potente forza distruttiva ma, se ben riposta, \u00e8 positiva perch\u00e9 evita a chi la emette danni e delusioni.\nI rapporti di fiducia reciproca che generano un riscontro positivo favoriscono l'interdipendenza, una maggiore trasparenza nel processo comunicativo, chiarezza nelle regole di interazione, stimolano l'intensificazione dei rapporti sociali e costituiscono una condizione necessaria ma non sufficiente alla cooperazione.\nLa fiducia reciproca rende superflua un'elevata formalizzazione e una dettagliata specificazione delle regole dello scambio, diventa garante nello scambio stesso dei beni, la cui valutazione valoriale \u00e8 incerta con la conseguente riduzione dei costi di transazione.\nI superiori delle aziende, attribuendo fiducia e responsabilit\u00e0 ai subordinati, in particolare nei ruoli e nelle attivit\u00e0 discrezionali (es. i clienti del rappresentante basano la fiducia sulla sua competenza tecnica e professionale), costituiscono una flessibilit\u00e0 di controllo ideale.\nAlcuni autori sostengono che l'attivazione della relazione fiduciaria dipende da dinamiche storiche di lungo periodo, causa della pluralit\u00e0 e diversit\u00e0 di tradizioni culturali e sistemi morali rilevabili nel nostro pianeta, mentre altri ritengono che la fiducia \u00e8 un bene che pu\u00f2 essere creato intenzionalmente e razionalmente.\nAltri autori interessati ad un'analisi, storico-empirica della creazione della fiducia antitetica rispetto a quella teorica, sugli individui, sulle istituzioni e sui gruppi strategici (gruppi primari, comunit\u00e0 particolaristiche, sistema politico-istituzionale, intermediari della fiducia, responsabili-esperti dei punti di accesso di sistemi astratti).\nNumerosi studiosi hanno mostrato difficolt\u00e0 a precisare i motivi che spingono molti individui a concedere fiducia agli intermediari e propagatori della fiducia stessa.\nLe relazioni che l'individuo intesse nel corso della sua storia personale sono significative nel favorire o sfavorire la propria propensione ad estendere la fiducia anche ad ambiti impersonali:\nL'intensit\u00e0 della fiducia accordata dipende anche dalla tipologia delle istituzioni alle quali viene concessa la fiducia.\nLa moneta.\nNella prospettiva sociologica la distinzione tra la moneta e le altre promesse di pagamento risiede nella rete sociale che garantisce il valore della moneta.\nDodd (1994) promuove la creazione di una sociologia del denaro, centrata su \"network\" nazionali e internazionali i quali forniscano informazioni sulla validit\u00e0 e affidabilit\u00e0 spazio-temporale della moneta indice dell'intensit\u00e0 fiduciaria goduta dalla stessa.\nLa fiducia nella moneta legale implica la fiducia nella legittimit\u00e0 dello Stato e nella competenza tecnica dei sistemi responsabili del governo della moneta (Tesoro, Banca centrale, sistema bancario...).\nIl reticolo monetario esteso della moneta ufficiale non \u00e8 quindi solo un espediente tecnico che favorisce la generalizzazione degli scambi.\nNelle monete speciali (assegni, carte di credito, monete elettroniche) la minore estensione e la maggiore particolarizzazione della rete che circoscrive l'ambito di validit\u00e0 delle monete speciali accresce l'importanza delle componenti simboliche e culturali nel processo di costruzione della credibilit\u00e0 e affidabilit\u00e0 di una specifica forma di denaro.\nLa fiducia nello strumento monetario \u00e8 correlata ai rapporti di fiducia interpersonale esistenti all'interno della rete monetaria in esame.\nIl sistema finanziario internazionale \u00e8 il risultato dei rapporti di potere e dei processi di conflitto e di cooperazione in atto nelle diverse reti tra gli attori dalla cui sommatoria deriva lo scenario globale.\nNel corso degli anni ha acquisito una maggiore indipendenza dal potere statale, ha arricchito l'offerta e le innovazioni finanziarie.\nQuesto sistema policentrico \u00e8 costituito da quattro reti di attori: gli Stati nazionali, i media (stampa, radio, televisione, informazione elettronica, agenzie di valutazione internazionali es.Moody's e Standard and Poor's), i capitalisti finanziari e i sistemi di intelligenza artificiale (Thrift, 1996). Essi producono informazioni ed interpretazioni che intervengono nella creazione e distribuzione della credibilit\u00e0 e della fiducia nei differenti prodotti finanziari.\nLa globalizzazione e la crescita esponenziale delle informazioni indotta dall'enorme espansione delle reti telematiche aumentano la complessit\u00e0 del sistema, esemplificata per\u00f2 attraverso l'elaborazione di schemi formali (matematico-statistici) ed informali (socio-psicologici).\nLa difficolt\u00e0 ad interpretare correttamente la pluralit\u00e0 di informazioni ricevute determina incertezza, che pu\u00f2 essere ridotta attraverso la costruzione e la stabilizzazione di schemi interpretativi comuni e di un supporto emotivo tipico delle relazioni dirette.\nLondra, New York e Tokio sono luoghi di incontro ideali della comunit\u00e0 finanziaria internazionale in cui si cementano con relazioni dirette i rapporti virtuali della comunit\u00e0 informatica.\nLa fiducia nei prodotti finanziari e nelle reti che li alimentano diventa generalizzata e istituzionalizzata, grazie soprattutto all'importante contributo fornito dalle interazioni dirette tra gli attori del sistema.\nLipset e Schneider (1983) hanno dimostrato empiricamente che le relazioni fiduciarie interpersonali forniscono un importante contributo alla fiducia sistemica evidenziando quindi il pericolo per l'ordine istituzionale di quelle societ\u00e0 come gli Stati Uniti in cui il capitale diminuisce.\nPutnam (1995) ed Etzioni (1995, 1996) sostengono che la promozione di associazionismo civico, socievolezza spontanea ed esperienze neo-comunitarie possono contribuire concretamente alla risoluzione del problema.\nL'estensione della fiducia \u00e8 uno dei fattori che contribuiscono allo sviluppo e al processo di modernizzazione.\nPerch\u00e9 si abbia una mobilitazione delle risorse necessarie allo sviluppo \u00e8 necessario un clima favorevole al mutamento sia da parte delle \u00e9lite che della popolazione.\nLa fiducia nel mutamento dipende da vari presupposti e cio\u00e8 dal contributo di \u00e9lite modernizzartici autoctone, che elaborano e diffondono un'ideologia dello sviluppo, dal contagio relazionale con contesti esterni a quello di riferimento, favorito da mediatori sociali e da una predisposizione culturalmente favorevole al cambiamento, soprattutto da parte degli imprenditori sociali (Burt, 1987 e Nohria, 1992).\nQualora lo sviluppo determini risultati positivi innesca un clima favorevole che si estende ad inglobare pi\u00f9 ambiti e reti sociali.\nPotere organizzativo.\nLa rete sociale \u00e8 un ambito specifico di studio della scienza sociale e un termine metabolizzato anche dai non esperti ai lavori.\nL'attore sociale \u00e8 immerso in un sistema di interdipendenze crescenti e globali.\nL'idea di rete incoraggia una ricerca senza limiti nell'ampio e complesso contesto sociale.\nI sostenitori della \"network analysis\" aspirano a sintetizzare con leggi matematiche le relazioni e la struttura sociale. Nel secondo dopoguerra hanno beneficiato del contributo di due filoni di pensiero: la \"scuola di Manchester\" il cui capostipite Gluckman dopo aver iniziato una serie di ricerche in Africa negli anni quaranta dirige negli anni cinquanta l'attivit\u00e0 di un gruppo di ricercatori (Mitchell, Barnes, Turner, Epstein, Van Velsen, Kapferer) e \"la scuola di Harvard\" in cui Harrison White avvia una ricerca successivamente approfondita nelle diverse tematiche da Wellman, Berkowitz, Burt, Mark Granovetter.\nI discepoli di Gluckmann iniziano lo studio delle reti sociali motivati dal desiderio di superare il paradigma struttural-funzionalista di Radcliffe-Brown a cui era rimasto ancorato l'originale lavoro del caposcuola. L'esigenza, dettata dalla difficolt\u00e0 del modello funzionalista, di spiegare la complessit\u00e0 e fluidit\u00e0 dei processi di transazione presenti nelle aree di ricerca privilegiate (Zambia e Malawi) avvicina i seguaci di Gluckman all'impostazione situazionista (Banton, 1966).\nIl funzionalismo presenta dei limiti in quanto considera l'individuo incapace di manipolare e confrontare le norme, i valori e le relazioni sociali instabili, informali e dai confini normativi sfumati.\nLa rete \u00e8 un insieme pi\u00f9 o meno ampio di relazioni sociali ciascuna delle quali costituisce un'unit\u00e0 base dell'analisi tra individui (nodi).\nLa forma delle relazioni dipende dal loro contenuto (risorse materiali e immateriali, coercitive, rituali e simboliche, singoli o multipli, cognitivi ed emotive).\nSecondo Boissevain (1974) le risorse nelle reti transitano attraverso rapporti di scambio, negoziazione e conflitto.\nGli antropologi di Manchester analizzano le reti dalla prospettiva del singolo (ego-networks) e, in antitesi con la metodologia situazionista, lasciano sullo sfondo le dimensioni e le rigorose definizioni dei concetti macro (societ\u00e0, struttura sociale e sistema culturale).Individuano inoltre le propriet\u00e0 della relazione sociale (direzione, frequenza, intensit\u00e0 durata e contenuti) e la morfologia delle reti di relazioni che \u00e8 data dalla densit\u00e0 (rapporto tra le relazioni degli individui appartenenti a una stessa rete e l'insieme di relazioni possibili), centralit\u00e0 (idea base della rete), raggiungibilit\u00e0 (proporzione di persone del reticolo contattabili da un qualsiasi punto) e stella di primo e secondo ordine (rapporti diretti e indiretti di Ego).\nGli studiosi di Manchester preoccupati di perdere i riferimenti, inconveniente di un'eccessiva formazione, limitano la schematizzazione dei reticoli sociali e delle loro propriet\u00e0 con la teoria matematica dei \"grafi\". Inoltre sono consapevoli delle difficolt\u00e0 connesse alla ricostruzione e misurazione delle propriet\u00e0 globali delle reti di grande scala, poich\u00e9 \u00e8 improbabile fornire una descrizione completa degli individui incontrati da Ego nel presente e nel passato. Nelle reti di grandi dimensioni, essi limitano lo studio ai legami diretti di Ego con un campione di individui in un arco di tempo ridotto.\nI teorici della scuola di Manchester sostengono che gli attori sociali, pur avendo gli spazi di autonomia e creativit\u00e0, agiscono all'interno di relazioni strutturate attivate dalla tipologia delle reti di appartenenza.\nIl tentativo dei discepoli di Gluckman di legare la forma ai contenuti delle relazioni sociali sar\u00e0 la fonte di innumerevoli difficolt\u00e0 oggettive.\nLa teoria formulata da Mitchell (1969) di arrivare, partendo dai reticoli personali per fasi successive di astrazione, ad una rappresentazione sistematica delle strutture istituzionali e della rete globale della societ\u00e0 causa pregiudizio e omette di considerare che ogni relazione interpersonale ha una sua specificit\u00e0 dettata dal tema dominante (economico, politico...).\nLa scuola di Manchester trascura erroneamente le interdipendenze tra le reti, in particolare quelle che appartengono ad un comune dominio sacro (economico, politico, sociale e culturale). \u00c8 interessante anche capire l'interazione tra l'evoluzione dell'identit\u00e0 del singolo e il mutamento delle reti alle quali egli appartiene. Manca inoltre una teoria che indichi i meccanismi con cui il singolo interagisce coerentemente con i propri simili.\nLa suddetta scuola ha difficolt\u00e0 ad individuare le connessioni tra la forma e i contenuti della rete ed i rapporti micro-macro (es. determinazione della variabile indipendente nelle relazioni causali tra densit\u00e0 della rete che indica la connessione tra gli attori della rete, il controllo normativo e i ruoli coniugali).\nUn'alta densit\u00e0 della rete causa controlli normativi e ruoli coniugali segregati, una bassa densit\u00e0 determina controlli normativi limitati e ruoli coniugali congiunti.\nLa fine della scuola di Manchester, registrata intorno alla seconda met\u00e0 degli anni settanta, \u00e8 stata la conseguenza di posizioni fortemente critiche nei confronti dell'antropologia coloniale e delle problematiche teoriche irrisolte, eredit\u00e0 delle future generazioni di analisti di rete.\nLa scuola di Manchester ha fornito importanti contributi alla comprensione delle reti personali sia in ambito rurale, in cui le reti personali sono a maglie strette(alta densit\u00e0) e i contenuti relazionali poco specializzati (multi stranded), che urbano in cui i legami interpersonali sono a maglie larghe (bassa densit\u00e0) e con contenuti specializzati (single stranded) che non implicano l'assenza di forti legami.\nNella societ\u00e0 urbana moderna la rete parentale, amicale e di vicinato rimane importante nel plasmare i modelli di socievolezza e nel fornire sostegno materiale ed emotivo (Bott, 1957).\nLa scuola di Manchester afferma che nelle societ\u00e0 moderne le reti personali di Ego sono pi\u00f9 estese, diversificate e disperse nello spazio; inoltre ai legami forti affianca quelli deboli che hanno una maggiore formalizzazione, specificit\u00e0 funzionale, neutralit\u00e0 affettiva ed acquisizione universale.\nLa modernit\u00e0 nel sociale, nell'economia e nella politica si influenzano reciprocamente e si rafforzano vicendevolmente sia nei rapporti interpersonali formali che informali.\nIl mediatore sociale, elemento essenziale alla creazione di ponti tra reticoli sociali diversi, favorisce il mutamento (Boissevain, 1974) gli scambi e le relazioni nei rapporti centro periferia, tra realt\u00e0 locali (citt\u00e0, mercati, stati...) ed esterne, traendone vantaggi economici, potere e prestigio.\nA partire dagli anni settanta Harrison White studia i reticoli sociali attingendo dalla tradizione sociometrica (moreno, Lewis, Festinger, Rapaport) e dalla sociologia formale di Simmel; condivide con la scuola di Manchester lo studio empirico e l'idea che la relazione sociale \u00e8 l'unit\u00e0 elementare di analisi, ma fornisce una risposta differente ai collegamenti tra forma e contenuto delle reti, tra attore e rete e tra micro e macro.\nLa scuola americana desidera formulare la struttura della societ\u00e0 sulla base di una rigorosa formalizzazione matematica che evidenzi una geometria del sociale e rifiuta la spiegazione del comportamento umano o dei processi sociali sulla base degli attributi individuali e categoriali degli attori (et\u00e0, sesso, etnia, classe sociale, religione...).\nL'interesse prevalente concerne la forma delle relazioni sociali e l'eventuale asimmetria di potere presente nelle stesse.\nLa forma delle relazioni ne influenza i contenuti e ha un'elevata autonomia dagli attori e dalle risorse coinvolte.\nIl comportamento degli attori \u00e8 fortemente condizionato dalla struttura delle relazioni in cui sono inseriti.\nBarry Wellman e Peter Berkowitz (1988) considerano il sistema culturale, le norme ed i valori come effetti dei cambiamenti strutturali delle relazioni sociali.\nL'individuazione del ruolo che gli attori di una relazione strutturale hanno nel sistema relazionale globale richiede la raccolta di una pluralit\u00e0 di dati che determina di fatto la possibilit\u00e0 di essere condotto solo su popolazioni ristrette.\nLa scuola americana sostiene inoltre che l'individuo dipende quasi esclusivamente dalla struttura della rete e che le macrorelazioni sociali sono la sommatoria di quelle micro.\nLa struttura sociale \u00e8 la struttura nel tempo e nello spazio delle relazioni sociali di una societ\u00e0.\nIn realt\u00e0 il nodo micro-macro rimane in quanto sia la macrostruttura che l'aggregazione di relazioni sociali elementari non sono in grado di definire i confini sensoriali, simbolici e culturali della struttura sociale.\nQuesto approccio \u00e8 incapace di spiegare la genesi, la riproduzione e la trasformazione della struttura sociale, riduce gli spazi di libert\u00e0 ed ambivalenza degli attori, sottovaluta il ruolo autonomo della cultura nel sistema e le interconnessioni tra struttura, cultura e attori.\nI limiti della scuola americana hanno incentivato proposte correttive ed integrative che hanno determinato un ripensamento teorico nello stesso capostipite.\nCook (1987) promuove l'integrazione tra la teoria dello scambio sociale e la \"network analysis\", perseguita ma non risolta dalla scuola di Manchester, che permetterebbe una pi\u00f9 attenta valutazione dei contenuti dei legami sociali e della relazione tra forma e contenuti delle reti.\nDallo studio degli scambi materiali e immateriali l'autrice deriva che la struttura sociale condiziona l'azione del singolo che, a sua volta influenza la societ\u00e0; risente del meccanismo utilitarista basato su punizioni e ricompense e condivide il nesso micro-macro degli strutturalisti americani.\nCollins (1992) ritiene necessario effettuare, ai fini della comprensione del rapporto forma e contenuti delle reti, una distinzione analitica delle risorse scambiate, definisce la struttura della rete un \"mix\" di vincoli e risorse per l'attore, l'identit\u00e0 il frutto dei rituali d'interazione delle cerchie sociali in cui l'attore \u00e8 transitato (miscela di capitale culturale ed energie emozionali che costituiscono le risorse del singolo nella negoziazione degli incontri successivi) e afferma che le decisioni dell'attore sono legate sia alla dimensione razionale che a quella irrazionale. Ci\u00f2 permette una migliore comprensione dell'incertezza, ambiguit\u00e0, conflitto, coercizione, manipolazione interpretativa delle regole del gioco interattivo.\nDall'incontro tra due attori ha origine l'intersezione delle esperienze di vita degli stessi.\nLa sommatoria delle esperienze di vita plasma la societ\u00e0.\nLe istituzioni sociali sono la sommatoria di interazioni micro estese nello spazio, nel tempo e nel numero.\nCultura organizzativa.\nOgni situazione locale micro \u00e8 influenzata dalla struttura macro (Collins).\nLa tesi di Collins \u00e8 molto descrittiva (scevra di schematizzazioni). L'autore \u00e8 legato all'individualismo metodologico, mostra quindi scarsa attenzione alle variabili macro (struttura sociale e sistema culturale).\nIl capitale culturale \u00e8 prodotto e usato dagli individui solo in particolari incontri e funge da legante solo in particolari reti (Collins).\nWhite (1992) accetta i suggerimenti di Cook e Collins, tesi a elaborare una revisione critica dell'analisi di rete americana e studia pi\u00f9 attentamente i rapporti tra forma e contenuti delle reti.\nGli attori sociali da un lato sono condizionati dalle reti di relazioni in cui sono immersi, dall'altro sono in grado di trasformare la struttura.\nL'identit\u00e0 \u00e8 la fonte di ogni azione; pu\u00f2 coincidere con attori individuali e collettivi (datore di lavoro, comunit\u00e0...); e in ogni azione rimodella e scopre se stessa.\nWhite sposa l'idea di una realt\u00e0 instabile e, riconoscendo che le reti sociali sono anche reti di significati, introduce nell'analisi anche i valori, le narrazioni, la retorica, le storie.\nL'approccio di White opera significativi progressi rispetto al modello di Collins, arricchisce e dinamicizza la versione forte dell'analisi strutturale e essendo suscettibile di formalizzazione matematica, gode dell'appoggio degli analisti strutturali. Rivaluta la dimensione culturale che comunque continua a rivestire un ruolo secondario.\nArcher (1988) sostiene infatti che l'analisi congiunta di cultura e struttura sociale \u00e8 inadeguata alla trattazione del sistema culturale. I sistemi culturali possiedono una logica e proprie contraddizioni interne che richiedono un'analisi specifica degli stessi e delle interazioni di questi con gli altri ambiti della vita sociale.\nI risultati pi\u00f9 interessanti degli analisti di rete americani sono quelli che pi\u00f9 si sottraggono ai rigidi vincoli e riduzionismi dell'analisi strutturale.\nLe ricerche di Josh Fisher (1977) sulle reti interpersonali, in ambito urbano e rurale, sono sistematiche, estese ed eclettiche nel recepire le acquisizioni pi\u00f9 interessanti degli analisti di rete britannici ed americani.\nLe reti egocentriche di Fisher vengono interpretate tenendo conto dei dati relazionali attinenti alle propriet\u00e0 della rete (risorse che vi transitano) e degli attributi dei protagonisti (personalit\u00e0).\nFisher concorda con la scuola di Manchester che la crescita dell'urbanizzazione, del reddito e del grado di istruzione, determina pesi minori nelle reti interpersonali parentali e tra vicini rispetto a quelle amicali e aggiunge che la crescita del reddito, dell'istruzione e della densit\u00e0 e mobilit\u00e0 territoriale, variabili legate al fenomeno dell'urbanizzazione, semplificano e promuovono le scelte relazionali degli attori.\nEsplorando attentamente i contenuti delle reti e la qualit\u00e0 dei legami dichiarata dagli intervistati, Fisher scopre che le reti dai contenuti specializzati non implicano relazioni emotivamente insoddisfacenti e la minore densit\u00e0 della rete non esclude legami forti, infatti un'alta densit\u00e0 del reticolo pu\u00f2 veicolare solidariet\u00e0 e sostegno ma anche costrizione, ostilit\u00e0 e conflitto.\nLa modernit\u00e0 determina secondo Fisher maggiori possibilit\u00e0 relazionali e scelta nell'attivazione o disattivazione dei rapporti interpersonali.\nCi\u00f2 pu\u00f2 determinare gratificazioni relazionali ma anche frustrazioni nel caso in cui insuccessi e delusioni vengano percepiti quale prodotto delle proprie scelte relazionali. Ritiene importante sia la forma che i contenuti dei reticoli, il legame tra le reti locali ed il contesto sociale pi\u00f9 ampio e lascia spazio all'autonomia decisionale, all'incertezza, al conflitto e all'ambivalenza dell'attore.\nLe numerose ricerche dei sociologi dell'economia confluiscono in poche idee guida e focalizzano l'attenzione sui produttori dei mercati alla concorrenza perfetta.\nI mercati sono organizzazioni sociali generate e rimodellate dall'azione dei produttori che, al fine di accrescere o mantenere le rispettive quote di mercato, si controllano a vicenda e differenziano i prodotti per assicurarsi nicchie di mercato distinte e durature nel tempo.\nCiascun produttore nel definire la quantit\u00e0, la qualit\u00e0 ed il prezzo del prodotto valuta il comportamento degli altri produttori e i gusti dei consumatori (Andrew G. White, 1981).\nCyril Burt (1983) descrive l'attenzione dei produttori rivolta alla diminuzione della concorrenza e afferma che il potere di mercato di un settore cresce quando si riduce la competizione interna al settore e aumenta quella tra i fornitori e acquirenti del settore stesso. Le strategie di amministrazione della concorrenza si concretizzano con i legami diretti ed indiretti di cooptazione tra le imprese attraverso legami di propriet\u00e0, bilocazione o plurilocazione dei membri dei consigli di amministrazione, collegamenti indiretti mediati da istituti finanziari con finalit\u00e0 di controllo, influenze incrociate e acceso comune ad informazioni che attivano un processo di incremento dei profitti delle aziende.\nWhite e Burt pur mantenendo una visione strutturale dei mercati, sostengono che i produttori, nonostante i vincoli settoriali e le reti di interdipendenza con altri imprenditori, hanno significativi margini di libert\u00e0.\nL'aumento dei legami personali tra i consigli di amministrazione delle grandi aziende sono finalizzati alla comunicazione, al coordinamento e al controllo; preludio alla riduzione dell'incertezza ambientale.\nLa costituzione e riproduzione dei legami dipende anche dalle caratteristiche personali e fiduciarie (affidabilit\u00e0, prestigio, competenza...) dei membri dei consigli di amministrazione cooptati (Mizruchi e Stearns, 1994).\nIl contributo di White e Burt integra le teorie economiche dei mercati non concorrenziali di Kenneth Edgeworth (contrattazione negoziale tra le parti, razionalit\u00e0 strategica, informazione incompleta).\nGranovetter (1973, 1974, 1982, 1984, 1985, 1992, 1995) analizza le informazioni, le risorse strategiche e l'incertezza; definisce le istituzioni economiche e il mercato come costruzioni sociali, costituite da reti di interdipendenze tra attori economici, condizionati dalla forma e dai contenuti dei legami, partecipanti alla trasformazione della societ\u00e0 e alla riduzione delle incertezze economiche e strategiche con informazioni formali (\"mass media\") e soprattutto informali (parenti, amici, conoscenti...) poich\u00e9 detta informazione \u00e8 spesso pi\u00f9 accurata e qualitativamente pi\u00f9 ricca di quella formale.\nL'interazione con attori con i quali si hanno legami deboli (conoscenti) ha una potenzialit\u00e0 informativa pi\u00f9 elevata di quella con soggetti i cui legami sono forti (parenti e amici). Infatti gli individui debolmente legati ai protagonisti delle ricerche hanno una maggiore probabilit\u00e0 di frequentare ambienti sociali diversi e conseguentemente di trasmettergli informazioni nuove.\nLe conferme empiriche di Granovetter sono state smentite da ricerche che approfondiscono l'importanza dei legami forti all'interno di minoranze etniche o religiose.\nGli analisti di rete trascurano il comportamento del consumatore.\nSecondo Burt la ricchezza di informazioni di una societ\u00e0 dipende dalla potenzialit\u00e0 informativa delle cerchie sociali (buchi strutturali) che gli imprenditori sociali (ponti) sono in grado di mettere in contatto.\nNegli Usa e in UK le interdipendenze tra i consigli di amministrazione sono finalizzate alla raccolta di informazioni economiche e politiche. Infatti i consiglieri amministrativi spesso occupano anche cariche in circoli sociali di prestigio, nei grandi gruppi di interesse e nei luoghi in cui i rapporti con il governo e la burocrazia sono diretti (Michael Useem, 1984).\nIl circolo segreto \u00e8 un gruppo ristretto di persone con un'elevata coesione sociale che detiene e beneficia del monopolio informativo, del credito personale e della fiducia accumulata per orientare l'eterogenea \u00e9lite economica verso obiettivi comuni e mobilitare l'azione collettiva sul fronte politico.\nL'\u00e9lite economica \u00e8 divisa al suo interno anche se appare coesa e organizzata nel circolo segreto e politicamente unita guida opinioni, valori e strategie d'azione.\nEdward Laumann e Franz Urban Pappi (1976) ricostruiscono la struttura delle relazioni formali ed informali entro cui le persone influenti sono inserite per comprendere i complessi meccanismi di potere.\nLe analisi descrittive arricchiscono il numero della variabili; aiutano quindi la redazione di un'articolata teoria del potere.\nIn campo politico, gli analisti strutturali studiano la leadership politica piuttosto che i rapporti tra \u00e9lite e cittadini o il comportamento politico dei cittadini. Una scelta dettata prevalentemente dalla necessit\u00e0 di applicare alla popolazione analizzata tecniche laboriose su dati relazionali che non sempre possono essere trattati con il metodo del campionamento.\nLa \"network analysis\" \u00e8 un approccio teorico originale che, avviato dalla scuola di Manchester e ripreso da vari ricercatori, studia con efficacia, anche le tecniche quantitative e formulazioni matematiche, la complessit\u00e0 sociale, i seguenti aspetti: il passaggio dalla societ\u00e0 tradizionale a quella moderna, il ruolo delle relazioni interpersonali particolaristiche e il rapporto di queste con quelle universalistiche, l'identit\u00e0 politica, economica e sociale degli attori, indicando inoltre un percorso di ricerca meritevole di approfondimento.\nL'attore riduce l'incertezza e la complessit\u00e0 transitando nelle reti sociali allargate (pi\u00f9 o meno inclusive), legandosi alla reti particolaristiche (pi\u00f9 o meno esclusive), ricorrendo spesso alle relazioni dirette focalizzando la fiducia su specifici attori e situazioni.\nLa pluralit\u00e0 e l'intersezione delle appartenenze particolaristiche favoriscono l'apertura verso il mondo e l'estensione della fiducia."}
{"id": "1780183", "revid": "16758", "url": "https://it.wikipedia.org/wiki?curid=1780183", "title": "N. c. kaser", "text": ""}
{"id": "1780185", "revid": "767487", "url": "https://it.wikipedia.org/wiki?curid=1780185", "title": "Ma.Bra. E.P. Volume 2", "text": "Ma.Bra. E.P. Volume 2 \u00e8 un singolo dell'anno 2007 del dj italiano Maurizio Braccagni in arte \"Ma.Bra.\""}
{"id": "1780191", "revid": "16758", "url": "https://it.wikipedia.org/wiki?curid=1780191", "title": "Norbert Kaser", "text": ""}
{"id": "1780195", "revid": "4506", "url": "https://it.wikipedia.org/wiki?curid=1780195", "title": "Fasciatura dei piedi", "text": ""}
{"id": "1780196", "revid": "729019", "url": "https://it.wikipedia.org/wiki?curid=1780196", "title": "Sclerosi laterale primaria", "text": "Per Sclerosi laterale primaria o SLP o paraplegia primaria spastica, in campo medico, si intende una situazione degenerativa del cervello a carattere lento e progressivo, alla sua insorgenza pu\u00f2 essere confusa con la sclerosi multipla; la SLP \u00e8 una forma di malattia del motoneurone che colpisce solo il 1\u00ba motoneurone, ma lascia intatto il 2\u00b0.\nEpidemiologia.\nLa malattia \u00e8 di forma rara, colpisce prevalentemente le persone di un'et\u00e0 dai quarant'anni in poi.\nEsami.\nAi fini diagnostici, visto la sua somiglianza con altre malattie ad inizio decorso (fra cui l'adrenoleucodistrofia), occorrono dei test di laboratorio. Alla biopsia muscolare non si riscontrano processi di denervazione.\nSintomatologia.\nFra i sintomi e i segni clinici si riscontrano astenia, disartria, disfagia, ipereflessia, risulta rispondere positivamente al Segno di Babinski. Al contrario non sono presenti fascicolazioni.\nCaratteristiche.\nNon coinvolge a livello neurologico il tronco centrale rimanendo delineato alla sola corteccia motoria."}
{"id": "1780202", "revid": "149727", "url": "https://it.wikipedia.org/wiki?curid=1780202", "title": "Bolschwitz", "text": ""}
{"id": "1780204", "revid": "149727", "url": "https://it.wikipedia.org/wiki?curid=1780204", "title": "Craupe", "text": ""}
{"id": "1780205", "revid": "118677018", "url": "https://it.wikipedia.org/wiki?curid=1780205", "title": "Eglantyne Jebb", "text": "Biografia.\nEglantyne Jebb, dopo gli studi ad Oxford, divenne dama della Croce Rossa durante la Prima guerra mondiale. Durante il servizio che aveva prestato era stata molto colpita dalle sofferenze inflitte dalla guerra ai bambini e aveva quindi pensato che fosse necessario affermare alcuni diritti fondamentali propri dei bambini. Il 19 maggio 1919 a Londra Eglantyne Jebb insieme alla sorella Dorothy Frances (in Buxton) fondano l'organizzazione Save the Children Fund per la difesa e la promozione dei diritti dei bambini.\nEglantyne Jebb, nel 1923, scrisse la prima Carta dei Diritti del Bambino, adottata dalla Lega delle Nazioni, elaborata ed adottata nel 1989 dalle Nazioni Unite."}
{"id": "1780206", "revid": "599013", "url": "https://it.wikipedia.org/wiki?curid=1780206", "title": "Gollmitz", "text": ""}
{"id": "1780207", "revid": "275226", "url": "https://it.wikipedia.org/wiki?curid=1780207", "title": "Fallacia", "text": "Le fallacie sono errori nascosti nel ragionamento che comportano la violazione delle regole di un confronto argomentativo corretto.\nCaratteristiche.\nI ragionamenti fallaci appaiono come rigorosi e logici, ma in realt\u00e0 non sono \"validi\" (da non confondere con \"veri\"):\nIl termine fallacia deriva dal latino \"fallere\" che significa ingannare. Il pi\u00f9 delle volte tali ragionamenti vengono costruiti \"ad hoc\" da colui o coloro che li propongono, con l'intento di ingannare o anche persuadere l'interlocutore.\nDiverse definizioni di fallacia sono state proposte da vari autori.\nTutte le definizioni comunque le descrivono come un problema logico linguistico caratterizzato da un paio di aspetti:\nClassificazione.\nIn letteratura vi \u00e8 un gran numero di classificazioni e schemi delle fallacie.\nNon sembra vi sia accordo su come classificarle, ma vi \u00e8 certamente accordo su quali siano le fallacie.\nIn particolare quasi tutte le trattazioni contemplano una ventina di fallacie ricorrenti. La maggior parte di esse \u00e8 rintracciabile gi\u00e0 nel trattato di Aristotele \"De sophistici elenchis\" (\"Le confutazioni sofistiche\").\nLe fallacie vengono suddivise tradizionalmente in due gruppi: informali e formali. Le fallacie informali sono \u00abquegli errori del ragionamento nei quali possiamo cadere o per negligenza e disattenzione nei confronti di ci\u00f2 di cui ci occupiamo, o perch\u00e9 tratti in inganno dalle ambiguit\u00e0 del linguaggio usato per formulare il nostro argomento\u00bb.\nLe fallacie formali sono cos\u00ec denominate per somiglianza con i modelli di inferenza tipici della logica formale.\nCopi suddivide poi le fallacie informali in fallacie di rilevanza e fallacie di\nambiguit\u00e0. Walton, aggiunge un terzo gruppo di fallacie induttive.\nFallacie della logica aristotelica.\nFallacie verbali.\nQuesto tipo di fallacie (dette anche \"fallacie linguistiche\") era definito da Aristotele \"fallacie legate all'uso delle parole\" poich\u00e9 sono legate all'uso delle parole e delle forme linguistiche. Sono gli argomenti che nascondono la non-verit\u00e0 sotto i vari significati di una stessa parola o di una stessa espressione linguistica.\nFallacie non linguistiche.\nFallacie induttive.\nSiamo in presenza di fallacie induttive quando la probabilit\u00e0 induttiva dell'argomento risulta pi\u00f9 bassa di quanto inizialmente possa sembrare, ovvero quando si presenta ci\u00f2 che \u00e8 vero in alcuni casi come se fosse vero in ogni caso.\nFallacie di presupposizione.\nSiamo in presenza di tali fallacie quando in un'argomentazione le premesse contengono gi\u00e0 quello che la conclusione vuole dirci. Si assume una premessa \"ad hoc\", specificamente orientata a portare verso la conclusione predeterminata.\nFallacie della logica formale odierna.\nFallacie formali.\nCi troviamo in presenza di fallacie formali ogni qualvolta viene applicata una regola di inferenza invalida, o quando viene applicata una regola di inferenza valida in maniera non corretta.\n1) Negazione dell'antecedente (o falso antecedente), in cui dalla negazione di una premessa si giunge a negare la conclusione.\nIn questo caso ci troviamo di fronte a una negazione dell'antecedente. \nQuesta fallacia si verifica quando viene applicata in maniera non corretta la regola del condizionale chiamata \"Modus ponens\". Alcune volte questo errore nasce dal fatto che si scambia il condizionale col doppio condizionale.\n2) Affermazione del conseguente (o vero conseguente), in cui si assume come vero il conseguente e si fa derivare da esso l'antecedente. Un caso \u00e8 quello dell'errore genetico.\nQuesta fallacia si verifica quando viene applicata in maniera non corretta la regola del condizionale chiamata \"Modus tollens\", anche in questo caso - come nella negazione dell'antecedente - questo errore pu\u00f2 sorgere quando viene scambiato il condizionale col doppio condizionale (\"regola del condizionale\": abbiamo mondi possibili se e solo se non si verifica il caso in cui l'antecedente \u00e8 vero e il conseguente risulta falso).\nPer individuare le fallacie appena descritte basterebbe trovare un controesempio. Consideriamo la seguente proposizione:\nSupponiamo che le premesse siano vere. Nel primo caso (negazione dell'antecedente), anche se non piovesse le scuole potrebbero non essere chiuse, ma potrebbero anche essere chiuse nel caso in cui nevicasse o ci fosse un terremoto ecc.; nel secondo caso (affermazione del conseguente), le scuole resterebbero chiuse sia che piovesse, ma anche se succedesse qualcos'altro che non permettesse la loro apertura.\nIn alcuni casi abbastanza rari non \u00e8 possibile considerare questi argomenti fallaci.\n3) Falsa dicotomia: si incappa in questa fallacia quando erroneamente si suppone che fra diverse alternative ve ne sia una vera. In questo caso la dicotomia viene considerata una verit\u00e0 logica quando invece non lo \u00e8.\nEsempio: \"Chi non \u00e8 con noi \u00e8 contro di noi; non sei con noi, quindi sei contro di noi\".\nOppure: \"Chi non \u00e8 contro di noi \u00e8 con noi\".\nIn questi casi vengono escluse tutte le altre possibilit\u00e0, ad esempio essere neutrali.\n4) Argomentazione a catena: quando una conclusione di un'argomentazione poggia su una supposta reazione a catena: se permettessimo all'evento A di accadere, eventualmente accadrebbero B, C, D...Z, quindi non possiamo lasciare che accada A.\nEsempi:\n5) Pendio scivoloso: si commette questo errore quando si prevede il verificarsi di un evento, supponendo che quest'ultimo debba per forza seguire a un altro evento: ci\u00f2, senza delle motivazioni logiche e comprovate che ne dimostrano l'inevitabilit\u00e0.\n\u00c8 accaduto A, allora per forza accadr\u00e0 B: \u00e8 molto simile alla \"fallacia dell'argomentazione a catena\", ma basta anche solo un evento B che segua erroneamente A.\nEsempi:\nFallacie informali.\nFallacie di pertinenza.\nSiamo in presenza di fallacie di pertinenza (o di rilevanza) ogni volta che le premesse di un'argomentazione non hanno un nesso logico con la conclusione che intendono sostenere. Sono appunto \"irrilevanti\".\nQuesti tipi di fallacie vengono anche dette \"non sequitur\" (\"senza seguito\" in latino). Altro difetto che queste fallacie presentano \u00e8 quello di mostrare una bassa probabilit\u00e0 sul piano induttivo; quindi risultano invalide dal punto di vista deduttivo.\nSi ha quando si fa riferimento non alle tesi e ai loro contenuti, ma alle caratteristiche di chi le sostiene. Ne esistono di vari tipi:"}
{"id": "1780208", "revid": "149727", "url": "https://it.wikipedia.org/wiki?curid=1780208", "title": "Gro\u00df Jehser", "text": ""}
{"id": "1780209", "revid": "6923", "url": "https://it.wikipedia.org/wiki?curid=1780209", "title": "Porsche 9FF GT9", "text": ""}
{"id": "1780210", "revid": "149727", "url": "https://it.wikipedia.org/wiki?curid=1780210", "title": "Gross Jehser", "text": ""}
{"id": "1780211", "revid": "916580", "url": "https://it.wikipedia.org/wiki?curid=1780211", "title": "Carnevale di Poggio Mirteto", "text": "Il carnevale di Poggio Mirteto, detto anche Carnevalone Liberato, \u00e8 un carnevale che si svolge nella citt\u00e0 sabina di Poggio Mirteto (provincia di Rieti), in Piazza Martiri della Libert\u00e0. Si svolge in tempo di quaresima e ha uno stampo nettamente anticlericale, tanto da essere stato definito un \"anticarnevale\".\nStoria.\nIl carnevale \u00e8 tradizionalmente legato a fatti storici realmente accaduti nella seconda met\u00e0 dell'Ottocento. \nTale festa deriva dalla rivolta popolare del 24 febbraio 1861 la quale decret\u00f2 la liberazione di Poggio Mirteto dallo Stato Pontificio. Quando la delegazione degli operai di Poggio Mirteto si rec\u00f2 dal marchese Gioacchino Napoleone Pepoli per chiedere l'annessione al futuro Regno d'Italia, il Commissario Generale dell'Umbria propose di premiare la cittadina facendo passare per Poggio Mirteto la tratta ferroviaria Roma-Orte. Ma la popolazione decise che invece fosse celebrata ogni anno la festivit\u00e0 della liberazione dallo Stato Pontificio.\nIl carnevale anticlericale si tenne fino alla firma dei Patti Lateranensi nel 1929, quando il Fascismo decise di sopprimerlo, nell'ambito della pi\u00f9 generale politica di alleanza col Vaticano.\nLa festa, chiamata \"Carnevalone Liberato\", fu ripristinata nel 1977 ed ha conservato il suo carattere prevalentemente anticlericale. Per tale motivo i banchetti sono a base di carne, alimento che durante la quaresima viene evitato o mangiato con parsimonia dai cattolici. Durante i festeggiamenti la maschera popolare pi\u00f9 indossata \u00e8 un diavolo rosso con tridente. \nLa festa nella sua complessit\u00e0 richiama elementi scenici che possono essere interpretati come storia del territorio. Nell'ambito delle manifestazioni ludiche, volutamente confusionarie, si possono estrapolare gli elementi fondamentali della rappresentazione: il clima carnascialesco e la baldoria condita da contenuti storico-anticlericali, gli artisti di strada e i feticci.\nNel 1862 nasce anche il \"Carnevalone Poggiano\", che si svolge l'ultima domenica di carnevale, durante il quale sfilano carri allegorici, macchine addobbate, gruppi mascherati, maschere singole e a coppie. Alla fine della sfilata si pu\u00f2 assistere alla tradizionale processione dei \u201cmoccoletti\u201d e alla successiva cremazione di un pupazzo denominato tradizionalmente Sua Maest\u00e0 Carnevalone."}
{"id": "1780212", "revid": "149727", "url": "https://it.wikipedia.org/wiki?curid=1780212", "title": "Gro\u00df Meh\u00dfow", "text": ""}
{"id": "1780213", "revid": "149727", "url": "https://it.wikipedia.org/wiki?curid=1780213", "title": "Kemmen", "text": ""}
{"id": "1780214", "revid": "1699816", "url": "https://it.wikipedia.org/wiki?curid=1780214", "title": "Saturday Night (Whigfield)", "text": "Saturday Night \u00e8 il singolo di debutto di Whigfield con la voce della cantautrice britannica Annerley Gordon, diventato un enorme successo nel 1994.\nDescrizione.\nI produttori italiani Davide Riva e Larry Pignagnoli, che aveva portato al successo Ivana Spagna negli anni ottanta, ingaggiarono l'ex-modella danese Sannie Carlson, dandole il nome d'arte Whigfield. La canzone divenne insospettabilmente uno dei pi\u00f9 notevoli successi del periodo, sul quale fu anche creata una particolare coreografia, ballatissima nelle discoteche di tutta Europa.\nControversia.\nDue accuse di plagio furono mosse contro Whigfield. Fu asserito che la canzone era copiata sia da \"Rub A Dub Dub\" dei The Equals sia da \"Fog on the Tyne\" di Lindisfarne. Entrambe le accuse, tuttavia furono giudicate infondate. Non ci furono azioni legali, tuttavia, fu notata anche una certa somiglianza fra la melodia di \"Saturday Night\" e quella di \"Spanish Bombs\" dei Clash. Il singolo inoltre esordisce con un campionamento del singolo \"One More Mission\", pubblicato nel 1980 dalla band space rock francese Rockets.\nSuccesso commerciale.\nCommercializzato a ottobre 1994, il singolo debutt\u00f2 in vetta alla classifica dei singoli in Inghilterra, detronizzando i Wet Wet Wet da quindici settimane in vetta con \"Love Is All Around\". All'epoca Whigfield fu la prima artista debuttante ad entrare nella classifica direttamente al primo posto.\nIl singolo rimase in vetta per un mese, vendendo in totale 1,092,250 copie ed attualmente \u00e8 il 65simo singolo pi\u00f9 venduto nella storia della discografia inglese."}
{"id": "1780215", "revid": "149727", "url": "https://it.wikipedia.org/wiki?curid=1780215", "title": "Mlode", "text": ""}
{"id": "1780217", "revid": "149727", "url": "https://it.wikipedia.org/wiki?curid=1780217", "title": "Sa\u00dfleben", "text": ""}
{"id": "1780218", "revid": "149727", "url": "https://it.wikipedia.org/wiki?curid=1780218", "title": "Sassleben", "text": ""}
{"id": "1780219", "revid": "270465", "url": "https://it.wikipedia.org/wiki?curid=1780219", "title": "Don Luigi De Sario", "text": ""}
{"id": "1780220", "revid": "149727", "url": "https://it.wikipedia.org/wiki?curid=1780220", "title": "Werchow", "text": ""}
{"id": "1780222", "revid": "149727", "url": "https://it.wikipedia.org/wiki?curid=1780222", "title": "Zinnitz", "text": ""}
{"id": "1780227", "revid": "86599", "url": "https://it.wikipedia.org/wiki?curid=1780227", "title": "C/1862 W1 Respighi", "text": "La cometa C/1862 W1 (Respighi) \u00e8 una cometa non periodica scoperta il 28 novembre 1862 da Bologna dall'astronomo italiano Lorenzo Respighi."}
{"id": "1780229", "revid": "767487", "url": "https://it.wikipedia.org/wiki?curid=1780229", "title": "Ma.Bra. E.P. Volume 1", "text": "Ma.Bra. E.P. Volume 1 \u00e8 un singolo dell'anno 2007 del dj italiano Maurizio Braccagni in arte \"Ma.Bra.\""}
{"id": "1780231", "revid": "345405", "url": "https://it.wikipedia.org/wiki?curid=1780231", "title": "Mobile (arredamento)", "text": "Il mobile (plurale mobilia) \u00e8 un contenitore per suppellettili, abiti, biancheria, documenti o altri oggetti. \nIl termine \"mobile\" pone in evidenza la possibilit\u00e0 di spostare, trasferire e ricollocare tali oggetti in altre parti degli edifici o in altre abitazioni (trasloco).\nLe primitive funzioni erano volte a proteggere e conservare i cibi dall'attacco degli insetti e dagli animali (anche domestici), a contenere gli abiti non indossati con particolare riferimento a quelli tessili, a svolgere pi\u00f9 agevolmente le operazioni familiari o artigianali divenute pi\u00f9 frequenti con il progredire delle tecniche.\nStoria.\nIl mobile inizia ad apparire stabilmente nell'uso comune soltanto al termine della vita nomade e con la costruzione di abitazioni solide in legno, mattoni o pietra.\nAlcuni tipi di mobili (tavoli, cassoni, sedie, troni, sgabelli) erano gi\u00e0 conosciuti al tempo degli egiziani. La storia del mobile la si pu\u00f2 definire in modo preciso a partire solo dal XV secolo quando si affermano alcune uniformit\u00e0 di orientamenti stilistici che assumono di volta in volta connotati estetici riferibili al periodo od al potente del momento.\nNell'antichit\u00e0.\nL'uso di mobili \u00e8 documentato gi\u00e0 presso le antiche civilt\u00e0, tra gli Assiri, nell'antico Egitto, nell'antica civilt\u00e0 cinese.\nLe raffigurazioni dei vasi greci ci mostrano vari tipi di mobili: troni, sedie , tavolini.\nPresso gli Etruschi e gli antichi romani troviamo l'uso di tavoli, sedili ed anche armadi. Nelle case pi\u00f9 ricche esistevano tavoli e arredi di materiali quali bronzo, ferro, marmo e avorio.\nIl Medioevo.\nNel Medioevo il mobilio \u00e8 ridotto all'essenziale e l'elemento pi\u00f9 comune rimane il mobile in legno, spesso realizzato in forme semplici e rustiche. Presso le case pi\u00f9 ricche dei nobili, per le chiese ed i monasteri . . . . monasteri, si producono mobili pi\u00f9 elaborati sia di uso civile (troni, panche, sedili, tavoli, cassapanche) o di uso religioso (altari, banchi, reliquari, cofani, cubicoli, armadi da sagrestia, scaffali per libri) anche in serie protratte nel tempo o con materiali pregiati, quali avorio, metalli preziosi, marmi.\nTavoli e bauli sono spesso costruiti in modo da essere trasportati facilmente (smontabili).\nIl Rinascimento.\nDurante il Rinascimento alcuni mobili nelle case nobili e ricche, assumono maggiore importanza con l'aggiunta di rialzi e di baldacchini chiusi con teli e stoffe.\nNegli edifici pubblici e religiosi i banchi, le librerie, gli scanni e i cori lignei sono pi\u00f9 imponenti, intarsiati e decorati.\nQuesto stile si sviluppa inizialmente in Italia, dove gli artisti si ispirano alle fonti classiche, a Roma e alle sue vestigia; solo in seguito la nuova cultura si espander\u00e0 in Europa attraverso le guerre condotte da Luigi XII e Francesco I.\nSuccessivamente tale tendenza sar\u00e0 presente nel Regno di Napoli e Sicilia, nella Spagna, nelle Fiandre, nella Germania ed Inghilterra.\nIl Barocco.\nNell'epoca del Barocco si affermano parti a colonna tornita, si diffonde la tecnica delle tarsie e si inizia a far uso delle impiallacciature.\nIl Settecento.\nDurante il \"secolo dei lumi\", il Settecento, viene introdotto l'uso di nuovi tipi di mobili; ci\u00f2 \u00e8 dovuto al mutare dello stile di vita delle famiglie e all'allargamento delle possibilit\u00e0 economiche.\nQueste nuove esigenze emergono per prime in Francia e si diffondono dalle corti reali agli strati emergenti della borghesia. \"consoles\", cassettiere, mobili d'angolo e scrivanie non sono solo mobili innovativi, ma anche pi\u00f9 leggeri ed eleganti.\nIn quello che viene definito, per la met\u00e0 del XVIII secolo, il tempo del Rococ\u00f2 (che si sviluppa nell'ambito dello stile Luigi XV dal nome del Re francese), emergono in Italia centri di produzione con vivaci e affermate botteghe di maestri artigiani: gli ebanisti genovesi eredi dei Maragliano, Pietro Piffetti a Torino, i seguaci di Andrea Brustolon a Venezia, e tanti altri nomi di maestri artigiani, pi\u00f9 o meno noti, chiamati ad abbellire e dar lustro alle varie Corti italiane.\nNeoclassicismo.\nSicuramente in Italia il principale mobiliere ed ebanista del periodo, fu Giuseppe Maggiolini, operante a cavallo tra i secoli XVIII e XIX, prima per la corte milanese degli Asburgo, poi per Napoleone e altre corti europee, come ad esempio la Polonia. Egli viene considerato \"Maestro ebanista e d'intarsio\", ma \u00e8 pi\u00f9 corretto parlare di lui, solo per la prima disciplina, poich\u00e9 in ebanisteria si utilizzano soltanto legni pregiati, mentre nell'intarsio vi si affiancano altri materiali, come avorio od osso. Maggiolini utilizzava svariati tipi di legno per realizzare decorazioni, trame e disegni, ad ornare i suoi mobili; pare inoltre che sia stato proprio lui ad inventare il \"tavolo da letto\" in seguito ad un periodo d'influenza dell'Arciduchessa Maria Beatrice d'Asburgo.\nUnitamente alle botteghe lombarde influenzate dalla fama acquisita dal Maggiolini, nell'ultimo quarto del XVIII secolo e durante l'Impero di Napoleone I prosperarono altri centri e maggior fama acquisirono quelli ove aveva collocato alcuni membri della sua famiglia: la corte fiorentina con gli ebanisti Francesco Spighi e Giovanni Socci, Siena con il mobilio realizzato sui disegni di Agostino Fantastici, Lucca dove oltre alla fiorente bottega di Pietro Massagli, Paolina Bonaparte aveva fatto venire dalla corte del fratello ebanisti francesi e la corte napoletana di Gioacchino Murat. Unica eccezione di rilievo (libera dall'influenza della committenza napoleonica) fu senz'altro la bottega torinese di Giuseppe Maria Bonzanigo, grande ebanista alla corte dei Savoia.\nL'Ottocento.\nCon la caduta di Napoleone anche gli stili si susseguono ad ondate successive: dalla Restaurazione al Carlo X, al Biedermeier austriaco, al Luigi Filippo, alla riscoperta del gotico e del rinascimento. Da ultimo, lo stile Eclettico cerc\u00f2 di recuperare e citare vecchi stili combinandoli insieme.\nLo scorrere di tanti stili viene, nell'Ottocento, accompagnato da una vera e propria rivoluzione tecnica e produttiva. La grande richiesta di mobili causa il parziale superamento della bottega artigiana verso una vera e propria industria del mobile e una suddivisione dei compiti tra chi disegna, costruisce e propone i mobili.\n\u00c8 il caso di Herny Thomas Peters, che trasferitosi dall'Inghilterra nel 1817 a Genova vi aprir\u00e0 una bottega semi industriale: introdurr\u00e0 le macchine nella lavorazione del legno, riuscendo a mantenere un'ottima qualit\u00e0 esecutiva. Il suo successo, seguito a ruota da altri casi simili sparsi in tutta Italia, segn\u00f2 il declino inarrestabile della bottega artigiana tradizionale.\nIl Novecento.\nTra la fine dell'Ottocento e i primi anni del Novecento si affermano gli stili Floreale e dell'Art D\u00e9co; quest'ultima si protrae per buona parte della prima met\u00e0 del secolo combinando vari stili.\nDal 1960 inizia a diffondersi lo stile lineare e razionale dei mobili cosiddetti \"svedesi\", progettati e prodotti da architetti per lo pi\u00f9 dei paesi nordici dell'Europa: danesi, norvegesi, svedesi.\nSi diffonde sempre pi\u00f9 anche l'impiego dei materiali pi\u00f9 svariati quali: acciaio, plastica, vinile.\nGli stili dei mobili italiani.\nIn Italia gli stili si possono catalogare come dalla tabella seguente:\nGli stili dei mobili in Francia.\nIn Francia gli stili si possono catalogare:\nLo stile Shakers dei mobili negli Stati Uniti.\nCredenze particolari del puritanesimo degli Shakers hanno sviluppato anche un proprio stile a tema puritano non solo nell'abbigliamento ma anche nell'arredamento, in questo ultimo caso spogliato di qualsiasi tipo di aggiunte decorative . A lungo considerati puramente utilitaristi, i mobili degli Shakers negli ultimi anni hanno attirato l'attenzione di molti \"designer\" negli Stati Uniti che vedono in anteprima del minimalismo attuale. Negli Stati Uniti, gli Shakers sono principalmente conosciuti per questo motivo, molto pi\u00f9 che per le loro opinioni religiose, e i loro mobili d'epoca sono venduti a prezzi molto elevati e ricercati soprattutto da esperti del mondo del \"design\" e dell'antiquariato.\nMateriali utilizzati.\nI primi materiali utilizzati furono dei vegetali (rami degli alberi, giunco, steli) per produrre contenitori o tavoli, oppure, pietra per sedili e tavoli.\nIn seguito, il miglioramento delle tecniche di lavorazione del legno, vide l'utilizzo di tale materiale come principale componente per la costruzione dei mobili.\nSi conoscono mobili costruiti nei materiali pi\u00f9 disparati quali:\no la combinazioni di alcuni di essi.\nTecniche di lavorazione.\nScultura - Intaglio.\nLa scultura del legno sottostava alle stesse regole di quella della pietra; gli strumenti utilizzati erano scalpelli, sgorbie, punteruoli, puntoni, mazzuoli e poteva essere:\nIntarsio.\nLa tecnica dell'intarsio (dall'arabo \"tarsi\" che significa \"connettere\" ovvero mettere insieme tessere di materiale diverso in modo da ottenere decorazioni geometriche o naturalistiche) sono numerose:\nColorazione.\nLa coloritura utilizza le essenze che naturalmente sono basi per determinate tinte:\nL'essenza che meglio si presta ad essere tinta risulta essere l'acero.\nPer ottenere le ombreggiature si usava un ferro rovente o si immergeva il legno in sabbia rovente.\nPittura e doratura.\nLa pittura dei mobili utilizza la tecnica della pittura su tavola ed a grandi linee si operava in questo modo:\nPer la doratura:\nSia per la pittura che per la doratura la finitura avveniva con vari tipi di vernice o con cera d'api od olio di lino.\nLa funzione del \"design\".\nLa progettazione di un mobile, specie se di stile innovativo o ricercato, ha sempre rivestito grande importanza. Grandi disegnatori e grandi architetti hanno disegnato i pi\u00f9 bei mobili che conosciamo.\n\u00c8 per\u00f2 dalla fine degli anni cinquanta del Novecento che i \"designer\" sono diventati sempre pi\u00f9 presenti, importanti e necessari ad un'industria del mobile che, pur realizzando una produzione di massa, punta ad un prodotto e ad un'immagine di qualit\u00e0.\nLa funzione del \"design\" nella progettazione di un mobile deve sottendere a:\nIn Italia, si \u00e8 affermato - anche a livello internazionale - uno stile, un'industria e vari \"designers\" che hanno dato corpo e lustro ad un settore caratterizzato da punti di concentrazione produttiva localizzata in alcune aree:\nBrianza.\nIl territorio brianzolo legato alla filiera del mobile si divide in tre parti: la prima \u00e8 la Comasca che comprende sia famoso centro di Cant\u00f9 sia Arosio, Cabiate, Inverigo e Mariano Comense.\nLa seconda \u00e8 la Brianza mobiliera ex Milanese con Lissone, Barlassina, Bovisio-Masciago, Briosco, Cesano Maderno, Desio, Giussano, Lentate sul Seveso, Limbiate, Macherio, Meda, Seregno, Seveso, Verano Brianza. Dopo il 1967 Lissone da importante Centro di produzione Italiano del Mobile artigianale, diventa Centro Europeo dell'Arredamento. Non solo una citt\u00e0 esposizione di prodotti brianzoli, ma provenienti anche dalle altre regioni italiane, dall'Europa e dagli altri continenti.\nLa terza \u00e8 la Brianza dei settori \u2018collaterali\u2019 a quello pi\u00f9 propriamente mobiliero. Il loro fulcro \u00e8 nel Meratese: il tessile d'arredamento (Costa Masnaga dal 1800) e quello della meccanica-plastica (Osnago).\nVeneto.\nIn particolare con Bovolone, Cerea, Bassa Veronese e Bassano del Grappa.\nFriuli-Venezia Giulia.\nVarie aree\nValdelsa.\nCon Poggibonsi; Valdera con Ponsacco, Cascina.\nProvincia di Pistoia.\nA Quarrata vengono prodotti mobili fino dagli anni '20 del Novecento, tanto che prende l'appellativo dei \"Citt\u00e0 del mobile\". La zona di Quarrata \u00e8 conosciuta in particolare per la produzione di divani imbottiti o divani scorniciati, di alto livello qualitativo che vengono esportati in tutto il mondo."}
{"id": "1780232", "revid": "401052", "url": "https://it.wikipedia.org/wiki?curid=1780232", "title": "Gro\u00dfr\u00e4schen", "text": "Gro\u00dfr\u00e4schen (in lusaziano \"Ra\u0144\") \u00e8 una citt\u00e0 del Brandeburgo, in Germania.\nAppartiene al circondario dell'Oberspreewald-Lusazia.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nAlla citt\u00e0 di Gro\u00dfr\u00e4schen appartengono le frazioni (\"Ortsteil\") di Allmosen, Barzig, D\u00f6rrwalde, Freienhufen, Saalhausen, Wormlage e Woschkow.\nAmministrazione.\nGemellaggi.\nGro\u00dfr\u00e4schen \u00e8 gemellata con:"}
{"id": "1780233", "revid": "149727", "url": "https://it.wikipedia.org/wiki?curid=1780233", "title": "Grossraeschen", "text": ""}
{"id": "1780237", "revid": "44627", "url": "https://it.wikipedia.org/wiki?curid=1780237", "title": "Teoria delle probabilit\u00e0", "text": ""}
{"id": "1780239", "revid": "204012", "url": "https://it.wikipedia.org/wiki?curid=1780239", "title": "Paraplegia primaria spastica", "text": ""}
{"id": "1780252", "revid": "401052", "url": "https://it.wikipedia.org/wiki?curid=1780252", "title": "Lauchhammer", "text": "Lauchhammer () \u00e8 una citt\u00e0 di abitanti del Brandeburgo, in Germania.\nAppartiene al circondario dell'Oberspreewald-Lusazia.\nStoria.\nIl 20 settembre 1993 vennero annessi alla citt\u00e0 di Lauchhammer i comuni di Gr\u00fcnewalde e Kostebrau.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAppartengono alla citt\u00e0 di Lauchhammer le frazioni (\"Ortsteil\") di Gr\u00fcnewalde, Kostebrau e Kleinleipisch."}
{"id": "1780253", "revid": "729019", "url": "https://it.wikipedia.org/wiki?curid=1780253", "title": "Emimelia", "text": "L'emimelia \u00e8 una malformazione congenita che comporta mancanza di uno o pi\u00f9 segmenti ossei degli arti, a livello soprattutto di gamba e piede o di avambraccio e mano.\nPu\u00f2 essere classificata in due tipi:\nClassici esempi sono l'assenza congenita della fibula, caratterizzata dall'assenza del perone, e l'emimelia radiale, nella quale, mancando di fatto il radio, la mano viene ad assumere la deformazione detta \"mano torta radiale congenita\"."}
{"id": "1780255", "revid": "149727", "url": "https://it.wikipedia.org/wiki?curid=1780255", "title": "\u0141uchow", "text": ""}
{"id": "1780256", "revid": "4252", "url": "https://it.wikipedia.org/wiki?curid=1780256", "title": "Oratorio Rupestre (Sovana)", "text": "Loratorio rupestre \u00e8 un edificio religioso situato nei pressi di Sovana, alle porte dell'area archeologica. La sua ubicazione \u00e8 poco oltre la galleria stradale lungo la via di collegamento tra il centro di Sovana e la localit\u00e0 di San Martino sul Fiora.\nStoria.\nDi origini incerte, non \u00e8 da escludersi che il caratteristico edificio religioso sia sorto in epoca altomedievale, nel punto in cui sorgeva un preesistente luogo di culto, gi\u00e0 utilizzato in epoca etrusco-romana per funzioni religiosi di altri riti, data l'estrema vicinanza alle necropoli dell'area archeologica di Sovana.\nAltrettanto incerta risulta la storia di questo oratorio durante i secoli successivi, quando probabilmente era un luogo di sosta per la preghiera di coloro che transitavano lungo la via di comunicazione che collega le due sponde opposte del fiume Fiora.\nDescrizione.\nL'oratorio rupestre si presenta sotto forma di ruderi.\nIl luogo di culto \u00e8 ad aula unica, suggestivamente scavata nella parete di tufo. Il soffitto, pur risultando parzialmente crollato, si caratterizza per la presenza di una croce, realizzata con la tecnica dell'incisione rupestre, che lo rende inequivocabilmente luogo di preghiera per la religione cattolica."}
{"id": "1780257", "revid": "44627", "url": "https://it.wikipedia.org/wiki?curid=1780257", "title": "Valor medio", "text": ""}
{"id": "1780258", "revid": "44627", "url": "https://it.wikipedia.org/wiki?curid=1780258", "title": "Valore medio", "text": ""}
{"id": "1780262", "revid": "4239", "url": "https://it.wikipedia.org/wiki?curid=1780262", "title": "Columbus Destroyers", "text": "I Columbus Destroyers erano una squadra di Arena Football League con sede a Columbus, Ohio. La squadra \u00e8 stata fondata nel 1999."}
{"id": "1780267", "revid": "21880", "url": "https://it.wikipedia.org/wiki?curid=1780267", "title": "Famiglia dei capodogli", "text": ""}
{"id": "1780274", "revid": "1999847", "url": "https://it.wikipedia.org/wiki?curid=1780274", "title": "Entertainment Software Rating Board", "text": "LEntertainment Software Rating Board (sigla: ESRB) \u00e8 un gruppo che si occupa di classificazione dei videogiochi pubblicati nel Nordamerica, istituito nel 1994 dalla Entertainment Software Association.\nL'ESRB classifica i videogiochi in base al loro contenuto, attraverso fasce d'et\u00e0 e commenti sul tipo di contenuto. Questa classificazione guida ed aiuta i genitori ed i ragazzi nello scegliere i videogiochi pi\u00f9 appropriati per loro.\nIl metodo ESRB \u00e8 valido per i giochi pubblicati commercialmente sui territori statunitense e canadese, ma non classifica necessariamente tutti i giochi usciti, non essendo obbligatorio per legge. I giochi vengono sottoposti dai loro editori e giudicati da una commissione di esperti anonimi e indipendenti.\nClassificazione.\nDi seguito sono elencati i voti che l'ESRB assegna ai videogiochi che classifica."}
{"id": "1780275", "revid": "6923", "url": "https://it.wikipedia.org/wiki?curid=1780275", "title": "Funcom", "text": "Funcom Productions A/S (abbraviato in Funcom) \u00e8 una casa sviluppatrice ed editrice di videogiochi norvegese. La sede \u00e8 a Oslo, ma ha uffici negli Stati Uniti d'America, in Svizzera e in Cina.\nFondata da Erik Gloersen, Ian Neil, Andre Backen, Gaute Godager e Olav M\u00f8rkrid, la Funcom \u00e8 uno dei principali sviluppatori ed editori indipendenti in Europa.\nVideogiochi prodotti.\nLa Funcom si concentra soprattutto sullo sviluppo di giochi per computer, ma ha anche prodotto giochi su altre console come Super NES, Sega Saturn, Sega Genesis e Xbox.\nLa Funcom \u00e8 diventata famosa con Anarchy Online, un MMORPG che ha vinto pi\u00f9 di 20 premi internazionali; la Funcom ha inoltre rilasciato varie espansioni di questo gioco.\nUn altro famoso MMORPG della Funcom \u00e8 Age of Conan, pubblicato il 23 maggio 2008, ha venduto circa 400.000 copie nei primi mesi dopo il rilascio; successivamente il gioco ha poi adottato la formula free to play.\nIl 31 Gennaio 2017 \u00e8 stato rilasciato - in modalit\u00e0 \"Accesso anticipato\" su Steam - Conan Exiles, un gioco del genere \"Survival\" ambientato nello stesso universo di Age of Conan."}
{"id": "1780290", "revid": "307923", "url": "https://it.wikipedia.org/wiki?curid=1780290", "title": "Scoperto di sicurt\u00e0", "text": ""}
{"id": "1780301", "revid": "196390", "url": "https://it.wikipedia.org/wiki?curid=1780301", "title": "Malattia di Fordyce", "text": ""}
{"id": "1780306", "revid": "767487", "url": "https://it.wikipedia.org/wiki?curid=1780306", "title": "Sesso senso", "text": "Sesso Senso (\"Sex Sense\") \u00e8 un programma televisivo di genere documentario, prodotto in Canada e trasmesso in Italia da Discovery Science sul bouquet Sky.\n\u00c8 un corso di educazione sessuale per adulti (\"Sex education for grown-ups\")."}
{"id": "1780307", "revid": "196390", "url": "https://it.wikipedia.org/wiki?curid=1780307", "title": "Miliaria apocrina", "text": ""}
{"id": "1780311", "revid": "767487", "url": "https://it.wikipedia.org/wiki?curid=1780311", "title": "Distretto di Sant Ravidas Nagar", "text": "Il distretto di Sant Ravidas Nagar \u00e8 un distretto dell'Uttar Pradesh, in India, di 1.352.056 abitanti. \u00c8 situato nella divisione di Mirzapur e il suo capoluogo \u00e8 Gyanpur."}
{"id": "1780312", "revid": "401052", "url": "https://it.wikipedia.org/wiki?curid=1780312", "title": "Schwarzheide", "text": "Schwarzheide \u00e8 una citt\u00e0 del Brandeburgo, in Germania.\nAppartiene al circondario (\"Landkreis\") dell'Oberspreewald-Lausitz (targa OSL).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1780313", "revid": "767487", "url": "https://it.wikipedia.org/wiki?curid=1780313", "title": "Distretto di Sultanpur", "text": "Il distretto di Sultanpur \u00e8 un distretto dell'Uttar Pradesh, in India, di 3.190.926 abitanti. \u00c8 situato nella divisione di Faizabad e il suo capoluogo \u00e8 Sultanpur.\nIdrografia.\nIl distretto del Sultanpur \u00e8 attraversato dal canale artificiale Indira Gandhi."}
{"id": "1780315", "revid": "770634", "url": "https://it.wikipedia.org/wiki?curid=1780315", "title": "Distretto di Shravasti", "text": "Il distretto di Shravasti \u00e8 un distretto dell'Uttar Pradesh, in India, di 1.175.428 abitanti. \u00c8 situato nella divisione di Devipatan e il suo capoluogo \u00e8 Bhinga."}
{"id": "1780319", "revid": "767487", "url": "https://it.wikipedia.org/wiki?curid=1780319", "title": "Distretto di Unnao", "text": "Il distretto di Unnao \u00e8 un distretto dell'Uttar Pradesh, in India, di 2.700.426 abitanti. \u00c8 situato nella divisione di Lucknow e il suo capoluogo \u00e8 Unnao."}
{"id": "1780325", "revid": "767487", "url": "https://it.wikipedia.org/wiki?curid=1780325", "title": "Distretto di Varanasi", "text": "Il distretto di Varanasi \u00e8 un distretto del territorio federato di Delhi, in India, di 3.147.927 abitanti. \u00c8 situato nella divisione di Varanasi e il suo capoluogo \u00e8 Varanasi."}
{"id": "1780329", "revid": "110157", "url": "https://it.wikipedia.org/wiki?curid=1780329", "title": "Provincia di Chanchamayo", "text": "La provincia di Chanchamayo \u00e8 una delle 9 province della regione di Jun\u00edn nel Per\u00f9.\nLa capitale \u00e8 La Merced; nella provincia vi \u00e8 una colonia italiana fondata nel 1871 dagli immigranti italiani nella giungla centrale del Per\u00f9.\nGeografia antropica.\nSuddivisioni amministrative.\n\u00c8 divisa in 6 distretti:\nCollegamenti esterni.\nColonos Italianos en Chanchamayo. Nomi e Cognomi dei italiani."}
{"id": "1780333", "revid": "633110", "url": "https://it.wikipedia.org/wiki?curid=1780333", "title": "Non lo sapevo!", "text": "Non lo sapevo! (titolo originale: \"I Didn't Know That\") \u00e8 un programma televisivo di genere documentario britannico trasmesso in Italia da National Geographic Channel sul bouquet Sky Italia e da Cielo. Si tratta di una serie di documentari, condotti da Richard Ambrose e Jonny Philips che analizza molte caratteristiche sconosciute di cose, oggetti che di solito si utilizzano quotidianamente. Il programma conta 3 serie, composte da 31 puntate totali."}
{"id": "1780335", "revid": "113008680", "url": "https://it.wikipedia.org/wiki?curid=1780335", "title": "Monti Mandara", "text": "I Monti Mandara sono una catena montuosa vulcanica che si estende per 200\u00a0km di lunghezza al confine nord tra Camerun e Nigeria, compresa tra il fiume Bronue a sud e la citt\u00e0 di Maroua a nord.\nIl Monte Oupay \u00e8 la massima vetta della catena con 1.494 metri sul livello del mare"}
{"id": "1780336", "revid": "287204", "url": "https://it.wikipedia.org/wiki?curid=1780336", "title": "Senftenberg (disambigua)", "text": ""}
{"id": "1780337", "revid": "149727", "url": "https://it.wikipedia.org/wiki?curid=1780337", "title": "Z\u0142y Komorow", "text": ""}
{"id": "1780340", "revid": "33921", "url": "https://it.wikipedia.org/wiki?curid=1780340", "title": "Rugby a 15 nel 2003", "text": "Attivit\u00e0 internazionale.\nSenza dubbio l'attivit\u00e0 internazionale \u00e8 dominata dalla Coppa del Mondo di rugby che condiziona tutti i test delle nazionali.\nI tornei continentali vedono le vittorie dell' nel \"Sei nazioni\", della nel \"Tri Nations\" (le due favorite per i mondiali) e di e rispettivamente in Africa e Sudamerica. Nel Campionato europeo si disputa il girone di andata che vede a sorpresa il dominio del .\nTest di met\u00e0 anno.\nA met\u00e0 anno \u00e8 tradizione che le selezioni di \"rugby a 15\", europee in particolare, ma non solo, si rechino fuori dall'Europa o nell'emisfero sud per alcuni test. Si disputano per\u00f2 anche molti incontri tra nazionali dello stesso emisfero Sud che precedono, dal 1996, la disputa del Tri Nations.\nNel 2003, la tradizione non solo non viene meno, ma questi tour sono un momento determinante per la preparazione della Coppa del mondo imminente.\n\u00c8 sempre l' la squadra pi\u00f9 forte e si pone come favorita, insieme alla , per la vittoria nella coppa del mondo.\nTest di preparazione al mondiale.\nVarie le sfide tra squadre europee, in particolare le sfide tra squadre partecipanti al Sei Nazioni\nPrincipali test:\nI Barbarians.\nIl clou dell'annata della squadra ad inviti pi\u00f9 celebre del mondo \u00e8 stato il trittico di incontri contro le nazionali britanniche.\nLa Nazionale Italiana.\nNel 2003, la Nazionale Italiana, ancora affidata a John Kirwan, si prepara al \"Sei Nazioni\" con un match contro gli \"All Stars\" del campionato italiano .\nNel torneo, dopo che l'infortunio a Pez porta a richiamare Diego Dom\u00ednguez per le sue ultime partite in nazionale , gli azzurri conquistano un solo grande successo di prestigio contro il (30-22), nella partita inaugurale .\nLa successiva partita con l' persa per 13-37 e soprattutto la pesanti sconfitte con (5-40) e (27-53) riducono gli entusiasmi, anche se la squadra mostra notevoli miglioramenti in gioco e carattere. Come gi\u00e0 nel 2001 gli azzurri sfiorano il successo a Murrayfield con la (25-33) Chiudendo il torneo al 5\u00ba posto. Ultimo \u00e8 proprio il Galles, nella sua pi\u00f9 disastrosa stagione.\nIn preparazione al Mondiale, l'Italia si reca per un tour in Nuova Zelanda. I risultati saranno assai poco esaltanti, in confronto a quelli ottenuti da altri team europei contro le stesse selezioni, sono giudicati comunque figli della necessaria sperimentazione.\nPer la preparazione alla Coppa della Mondo, l'Italia disputa anche tre test contro nazionali europee. I risultati sono disastrosi, addirittura si rischia la sconfitta con la Georgia.\nNon bastando le tempistiche di preparazione e il carico di lavoro \"fisico\" a giustificare le pessime prestazioni, si cerca il capro espiatorio. A pagare \u00e8 Ramiro Pez che viene sostituito a tre gironi dalla partenza con Rima Wakarua, equiparato neozelandese, che sino ad allora aveva solo giocato in seconda divisione italiana. Un azzardo che non pagher\u00e0. Da tenere presente che John Kirwan aveva escluso da tempo dalla nazionale Diego Dom\u00ednguez.\nL'Italia ha un girone con la qualificazione alla sua portata, visto che ritrova di fronte il battuto pochi mesi prima. A preoccupare sono le 4 partite da affrontare in soli 17 giorni a causa di un calendario che tutela maggiormente le squadre britanniche.\nL'Italia aveva addirittura minacciato il forfait alla competizione. Pertanto contro gli All Blacks vanno in campo 14 riserve su 15 giocatori e la sconfitta pesante (7-70) \u00e8 archivitata senza patemi .\nContro la modesta (che arriver\u00e0 ultima nel girone), si fatica nel primo tempo, ma si vince bene nel secondo tempo, scatenando ottimismo (36-12) . \nCon un modesto invece si soffre notevolmente e si vince a fatica e di misura (19-14) . \nIl , come dimostreranno le successive partite con e , non \u00e8 per\u00f2 la squadra smarrita di pochi mesi prima e gli azzurri cedono onorevolmente ma senza sfiorare l'impresa (15-27)."}
{"id": "1780341", "revid": "124123", "url": "https://it.wikipedia.org/wiki?curid=1780341", "title": "John Twigg", "text": "Il suo laboratorio di produzione si trovava tra il 1755 ed il 1759 in Angel Court, nel distretto londinese di Charing Cross, poi Twigg si trasfer\u00ec nello Strand dal 1760 al 1775 ed infine nei pressi di Piccadilly Circus. Nel 1789 egli entr\u00f2 in societ\u00e0 con un altro armaiolo, John Bass.\nTwigg \u00e8 famoso per le sue pistole da duello e per le armi che produsse per la East India Company: la particolarit\u00e0 delle sue pistole riguarda il numero di canne, che poteva variare sensibilmente. Twigg, infatti, fabbric\u00f2 pistole a due, quattro e addirittura sette canne: quest'ultima \u00e8 costituita dalla rivoltella peparola fabbricata nel 1785, le cui canne dovevano essere ruotate manualmente.\nUn celebre contemporaneo e pupillo di Twigg fu John Manton, che successivamente mise a punto un particolare tipo di pietra focaia."}
{"id": "1780349", "revid": "770634", "url": "https://it.wikipedia.org/wiki?curid=1780349", "title": "Distretto di Dhalai", "text": "Il distretto di Dhalai \u00e8 un distretto del Tripura, in India, di 307.417 abitanti. Il suo capoluogo \u00e8 Ambassa."}
{"id": "1780351", "revid": "770634", "url": "https://it.wikipedia.org/wiki?curid=1780351", "title": "Distretto del Tripura Settentrionale", "text": "Il distretto del Tripura Settentrionale \u00e8 un distretto del Tripura, in India, di 590.655 abitanti. Il suo capoluogo \u00e8 Kailashahar."}
{"id": "1780352", "revid": "770634", "url": "https://it.wikipedia.org/wiki?curid=1780352", "title": "Distretto del Tripura Meridionale", "text": "Il distretto del Tripura Meridionale \u00e8 un distretto del Tripura, in India, di 762.565 abitanti. Il suo capoluogo \u00e8 Udaipur."}
{"id": "1780353", "revid": "770634", "url": "https://it.wikipedia.org/wiki?curid=1780353", "title": "Distretto del Tripura Occidentale", "text": "Il distretto del Tripura Occidentale \u00e8 un distretto del Tripura, in India, di 1.530.531 abitanti. Il suo capoluogo \u00e8 Agartala."}
{"id": "1780354", "revid": "907190", "url": "https://it.wikipedia.org/wiki?curid=1780354", "title": "Girotonno", "text": ""}
{"id": "1780355", "revid": "186283", "url": "https://it.wikipedia.org/wiki?curid=1780355", "title": "Non lo sapevo", "text": ""}
{"id": "1780356", "revid": "123186924", "url": "https://it.wikipedia.org/wiki?curid=1780356", "title": "Test di preparazione ai mondiali di rugby 2003", "text": "Nell'ottobre-novembre 2003 \u00e8 in programma in Australia, la V edizione della Coppa del Mondo di rugby a 15. Pertanto un po' tutte le squadre si dedicano alla preparazione anche con confronti tra loro."}
{"id": "1780358", "revid": "401052", "url": "https://it.wikipedia.org/wiki?curid=1780358", "title": "Vetschau/Spreewald", "text": "Vetschau/Spreewald, in lusaziano inferiore W\u011bto\u0161ow/B\u0142ota, \u00e8 una citt\u00e0 del Brandeburgo, in Germania.\nAppartiene al circondario dell'Oberspreewald-Lusazia.\nStoria.\nNel 2003 vennero aggregati alla citt\u00e0 di Vetschau/Spreewald i soppressi comuni di Ko\u00dfwig, Laasow, Missen e Raddusch.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nAmministrazione.\nGemellaggi.\nVetschau \u00e8 gemellata con:"}
{"id": "1780361", "revid": "149727", "url": "https://it.wikipedia.org/wiki?curid=1780361", "title": "Vetschau", "text": ""}
{"id": "1780366", "revid": "486946", "url": "https://it.wikipedia.org/wiki?curid=1780366", "title": "Tula Arms", "text": ""}
{"id": "1780368", "revid": "984922", "url": "https://it.wikipedia.org/wiki?curid=1780368", "title": "Distretto del Sikkim Orientale", "text": "Il distretto del Sikkim Orientale \u00e8 un distretto del Sikkim, in India, di 244.790 abitanti. Il suo capoluogo \u00e8 Gangtok."}
{"id": "1780369", "revid": "120820387", "url": "https://it.wikipedia.org/wiki?curid=1780369", "title": "Distretto del Sikkim Settentrionale", "text": "Il distretto del Sikkim Settentrionale \u00e8 un distretto dello stato del Sikkim in India. Il suo capoluogo \u00e8 Mangan.\nGeografia fisica.\nIl distretto si estende nella met\u00e0 settentrionale dello stato del Sikkim, la superficie \u00e8 pari a 4226\u00a0km\u00b2..\nConfina ad ovest con il Nepal, a nord e est con la Regione Autonoma del Tibet (Cina). IL territorio comprende l'area dell'Himalaya fino al Kangchenjunga situato all'estremo ovest sul confine con il Nepal. Il confine settentrionale \u00e8 lo spartiacque fra lo Yarlung Tsangpo e il corso inferiore del Brahmaputra. Il Sikkim Settentrionale \u00e8 completamente compreso nel bacino idrografico del fiume Tista, un affluente del Brahmaputra.\nVi si trovano diversi laghi glaciali tra i quali il lago Gurudongmar.\nNella parte occidentale del distretto si trova il Parco Nazionale Kangchenjunga, nella parte nordorienale la Riserva naturale Yumthang-Valley."}
{"id": "1780372", "revid": "22356", "url": "https://it.wikipedia.org/wiki?curid=1780372", "title": "Typotheria", "text": "I tipoteri (Typotheria) sono un sottordine di mammiferi notoungulati. Vissero tra il Paleocene e il Pleistocene (tra 60 milioni di anni fa e 500.000 anni fa). I loro resti sono stati ritrovati in Sudamerica.\nFalsi roditori.\nDi aspetto simile a quello dei roditori, i tipoteri erano in realt\u00e0 ungulati originatisi probabilmente dal gruppo dei notioprogoni e poi specializzatisi in forme adatte a vivere in tane sotterranee e a rosicchiare vegetali. Generalmente erano di piccole o medie dimensioni, e non superavano la taglia di una lepre, anche se alcune forme potevano raggiungere le dimensioni di una grossa pecora (\"Mesotherium\", \"Trachytherus\", \"Pseudotypotherium\"). \nAll'interno del sottordine si possono riconoscere cinque famiglie: gli archeopitecidi (Archaeopithecidae), gli oldfieldtomasiidi (Oldfieldthomasiidae), i campanorcidi (Campanorcidae), gli interateriidi (Interatheriidae, come \"Protypotherium\") e i mesoteriidi (Mesotheriidae). Quest'ultima famiglia era la pi\u00f9 evoluta, e racchiudeva forme dalle forti specializzazioni. La dentatura, ad esempio, possedeva incisivi a crescita continua e dallo smalto presente solo nella superficie anteriore (condizione gliriforme, presente anche nei roditori e nei lagomorfi). Molari e premolari, invece, erano a corona alta (condizione di ipsodontia) e, nelle forme pi\u00f9 specializzate, anch'essi a crescita continua. Gli scheletri dei mesoteriidi sono di costituzione robusta e mostrano caratteristiche che fanno supporre abitudini scavatrici: gli artigli, ad esempio, sono profondamente incisi, \u00e8 presente un osso sesamoide nel gomito e il cinto pelvico \u00e8 rinforzato dall'aggiunta di vertebre all'osso sacro (Shockey et al., 2007).\nAltre famiglie?\nUno studio di Cifelli (1993) ha mostrato che altre due famiglie di notoungulati, gli archeoiracidi (Archaeohyracidae) e gli egetoteriidi (Hegetotheriidae), debbano essere considerate appartenenti ai tipoteri: \u00e8 possibile, infatti, che gli archeoiracidi siano ancestrali sia ai mesoteriidi che agli egetoteriidi.\nBiologia.\nSi presume che almeno gli interateri e i mesoteri fossero animali scavatori. I mesoteri, probabilmente, dissotterravano tuberi e radici; dovevano avere una dieta simile a quella degli attuali vombati. \u00c8 improbabile, tuttavia, che questi animali scavassero tane molto grandi, a causa della conformazione del corpo e della taglia relativamente grande di questi animali."}
{"id": "1780373", "revid": "287204", "url": "https://it.wikipedia.org/wiki?curid=1780373", "title": "Distretto del Sikkim Meridionale", "text": "Il distretto del Sikkim Meridionale \u00e8 un distretto del Sikkim, in India, di 131.506 abitanti. Il suo capoluogo \u00e8 Namchi."}
{"id": "1780383", "revid": "2166030", "url": "https://it.wikipedia.org/wiki?curid=1780383", "title": "Index Translationum", "text": "L'Index Translationum \u00e8 un indice delle opere tradotte in tutto il mondo: qualcosa di molto simile a una \"bibliografia internazionale delle traduzioni\".\nLa banca dati contiene opere di tutte le discipline: letteratura, scienza sociale, scienze naturali, arte, storia, ecc. \u00c8 consultabile e accessibile secondo diversi criteri quali l'autore, l'editore, la nazione o la lingua di traduzione.\nL'indice \u00e8 stato creato nel 1932 dalla Societ\u00e0 delle Nazioni e gestito dall'UNESCO dal 1946, ed \u00e8 stato completamente informatizzato nel 1979 e da allora costantemente aggiornato circa tre volte l'anno. L'indice dei titoli tradotti prima del 1979 \u00e8 reperibile nelle diverse biblioteche nazionali che aderiscono all'iniziativa o alla biblioteca dell'UNESCO a Parigi.\nIl repertorio raccolto si rivela utile sotto diversi aspetti: per conoscere i titoli gi\u00e0 tradotti nelle diverse lingue, per valutare gli scambi culturali tra paese e paese, per conoscere la popolarit\u00e0 di un autore e quanto esso sia stato tradotto nei diversi paesi. Il database invece non raccoglie n\u00e9 dati di vendita, n\u00e9 articoli di periodici o presentazioni.\nQuesta la classifica dei 50 Autori pi\u00f9 tradotti, per numero totale di titoli:"}
{"id": "1780389", "revid": "287204", "url": "https://it.wikipedia.org/wiki?curid=1780389", "title": "Distretto del Sikkim Occidentale", "text": "Il distretto del Sikkim Occidentale \u00e8 un distretto del Sikkim, in India, di 123.174 abitanti. Il suo capoluogo \u00e8 Gyalshing.\nIl distretto \u00e8 suddiviso in due comuni detti \"sottodivisioni\" (\"Subdivisions\"): Gyalshing e Soreng."}
{"id": "1780391", "revid": "2074539", "url": "https://it.wikipedia.org/wiki?curid=1780391", "title": "Wet Wet Wet", "text": "Gli Wet Wet Wet sono un gruppo scozzese di musica pop rock e soul, con forti influenze blues e jazz. Il loro singolo \"Goodnight Girl\" scal\u00f2 le classifiche britanniche nel 1992. Tra 1987 e 2008, i Wet Wet Wet hanno piazzato 13 singoli nella Top 10 britannica, mentre, per quanto riguarda gli album di studio, tra 1987 e 1997, hanno ottenuto tre numero 1 e due numero 2. La formazione, rimasta invariata nel corso degli anni, comprende Marti Pellow, Tommy Cunningham, Graeme Clark e Neil Mitchell. Un quinto membro non ufficiale, Graeme Duffin, collabor\u00f2 con i Wet Wet Wet sin dall'inizio della carriera.\nBiografia musicale.\nGli anni ottanta.\nIl quartetto si forma alla Clydebank High School di Clydebank, in Scozia, nel 1982, con il nome \"Vortex Motion\". \u00abLa scelta era tra il crimine, la disoccupazione, il calcio o la musica, e noi scegliemmo la musica\u00bb, dichiar\u00f2 Cunningham.\nGraeme Clark e Tommy Cunningham s'incontrano sull'autobus della scuola e diventano grandi amici. L'amico in comune Neil Mitchell, incoraggiato dalla positivit\u00e0 dei due amici, promette di suonare le tastiere non appena riuscir\u00e0 a mettere da parte abbastanza soldi con la consegna dei giornali. Per completare il quartetto, Clark si rivolge a Mark McLachlan. Cos\u00ec ricorda Clark: \u00abDurante la pausa, andavamo dietro la cucina a fumare, e in un angolo c'era questo tipo che parlava pochissimo, ma quando cantava, tutti stavano l\u00ec ad ascoltarlo\u00bb.\nCon la formazione al completo, hanno inizio le prove nella cucina della signora Clark. Con McLachlan alla voce, lo stile del gruppo prende pian piano forma: le influenze spiccatamente soul del cantante (derivanti dalla collezione di dischi di sua madre) \u2014 Otis Redding, Aretha Franklin e Al Green; l'amore di Clark per i Clash, Elvis Costello e il reggae; la propensione di Cunningham per la musica degli anni sessanta \u2014 The Beatles, Long John Baldry, Roy Orbison e altri; e i gusti musicali di Mitchell, che comprendono praticamente di tutto, da Stevie Wonder e Jimmy Webb agli ABC e Burt Bacharach.\nAnche locali come discoteche e club in genere esercitano la loro dose d'influenza sulla giovane band, dominati come erano all'epoca dal cosiddetto sound di Philadelphia tipico di Barry White, The O'Jays e The Three Degrees, nonch\u00e9 dalle sonorit\u00e0 dance di New York tipiche di Donna Summer, Sister Sledge, Chic, etc.\nSuccessivamente, il gruppo cambia nome, diventando Wet Wet Wet, dal verso di una canzone degli Scritti Politti, intitolata \"Gettin', Havin' and Holdin'\", e McLachlan adotta il nome d'arte Marti Pellow.\nIl secondo chitarrista, Graeme Duffin, si unisce ai Wet Wet Wet nel 1983. Precedentemente, faceva parte di una band anni settanta di Glasgow chiamata New Celeste, che incide tre album prima di sciogliersi definitivamente. Il gruppo aveva uno stile basato su una miscela di folk, rock e jazz.\nDopo aver ottenuto un contratto con la casa discografica PolyGram nel 1985, la band ottiene il suo primo successo due anni dopo, nel 1987, con il primo singolo, \"Wishing I Was Lucky\", che raggiunge il Numero 6 nella classifica britannica. \u00abEro in fila in un negozio di fish and chips a Glasgow quando la passarono su Radio Clyde\u00bb, ricorda Cunningham. \u00abProvai l'istinto di gridare a tutti: 'Ehi, quelli siamo io e i miei compagni di gruppo!' \u00c8 stata una sensazione incredibile, che non ho mai dimenticato\u00bb.\nAnche l'album di debutto, \"Popped In Souled Out\", diventa un grande successo, dando origine ad altri tre singoli: \"Sweet Little Mystery\", \"Temptation\" e \"Angel Eyes (Home and Away)\". I Wet Wet Wet suonano anche come band di supporto per il tour britannico di Lionel Richie.\nNel 1986, il gruppo aveva gi\u00e0 contribuito a una compilation in cassetta, intitolata \"Honey at the Core\", con il brano \"Home and Away\", poi rielaborata in \"Angel Eyes (Home and Away)\". La raccolta comprendeva altri gruppi di Glasgow allora esordienti, tra cui Deacon Blue e Hue and Cry.\nNel 1988, i Wet Wet Wet ottengono la loro prima Numero 1, con una cover di una brano dei Beatles, \"With a Little Help from My Friends\", registrata per beneficenza per la ChildLine. Un'altra canzone dei Beatles, \"She's Leaving Home\", viene abbinata al pezzo del quartetto a formare un doppio lato A, interpretata da Billy Bragg. Nello stesso anno, viene pubblicato un secondo album, appropriatamente intitolato \"The Memphis Sessions\", contenente per lo pi\u00f9 alcuni brani poi inseriti in \"Popped In Souled Out\", nelle rispettive versioni originarie, prodotte a Memphis, negli USA prima di diventare famosi.\nL'anno seguente, il gruppo pubblica il terzo album, \"Holding Back the River\", un altro successo, il cui primo estratto \u00e8 forse il brano pi\u00f9 famoso, \"Sweet Surrender\". Il long playing, che fa un utilizzo pi\u00f9 marcato di archi e altri arrangiamenti classici, ottiene un'ottima accoglienza. Alla fine del 1989, Pellow contribuisce al singolo di beneficenza della Band Aid II, la nuova versione di \"Do They Know It's Christmas?\".\nGli anni novanta.\nNel 1992, la band pubblica il quarto album di studio, intitolato \"High on the Happy Side\", che genera la loro seconda Numero 1 con il singolo \"Goodnight Girl\", come accennato, l'unico dei tre singoli Numero 1 scritto dal quartetto stesso. Il brano rappresenta una specie di ancora di salvezza, visto che i primi due estratti dal lavoro non erano riusciti a raggiungere posizioni molto alte in classifica, nonostante gli eccellenti risultati ottenuti nel complesso dal long playing, che raggiunge addirittura la vetta della classifica britannica, impresa riuscita soltanto all'album di debutto, \"Popped In Souled Out\", e al successivo \"Picture This\", trascinato da \"Love Is All Around\". In totale, verranno estratti cinque singoli dal disco uscito il 27 gennaio del 1992.\nIl giorno dopo l'uscita, il 28 gennaio, l'album viene ripubblicato in una doppia edizione speciale, contenente anche un intero album di cover, intitolato \"Cloak &amp; Dagger\" (letteralmente: \u00abcappa e spada\u00bb), attribuito alla band fittizia Maggie Pie &amp; The Impostors (letteralmente: \u00abla gazza ladra e gli impostori\u00bb), formata dai quattro Wet Wet Wet ufficiali e dal secondo chitarrista, il quinto membro non ufficiale, ma sempre presente fin dal 1983. Questo secondo disco non contiene brani notissimi, ma mostra chiaramente le influenze del gruppo scozzese, che sembra non temere di nascondere le proprie fonti (in alcuni casi, fin troppo evidenti).\nVerso la fine del 1993, esce la prima raccolta di successi del gruppo, \"\". La compilation contiene diciotto tracce, tra cui le inedite \"Shed a Tear\" e \"Cold Cold Heart\", registrate appositamente per la collection ed estratte entrambe come singoli promozionali.\nNel 1994, i Wet Wet Wet ottengono quello che fino ad oggi \u00e8 stato il loro pi\u00f9 grande successo in assoluto su formato singolo, con la cover di un brano del gruppo The Troggs, \"Love Is All Around\", una hit internazionale di enormi proporzioni, che trascorre ben quindici settimane in vetta alla classifica britannica. Proprio una settimana prima che il singolo eguagliasse il record di singolo con pi\u00f9 settimane trascorse al Numero 1 della Official Singles Chart, tuttora detenuto dal canadese Bryan Adams con la sua \"(Everything I Do) I Do It for You\", Pellow far\u00e0 pressioni per bloccare subito la promozione del singolo, affermando di non poterne pi\u00f9 del primato del brano e di aver sentito varie lamentele da parte del pubblico al riguardo.\nIn ogni caso, il singolo non sarebbe riuscito a infrangere il record di Bryan Adams: nei negozi, infatti, c'erano ancora numerose copie invendute del pezzo, scivolato al Numero 2 la settimana dopo la decisione di interromperne la promozione e rimasto comunque nella UK Top 40 per il resto dell'anno. \"Love Is All Around\" viene utilizzata anche per la colonna sonora del film \"Quattro matrimoni e un funerale\" che, con il suo successo, fornisce al brano altrettanta pubblicit\u00e0 e diffusione internazionale. Nell'elenco ufficiale dei singoli pi\u00f9 venduti di tutti i tempi nel Regno Unito, reso noto nel 2002, la canzone figura al Numero 12.\nIl brano ricompare anche nell'album del 1995, \"Picture This\", il sesto lavoro di studio per i Wet Wet Wet, da cui provengono vari altri singoli di successo, tra cui la Numero 3 \"Julia Says\", altri due Top 10 (entrambi Numero 7) e due Top 20. Il long playing, pur se di pregevole fattura e ben accolto dai critici, finir\u00e0 per vivere nella lunga e ingombrante ombra proiettata da \"Love Is All Around\" - che, tra l'altro, raggiunge il Numero 1 in classifica anche in Australia. Dall'album vengono estratti in totale 6 singoli, considerando anche \"Love Is All Around\", in realt\u00e0 uscita quasi un anno prima e poi inserita nel successivo lavoro a lungo respiro.\nIn questo periodo, il gruppo diventa pure lo sponsor ufficiale che compare sulle magliette del Clydebank F.C., la squadra di calcio della citt\u00e0 natale di Marti Pellow. Per il resto degli anni novanta, la band manterr\u00e0 un folto s\u00e9guito nel Regno Unito, nonostante i successi di classifica su formato singolo diventeranno pi\u00f9 sporadici. Il settimo album di studio, dall'appropriato titolo di \"10\" del 1997, raggiunge il Numero 2 in classifica, celebrando il decennio trascorso dai Wet Wet Wet costantemente al top.\nDopo il tour promozionale per \"10\", i membri del gruppo discutono seriamente a proposito della divisione delle royalties. Fino ad allora, i proventi ottenuti dalla vendita dei dischi erano sempre stati equamente divisi per quattro. Un giorno, Cunningham si presenta a quello che pensa sia un normale incontro di gruppo, per scoprire invece che gli altri tre intendono cambiare politica e pagare di meno il batterista. Cos\u00ec, Cunningham lascia la band, formando poi The Sleeping Giants. Nel 1999, anche Pellow se ne andr\u00e0, per entrare in un programma di riabilitazione e combattere una grave dipendenza da eroina, provocando cos\u00ec l'inevitabile scioglimento del gruppo, rimasto in breve tempo senza cantante e senza batterista.\nIl nuovo millennio.\nPellow riuscir\u00e0 a liberarsi della sua dipendenza e ritorner\u00e0 a farsi vedere in pubblico nel 2001, con il suo primo album da solista, \"Smile\".\nNel marzo 2004, la band si riforma in sordina, per lavorare a un ottavo album. Nel novembre 2004, viene estratto un nuovo singolo, \"All I Want\", dalla seconda raccolta di successi del gruppo, \"\", pubblicato una settimana dopo. Il mese seguente, ha inizio un tour britannico di successo.\nNel luglio 2005, i Wet Wet Wet si esibiscono al Summer Weekender Festival in Inghilterra, e saranno uno dei gruppi principali a prendere parte al \"Live 8\" di Edimburgo in Scozia.\nNel settembre 2006, \"The Mail on Sunday\" d\u00e0 in omaggio, per due settimane consecutive, due CD contenenti esibizioni live dei Wet Wet Wet, con dieci brani in ciascun volume. Il Volume 1 comprende \"Sweet Little Mystery\", \"Goodnight Girl\", \"All I Want\", \"Love Is All Around\", \"Somewhere Somehow\", \"Wishing I Was Lucky\", \"I Don't Wanna Fight Anymore\", \"Sweet Surrender\", \"Angel Eyes (Home and Away)\" e \"East of the River\". Il Volume 2 ripropone invece \"With a Little Help from My Friends\", \"Julia Says\", \"Hold Back the River\", \"(Feels Like I'm) Walking on Water\", \"Lip Service\", \"Don't Want to Forgive Me Now\", \"Gypsy Girl\", \"Temptation\", \"I Can Give You Everything\" e \"Learn From Each Mistake\". In queste performance, oltre al fedele Graeme Duffin alla chitarra, ci sono anche Paul Spong alla tromba, Neil Sidwell al trombone e Jamie Talboy al sassofono.\nNell'ottobre 2006, Graeme Clark scrive sul sito web ufficiale del gruppo che il nuovo album, che doveva essere pubblicato nel 2004, uscir\u00e0 invece alla fine del 2006 o all'inizio del 2007.\nIl 31 dicembre 2006, i Wet Wet Wet suonano come gruppo principale alle celebrazioni per lo Hogmanay di Aberdeen (il tipico capodanno scozzese). Suonano per un'ora, proponendo tredici brani.\nIl 5 novembre 2007 esce il singolo \"Too Many People\", mentre il 12 novembre esce l'album da cui \u00e8 tratto, \"Timeless\". Il singolo e l'album precedono il nuovo tour, di cui viene dato un assaggio con il concerto tenuto a Newmarket, ad agosto. In preparazione per la tourn\u00e9e, il gruppo annuncia anche che suoner\u00e0 in due date acustiche a Glasgow e Londra, nel mese di novembre. \"Weightless\", il secondo singolo estratto dall'album, esce il 4 febbraio del 2008 e arriva fino al Numero 10, regalando loro la loro prima Top 10 in undici anni. Il singolo sar\u00e0 per\u00f2 protagonista di un altro primato, stavolta negativo, scendendo rovinosamente dal Numero 10 al Numero 96 in classifica, da una settimana all'altra, diventando cos\u00ec il singolo di sempre dalla discesa pi\u00f9 rapida in classifica nel Regno Unito, battendo il precedente record, che era detenuto dal gruppo The Wedding Present, con il singolo del 1992, \"Come Play with Me\"."}
{"id": "1780395", "revid": "188017", "url": "https://it.wikipedia.org/wiki?curid=1780395", "title": "Autodromo Piana dell'Occhio", "text": ""}
{"id": "1780398", "revid": "320578", "url": "https://it.wikipedia.org/wiki?curid=1780398", "title": "Mezzaselva all'Isarco", "text": ""}
{"id": "1780402", "revid": "88740", "url": "https://it.wikipedia.org/wiki?curid=1780402", "title": "Mezzaselva", "text": ""}
{"id": "1780410", "revid": "110157", "url": "https://it.wikipedia.org/wiki?curid=1780410", "title": "Kfar Saba", "text": "Kfar Saba (, letteralmente \"il villaggio dei nonni\") \u00e8 una citt\u00e0 israeliana situata nella pianura di Sharon, nel Distretto Centrale.\nStoria.\nIl luogo in cui sorge oggi Kfar Saba fu acquistato nel 1892 da un gruppo di coloni ebrei aderenti al movimento sionista, i quali contavano di dividere il terreno in piccoli lotti da rivendere a singoli privati. Tuttavia l'operazione si rivel\u00f2 infelice: solo nel 1896 il barone Edmond James de Rothschild acquist\u00f2 l'intera area, che poi cedette ai contadini della vicina Petah Tiqwa. Costoro fondarono la nuova citt\u00e0 nel 1903 e nelle loro originarie intenzioni vi era quella di costruire un futuro luogo di dimora per i loro figli.\nOltre a questi, comunque, giunsero in breve sul posto anche coloni provenienti da altri luoghi. I primi anni di vita di Kfar Saba non furono tuttavia facili: l'amministrazione ottomana non concedeva, infatti, il permesso di edificare costruzioni in mattoni e i coloni dovettero accontentarsi di capanne di paglia ed argilla. Il divieto dur\u00f2 fino al 1912, anno in cui i coloni, che nel frattempo avevano avviato la coltivazione di mandorli, uva e olive, poterono stabilirsi in normali abitazioni.\nDistrutta durante la prima guerra mondiale, quando Kfar Saba si venne a trovare sulla linea del fronte fra l'esercito britannico e quello ottomano, la citt\u00e0 riprese a vivere con la nuova amministrazione del Regno Unito. Dalla met\u00e0 degli anni venti la popolazione conobbe un nuovo incremento, grazie anche alle nuove coltivazioni di agrumi che furono avviate in quello stesso periodo.\nDivenuta comune nel 1937, Kfar Saba sub\u00ec non pochi attacchi da parte araba, prima durante la Grande Rivolta del 1936-1939, poi nel corso della guerra arabo-israeliana del 1948. A seguito della dichiarazione di indipendenza di Israele, Kfar Saba, insieme agli altri insediamenti ebraici della zona, fu assicurata al nuovo Stato nella cosiddetta \"Operazione Medina\".\nDopo essere stata elevata al rango di citt\u00e0 nel 1962, Kfar Saba sub\u00ec nuovi attacchi durante la guerra dei sei giorni (1967) dal vicino centro palestinese di Qalqilya, posto oltre la vicina linea dell'armistizio con la Giordania del 1949. Durante la guerra furono colpiti i quartieri: Kaplan e Yoseftal.\nDa ultimi, durante la seconda intifada, due attentati suicidi hanno colpito Kfar Saba il 4 novembre 2002 (2 morti e 70 feriti) e il 24 aprile 2003 (1 morto e 13 feriti).\nMonumenti e luoghi d'interesse.\nTombe di Beniamino e di Simeone.\nAd est di Kfar Saba sorge Kever Benjamin, la tomba di Beniamino, figlio di Giacobbe. Si tratta di un complesso funerario costruito in epoca ottomana da ebrei nel luogo in cui, secondo la tradizione, sarebbe stato sepolto Beniamino: \u00e8 tra i principali luoghi di culto ebraici.\nTuttavia 30 metri a nord di Kever Benjamin sorge una tomba musulmana che, secondo i locali palestinesi, sarebbe la vera tomba di Beniamino.\nNei pressi del vicino kibbutz di Eyal sorge un'altra tomba, nella quale, secondo la tradizione, sarebbe sepolto un altro figlio di Giacobbe, Simeone.\nIl primo pozzo.\nNel vicino Monte Acquifero si trova anche la traccia del primo scavo compiuto a Kfar Saba, nel quale fu trovata l'acqua, da cui ebbe origine lo sviluppo della citt\u00e0. La pompa in esso installata, conservata nella \"khan\" (municipio) di Kfar Saba, attingeva acqua da una falda acquifera collegata al vicino fiume Shiloh.\nFattoria di Baruch Amrami.\nTra gli storici edifici di Kfar Saba, inglobata dai quartieri urbani, \u00e8 l'antica fattoria del primo sindaco Baruch Amrami: in mezzo alle moderne costruzioni del centro, ancora oggi fa la sua figura il capannone in cui erano allevate le mucche da latte di Amrami.\nCapharsaba.\nNei pressi del quartiere industriale di Eliezer sono stati rinvenuti i resti di un antico villaggio israelita, con ogni probabilit\u00e0 la biblica Capharsaba, da cui Kfar Saba prende il nome.\nCasa Nordenstein.\nDopo la distruzione subita da Kfar Saba durante la prima guerra mondiale, la prima famiglia a fare ritorno furono i Nordenstein nel 1922. La loro casa, che fu anche la prima costruita in pietra, si erge ancora in quello che oggi \u00e8 il quartiere degli affari di Kfar Saba, ed \u00e8 infatti sede di una compagnia di assicurazioni.\nMensa del kibbutz HaKovesh.\nAltro edificio storico di Kfar Saba \u00e8 la vecchia mensa del kibbutz HaKovesh, che ricorda i tempi in cui i primi pionieri vivevano qui in tende in mezzo al deserto. \u00e8 sede della polizia municipale.\nEva Fischer Fund.\nPresso il Municipal Center di Kfar-Saba \u00e8 possibile visitare l'Eva Fischer Fund con le opere che la pittrice italiana ha donato alla citt\u00e0.\nSociet\u00e0.\nEvoluzione demografica.\nSecondo l'Istituto Centrale israeliano di statistica, la popolazione di Kfar Saba \u00e8 pressoch\u00e9 completamente ebrea (oltre il 99%). Con una maggioranza di femmine sui maschi, gli abitanti di Kfar Saba sono in gran parte (oltre il 60%) di et\u00e0 inferiore ai 40 anni.\nLa giovane et\u00e0 della maggior parte della popolazione rende la citt\u00e0 economicamente molto attiva e la recente scoperta di giacimenti petroliferi nei pressi di Kfar Saba comporter\u00e0 con ogni probabilit\u00e0 l'arrivo di nuove persone.\nSport.\nA Kfar Saba ha sede la societ\u00e0 calcistica dell'Hapoel Kfar Saba, che nel proprio palmar\u00e8s vanta un titolo nazionale e 3 Coppe di Stato."}
{"id": "1780412", "revid": "1494169", "url": "https://it.wikipedia.org/wiki?curid=1780412", "title": "Campionato d'Asia per club 1999-2000", "text": "Il Campionato d'Asia per club 1999-2000 fu vinto dall'Al-Hilal (Arabia Saudita).\nPrimo turno.\nAsia Occidentale.\n\"1 Al-Qadisiya ritirato\"\nAsia Orientale.\n\"1 Dalian Wanda ritirato\"\n\"2 Happy Valley ritirato\"\n\"3 Campione di Nepal ritirato\"\nSecondo turno.\nAsia Orientale.\n\"1 Ritorno annullato\"\n\"1 Andata annullata per cattive condizioni del campo\""}
{"id": "1780414", "revid": "339392", "url": "https://it.wikipedia.org/wiki?curid=1780414", "title": "Piante erbacee", "text": ""}
{"id": "1780415", "revid": "22356", "url": "https://it.wikipedia.org/wiki?curid=1780415", "title": "Tipoteri", "text": ""}
{"id": "1780416", "revid": "124425001", "url": "https://it.wikipedia.org/wiki?curid=1780416", "title": "Luigia Ciappi", "text": "Biografia.\nNata a San Ferdinando (comune di Rosarno) il 9 gennaio 1894, all'epoca dei fatti, era ventenne e si trovava a svolgere il proprio ruolo di maestra elementare nella citt\u00e0 di Montevarchi (AR).\nNei giorni della chiamata alle armi, seguente alla decisione del Governo Salandra di entrare in guerra, Luigia Ciappi decise di partire per il fronte per combattere contro gli austriaci. Travestita da uomo, si confuse con la folla di richiamati, riuscendo a farsi consegnare divisa ed armamento.\nDopo alcuni giorni di addestramento in una caserma fiorentina, venne spedita al fronte con la tradotta ferroviaria. Durante il tragitto, il suo travestimento fu scoperto dai commilitoni che la consegnarono ai carabinieri della stazione di Bologna. Accompagnata in questura, fin\u00ec con il confessare la propria vera identit\u00e0 e venne rispedita a casa. \nLa vicenda fu ripresa dai principali giornali del Paese e la Ciappi apparve, ancora in tenuta grigio-verde, in una foto sulla \"Domenica del Corriere\" del 1915. La sua figura ispir\u00f2, alla scrittrice Carolina Invernizio, il romanzo \"La fidanzata del bersagliere\"."}
{"id": "1780429", "revid": "33689", "url": "https://it.wikipedia.org/wiki?curid=1780429", "title": "Gioele (profeta)", "text": "Biografia.\nIl suo nome significa \"Yah[weh] \u00e8 Dio\" (o anche J\u00f2el &lt;Jahwe \u00e8 El&gt;, Jahwe \u00e8 Dio), combinando il nome di Dio, YHWH, e El (divinit\u00e0), venendo quindi usualmente tradotto \"colui per il quale YHWH \u00e8 Dio\", cio\u00e8 un adoratore di YHWH. Egli fu uno dei profeti minori di Israele, le cui profezie sono riportate nell'omonimo libro biblico. \u00c8 citato solo una volta nella Bibbia, nell'introduzione al suo breve testo, come figlio di Petuel ().\nLe date della sua esistenza sono sconosciute; potrebbe essere vissuto in un arco di tempo che varia dal nono secolo a.C. al quinto secolo a.C., basandosi sulla datazione del suo scritto. Il libro cita i greci, ma non fornisce molto supporto ai biblisti nella datazione del testo, poich\u00e9 si sa che i greci avevano avuto accesso al Regno di Giuda sin dal periodo miceneo. Tuttavia, la menzione testuale della sofferenza di Giuda e del Tempio esistente, ha portato alcuni studiosi veterotestamentari a stabilire la data al periodo postesilico, dopo la costruzione del Secondo Tempio. Gioele proveniva originariamente da Giuda/Giudea e, giudicando dall'importanza delle sue profezie, era quasi certamente associato ai rituali del Tempio di Gerusalemme.\nSecondo un'antica tradizione, Gioele si dice sia seppellito a Gush Halav (Jish).\nLa Chiesa cattolica lo venera come santo e lo celebrava il 13 luglio, ma nel nuovo Martirologio Romano la ricorrenza \u00e8 stata spostata al 19 ottobre.\nFede Bah\u00e1'\u00ed.\nGioele \u00e8 considerato un profeta minore dalla fede Bah\u00e1'\u00ed. Nel Kit\u00e1b-i-\u00cdq\u00e1n, Bah\u00e1'u'll\u00e1h afferma che le precedenti profezie di profeti minori come Gioele sono meramente simboliche e non devono essere interpretate letteralmente. Tuttavia la tradizione della venerazione di Gioele (o Gioelle) il Pellegrino, viene tuttora osservata da una minoranza di fedeli Bah\u00e1'\u00ed in Libano il 23 maggio di ogni anno, col titolo di \"festivit\u00e0 di Gioele il pellegrino (\"al hajj\")\"."}
{"id": "1780436", "revid": "137928", "url": "https://it.wikipedia.org/wiki?curid=1780436", "title": "FDMI", "text": ""}
{"id": "1780438", "revid": "767487", "url": "https://it.wikipedia.org/wiki?curid=1780438", "title": "Lo smoking", "text": "Lo smoking (The Tuxedo) \u00e8 un film commedia d'azione del 2002, diretto da Kevin Donovan ed interpretato da Jackie Chan e Jennifer Love Hewitt.\nTrama.\nJimmy Tong \u00e8 un tassista noto per la propria spericolatezza e velocit\u00e0 nel portare i clienti a destinazione, di solito senza \"troppi\" metodi illegali. La sua reputazione finisce per fargli avere un impiego come autista personale del misterioso e facoltoso Clark Devlin. Jimmy non ha la minima idea di chi sia davvero il suo nuovo datore di lavoro, ma la natura amichevole di quest'ultimo vince la sua sfiducia e i due diventano amici. Devlin \u00e8 in realt\u00e0 una spia e, quando un tentativo di eliminarlo va quasi a buon termine, mandandolo in coma, Jimmy si trova casualmente ad indossare uno dei suoi smoking.\nQuesto \u00e8 in realt\u00e0 uno speciale gadget in grado di garantire a chi lo indossa numerose abilit\u00e0 (incluse le arti marziali, la danza, il mimetismo e la capacit\u00e0 di camminare su pareti verticali), che Jimmy dovr\u00e0 sfruttare per sgominare la banda di terroristi che ha ridotto in fin di vita il suo capo. Alla sua missione si unisce la scienziata Del Blaine, che inizialmente non sopporta il suo partner, anche se alla fine instaurer\u00e0 un profondo rapporto di fiducia con lui.\nCameo.\nNella pellicola \u00e8 presente anche un cameo di James Brown nei panni di s\u00e9 stesso."}
{"id": "1780439", "revid": "767487", "url": "https://it.wikipedia.org/wiki?curid=1780439", "title": "John e Joseph Manton", "text": "La famiglia Manton forn\u00ec diverse armi alla corte reale, tra cui armi da caccia. A John succedette il fratello, che apr\u00ec una succursale a Calcutta, in India, a quel tempo colonia britannica. Joseph, inoltre, mise a punto l'acciarino a disco nel 1816 e l'acciarino a tubetto nel 1818."}
{"id": "1780441", "revid": "289247", "url": "https://it.wikipedia.org/wiki?curid=1780441", "title": "Zona di Operazione delle Prealpi", "text": ""}
{"id": "1780443", "revid": "16179229", "url": "https://it.wikipedia.org/wiki?curid=1780443", "title": "Edwin Hawkins Singers", "text": ""}
{"id": "1780445", "revid": "61051", "url": "https://it.wikipedia.org/wiki?curid=1780445", "title": "Friedrich Gustav Jakob Henle", "text": "Biografia.\nNacque in una famiglia di religione israelita; suo padre Wilhelm era un commerciante, sua madre, Helena Sophia Diespeck, era figlia di un rabbino. Ricevette una buona educazione classica. Studi\u00f2 alle universit\u00e0 di Heidelberg e di Bonn. Consegu\u00ec la laurea in medicina a Bonn il 4 aprile 1832 con una tesi sulla vascolarizzazione dell'occhio. Immediatamente dopo la laurea, Henle accompagn\u00f2 Johannes Peter M\u00fcller a Parigi in un viaggio di studio nel corso del quale i due studiosi tedeschi ebbero modo di incontrare Georges Cuvier e Henri Dutrochet. Nel 1832 Henle divenne settore anatomico di M\u00fcller alla Humboldt Universit\u00e4t di Berlino. Durante i sei anni passati a Berlino, utilizz\u00f2 nella sua attivit\u00e0 la microscopia, e pubblic\u00f2 un gran numero di lavori scientifici soprattutto nel campo dell'allora giovane disciplina dell'istologia, sulla struttura del sistema linfatico, la distribuzione degli epiteli nel corpo umano, la struttura del pelo, la formazione del muco e del pus, ecc. Con M\u00fcller pubblic\u00f2 anche tre monografie su nuove specie animali.\nNel 1840 ottenne la cattedra di anatomia e fisiologia all'universit\u00e0 di Zurigo, continuando un'intensa attivit\u00e0 di ricerca in ambito istologico. Mentre era a Zurigo pubblic\u00f2 il suo trattato \"Allgemeine Anatomie\" (Anatomia generale) giudicato la prima opera sistematica dedicata all'istologia. Sempre durante la sua permanenza a Zurigo, fond\u00f2 col clinico Karl von Pfeufer (1806-1869) \"the Zeitschrift f\u00fcr rationelle Medicin\", che divenne una delle pi\u00f9 importanti riviste mediche di lingua tedesca.\nNel 1844 venne chiamato all'universit\u00e0 di Heidelberg, dove insegn\u00f2 anatomia, fisiologia e anatomia patologica. In questo periodo si impegn\u00f2 in una nuova edizione, pubblicata in sei volumi a Lipsia tra il 1841 e il 1844, del trattato di anatomia di Samuel Thomas von S\u00f6mmerring \"Vom Baue des menschlichen K\u00f6rpers\". Mentre era a Heidelberg pubblic\u00f2 una monografia di interesse zoologico sugli squali e le razze, in collaborazione con M\u00fcller. Nel 1846 inizi\u00f2 la pubblicazione suo famoso manuale di patologia \"Handbuch der rationellen Pathologie \", tradotto in varie lingue fra cui l'italiano. Il trattato descrive le malattie in rapporto alla funzione fisiologica, rappresentando cos\u00ec l'inizio della moderna patologia generale.\nNel 1852 pass\u00f2 all'universit\u00e0 di Gottinga, come direttore dell'Istituto di anatomia. Ha insegnato a Gottinga fino alla sua morte, nel 1885. Nell'anno 1855, pubblic\u00f2 il suo celebre manuale di anatomia \"Handbuch der systematischen Anatomie des Menschen\" giudicato a lungo, anche per la bont\u00e0 delle illustrazioni, il miglior testo di anatomia.\nHenle \u00e8 stato una dei padri della teoria microbica delle malattie infettive. Nel 1840, in un importante articolo intitolato \"Von den Miasmen und Kontagien\" svilupp\u00f2 infatti i concetti di \"contagium vivum\" e \"contagium animatum\", riallacciandosi ai lavori di Girolamo Fracastoro (1478-1553) e Agostino Bassi (1773-1856). Le sue ipotesi furono sviluppate dal suo allievo Robert Koch. I Postulati di Koch sono detti anche \"Postulati di Henle-Koch\"."}
{"id": "1780449", "revid": "547034", "url": "https://it.wikipedia.org/wiki?curid=1780449", "title": "Campionato d'Asia per club 2000-2001", "text": "Il Campionato d'Asia per club 2000-01 venne vinto dal Suwon Samsung Bluewings (Corea del Sud)."}
{"id": "1780450", "revid": "108678", "url": "https://it.wikipedia.org/wiki?curid=1780450", "title": "The quiet american", "text": ""}
{"id": "1780466", "revid": "287204", "url": "https://it.wikipedia.org/wiki?curid=1780466", "title": "Citt\u00e0 regie della Sardegna", "text": "Vengono indicati come citt\u00e0 regie della Sardegna i centri della Sardegna che hanno ottenuto il titolo di citt\u00e0 in periodo di governo iberico.\nLe citt\u00e0 regie del Regno di Sardegna aragonese e spagnolo.\nDurante il governo aragonese e spagnolo si fregiavano del titolo di \"citt\u00e0 regia\" i sette centri di:\nEsse non erano infeudate ma sottoposte alla diretta giurisdizione reale e godevano di privilegi e concessioni, derivanti dal loro status. Sostanzialmente le citt\u00e0 avevano poteri amministrativi di autogoverno, che esercitavano attraverso propri rappresentanti eletti (attraverso vari sistemi che solitamente combinavano voto e sorteggio) chiamati \"consiglieri\", e sui quali l'amministrazione regia interveniva per sancire o rigettare le decisioni assunte, tramite un rappresentante chiamato \"vicario\" (\"veguer\") o \"podest\u00e0\"; inoltre le citt\u00e0 regie avevano anche poteri politici, in quanto i loro rappresentanti, chiamati \"sindaci\", costituivano uno dei tre bracci del Parlamento del Regno (lo \"stamento reale\"). Per questo motivo generalmente la rappresentanza era inibita ai nobili, che facevano invece parte dello \"stamento militare\".\nIglesias.\nIl 6 febbraio 1324 la citt\u00e0 pass\u00f2 ai catalano-aragonesi dopo un assedio di 7 mesi e fu riconosciuta Citt\u00e0 Regia del Regno di Sardegna.\nIglesias ottenne lo \"status\" di citt\u00e0 regia subito all'indomani dell'istituzione del Regno. Il processo non fu lineare: le esigenze politiche portarono due volte i sovrani a tentare di farne un feudo da attribuire a sudditi fedeli e particolarmente meritevoli, ma i cittadini seppero difendere efficacemente le loro prerogative, frustrando entrambe le volte il progetto d'infeudazione fino al definitivo affrancamento avvenuto l'8 febbraio 1450.\nLa citt\u00e0 era governata da un Capitano di Giustizia di nomina regia e da un Consiglio elettivo, al vertice del quale stava il Giurato Capo. I cittadini di Iglesias godevano di diverse prerogative nelle campagne intorno alla citt\u00e0.\nCagliari.\nFurono i catalano-aragonesi, nella guerra di conquista del Regno di Sardegna e Corsica, a edificare una nuova roccaforte su un altro colle cagliaritano: quello di Bonaria. Gli iberici, vittoriosi (1324), lasciarono Castel di Castro infeudato a Pisa per due anni, ma in seguito si impadronirono dell'intero complesso urbano. Cos\u00ec Castel di Castro, ripopolata da catalani, assunse la nuova denominazione di \"Castel de Caller\" (poi solo Caller), e divenne citt\u00e0 regia non sottomessa ad alcun feudatario, per cui pagava le tasse direttamente al sovrano;\nI vantaggi che l'appartenenza a Cagliari portavano erano notevoli, avendo riguardo che in citt\u00e0 avevano sede le istituzioni governative a partire dal vicer\u00e9, nonch\u00e9 quelle ecclesiastiche, militari, eccetera, vi si riuniva il parlamento ed erano presenti numerosi esponenti dei nobili e dei feudatari. Inoltre gli abitanti del capoluogo avevano il diritto di far legna gratuitamente nelle montagne di Capoterra che pure erano infeudate. Per questa ragione la cittadinanza (che, oltre al resto, comportava l'affrancamento dal regime feudale per chi proveniva da terre infeudate) era concessa con parsimonia e gelosamente.\nLa documentazione d'archivio consente di ricostruire la successione ininterrotta dei consiglieri.\nNello stamento reale, il sindaco di Cagliari era la \"prima voce\", ossia il presidente.\nSassari.\nLa citt\u00e0 di Sassari, tradizionalmente comune autonomo dal medioevo, nel 1316 vennero promulgati gli Statuti e Sassari fu sotto influenza genovese almeno sino alla conquista aragonese del 1323. La citt\u00e0 si ribell\u00f2 inutilmente ai nuovi conquistatori aragonesi nel 1325. Sassari ottenne il titolo di citt\u00e0 regia il 20 agosto 1331. Da citt\u00e0 regia ebbe anche diritti feudali sulla Nurra, la campagna circostante: i consiglieri della citt\u00e0 erano considerati collettivamente baroni della Nurra, anche se non partecipavano allo stamento militare per incompatibilit\u00e0. La funzione di capoluogo del \"Capo di sopra\" con la presenza di diverse istituzioni amministrative, giudiziarie, militari ed ecclesiastiche, la presenza di diversi nobili e feudatari e appunto i poteri della citt\u00e0 sulla campagna rendevano particolarmente appetibile vivere a Sassari.\nLa dipendenza della Nurra dalla citt\u00e0 ha avuto la conseguenza che ancora oggi il comune di Sassari \u00e8 uno dei pi\u00f9 estesi d'Italia. Nel 1369 fu sottomessa per due anni al giudice Mariano IV di Arborea e successivamente a suo figlio Ugone, e nel 1410 al visconte di Narbona. Per oltre tre secoli fu sotto la dominazione spagnola. Nel 1528 la citt\u00e0 fu invasa e saccheggiata dalle truppe francesi capitanate da Renzo Ursino che vi soggiornarono per un mese e incendiarono il municipio.\nCastelsardo.\nLa citt\u00e0 di Castelsardo era un punto strategico per la difesa del regno grazie alla sua natura di piazzaforte. Fu sede vescovile dal 1503 al 1839 (vescovo d'Ampurias, poi di Ampurias e Civita). Nonostante tutto questo era comunque un centro molto piccolo, tanto che per l'amministrazione si dovette \"supplicare\" al re una deroga al divieto per i nobili, in difetto era difficile trovare uomini idonei. Nel 1448 la rocca, che domina le Bocche di Bonifacio, fu definitivamente espugnata ed entr\u00f2 a far parte dei territori catalano-aragonesi del Regno di Sardegna diventando citt\u00e0 regia, direttamente dipendente dalla Corona d'Aragona. Mut\u00f2 il suo nome in Castellaragonese nel 1516. In seguito fu denominata Castelsardo a partire dal 1769. Con la promulgazione della l. n. 295/1848, era stata decretata la riforma della legge comunale e provinciale, Castelsardo fu riconosciuto come ente autonomo.\nOristano.\nOristano era l'antica capitale del giudicato d'Arborea. Dopo la sconfitta delle truppe giudicali: da parte dei catalano-aragonesi, nel 1410 il re riconobbe al legittimo erede del giudice, Leonardo Cubello, il titolo di marchese di Oristano, infeudandogli un territorio che corrispondeva quasi a quello dell'antico giudicato in cambio della fedelt\u00e0. Dopo la ribellione del marchese di Oristano Leonardo Alagon, debellato nel 1479, il re decise di comprare i diritti sul marchesato dal nuovo erede, il visconte di Narbona, e di annettere il territorio al proprio demanio. Da allora marchese di Oristano \u00e8 sempre stato il re e la citt\u00e0 divenne citt\u00e0 regia, col controllo sui cosiddetti tre Campidani di Oristano (il Campidano Maggiore, il Campidano di Milis ed il Campidano di Simaxis). Nel 1767, nonostante le resistenze dei cittadini, le rendite dei tre Campidani furono sottratte ad Oristano e al demanio regio ed infeudate a Damiano Nurra col titolo di marchese d'Arcais (solo le rendite, senza alcun potere giurisdizionale che restava riservato ai tribunali regi), ai cui discendenti furono poi riscattate nel 1838.\nBosa.\nIn periodo di Regno di Sardegna, Bosa fu per alcuni periodi soggetta ad amministrazione regia diretta e per altra ad amministrazione feudale. In particolare, nel 1469 fu infeudata all'ammiraglio Juan Vilamar\u00ec da cui pass\u00f2 infine ad Isabel Vilamar\u00ec, moglie del principe di Salerno. Il regime feudale non fu oppressivo ed i bosani continuarono a ricordare con affetto la principessa, \"una delle donne pi\u00f9 celebrate e ammirate dell'epoca per la sua bellezza, grazia e cultura\" e che fra l'altro ottenne dal re per il porto di Bosa il diritto del commercio (prima riservato ad Oristano, con gran detrimento dei bosani) e della lucrosa pesca del corallo per i suoi abitanti. Cos\u00ec, Bosa, sotto il governo diretto del re con uno statuto giuridico autonomo, in realt\u00e0, per\u00f2, affidata alla giurisdizione di un feudatario fino al 1565, fu una delle sette Citt\u00e0 Regie dell'isola. I privilegi concessi alla citt\u00e0 rimasero immutati sino alla riforma dei Consigli Civici, sancita da re Carlo Emanuele III di Savoia\nAlghero.\nNel 1353 la citt\u00e0 fu conquistata dai catalano-aragonesi e nel 1354 Pietro IV d'Aragona, detto il cerimonioso o del Punyalet, ripopol\u00f2 Alghero di catalani espellendo dalla citt\u00e0 sardi e liguri. La casa d'Aragona concesse ad Alghero tutta una serie di vantaggi e di privilegi, facendola diventare una citt\u00e0 regia, considerata come municipio autonomo, non sottoposto a regime feudale ma direttamente alla giurisdizione regia, e dotata di uno statuto fin dal 1503, che ne regolava la vita politica ed economica. La citt\u00e0 rimase per ben quattro secoli sotto la dominazione prima catalano-aragonese e poi spagnola; Nel 1541, l'imperatore Carlo V venne in visita accompagnato dall'ammiraglio Andrea Doria, constatando le qualit\u00e0 che la resero cos\u00ec appetibile nel passato, e coniando forse la famosa espressione \"Sed todos caballeros\". Con l'avvento dei Savoia nel 1720, nel Regno di Sardegna, Alghero cominci\u00f2 ad accettare sostanziali modifiche nelle sue consuetudini. Fu eretto a comune moderno nel 1848. A seguito dell'espulsione di tutti i sardi e liguri dalla citt\u00e0, e del ripopolamento di catalani tutt'oggi ad Alghero molte persone hanno conservato l'uso della lingua Catalana nella variante algherese, creando un collegamento e un'affascinante scambio culturale con la Catalogna in Spagna \nLe citt\u00e0 del Regno di Sardegna sabaudo.\nIl governo sabaudo del Regno di Sardegna, pur riconoscendo i sette titoli urbani pregressi, utilizz\u00f2 sempre per gli stessi centri la terminologia di \"citt\u00e0\", secondo la consuetudine diffusa in Piemonte. Col governo dei Savoia, infatti, il parlamento non fu pi\u00f9 riunito e di fatto i privilegi delle citt\u00e0 regie vennero vanificati. Dopo il riscatto dei feudi (1836-1840), alle sette \"citt\u00e0 regie\" rimase solo il rango di citt\u00e0, onorifico rispetto agli altri comuni, come succede oggi. Da questo momento in poi, alcuni altri centri (\"ville\") ebbero progressivamente il rango (solo onorifico) di \"citt\u00e0\" dopo l'abolizione del feudalesimo:"}
{"id": "1780469", "revid": "60848", "url": "https://it.wikipedia.org/wiki?curid=1780469", "title": "Mario Tiberini", "text": "- celebre, come lo definiva Rossini. \nBiografia.\nNasce a San Lorenzo in Campo (PU) l'8 settembre 1826 alle ore 5 del mattino in una casetta dentro le mura dietro il cinquecentesco Palazzo dei Della Rovere.\nAttende lo studio delle belle lettere nel Collegio Convitto di Pergola, poi a 20 anni va a Roma, dove studia canto con il maestro Domenico Lucilla, per proseguire a Napoli con Emanuele de Roxas.\nNel 1851, a 25 anni, debutta al Teatro Argentina di Roma nel ruolo di \"Idreno \"nella \"Semiramide\" di Gioachino Rossini. Canta poi a Napoli e a Palermo, ma la sua vera carriera inizia nelle Americhe (Antille, Venezuela, Stati Uniti), dove si esibisce dal 1854 al 1858, facendo numerosi concerti ed opere e debuttando molti ruoli che poi porta in Italia. Rientra in Europa nel 1858, tiene un concerto nel Teatro Trionfo di San Lorenzo in Campo per il battesimo di suo nipote Teotimo, poi viene scritturato dal Gran Teatro del Liceu di Barcellona in Spagna, dove conosce il soprano Angelina Valandris Ortolani, che sposa il 14 aprile 1859 a Barcellona. Torna in patria, dove tiene numerose Beneficiate per la causa italiana e canta per l'apertura del primo Parlamento Italiano.\nDopo il matrimonio canta quasi sempre con la moglie, riportando favolosi successi, calca i principali teatri italiani e stranieri, con un repertorio che comprende opere di Mozart, Rossini, Bellini, Gounod, Meyerbeer, Donizetti, Verdi, Marchetti, Faccio, Flotow, Fry, Hal\u00e9vy, H\u00e9rold, Lillo, Meyners, Moscuzza, Pacini, Peri, Petrella, Poniatowsky, Ricci, Sangiorgi, Sinico, Tarbe, Gua\u00f1abens, mettendo in repertorio una settantina di ruoli e debuttando ben 17 opere nuove in prima mondiale assoluta.\n\"\"Del pari valente sia nel canto di grazia e agilit\u00e0 che in quello di forza e passione, Tiberini \u00e8 presto conteso da tutti i pi\u00f9 importanti teatri\"\u201d. \nCanta quasi tutte le opere di Rossini, riportando in auge anche quelle gi\u00e0 allora dimenticate, come \"Matilde di Shabran\", il compositore marchigiano Filippo Marchetti se lo contende con Verdi e Verdi stesso ne fa un punto fermo per il ruolo di Alvaro ne \"La forza del destino\" e per quello di Riccardo in \"Un ballo in maschera\". \nGrande artista, entusiasma le platee per la particolarit\u00e0 della sua voce, per la personalissima arte interpretativa, per la poliedricit\u00e0 del suo talento, per la variet\u00e0 del repertorio, per il magistrale uso della voce, per la magnifica comunicativa e per la straordinaria arte scenica. \nLa sua carriera si chiude nel 1876; muore il 16 ottobre 1880 all'ospedale di Reggio Emilia e viene tumulato al cimitero monumentale di Milano.\nDopo quattro mesi gli viene intitolato il Teatro Trionfo di San Lorenzo in Campo, che da allora si chiama appunto Teatro Mario Tiberini.\nLa vita e la carriera del tenore e di sua moglie sono descritte nel libro di Giosetta Guerra \u201c\"Mario Tiberini, tenore, una gloria marchigiana del passato\"\u201d, pubblicato nel dicembre 2005.\nPremio lirico internazionale \"Mario Tiberini\".\nIdeato e organizzato per la prima volta nel 1989 dalla Prof.ssa Giosetta Guerra di San Lorenzo in Campo, il Premio lirico internazionale \u201cMario Tiberini\u201d nasce per riportare alla luce il tenore laurentino Mario Tiberini, al quale sono intitolati il Teatro Comunale di San Lorenzo in Campo e la via retrostante.\nIl primo artista premiato \u00e8 stato il grande basso americano Samuel Ramey, che \u00e8 diventato in seguito Presidente Onorario del Premio.\nIl Premio \u201cTiberini d'oro\u201d, noto ed apprezzato nel panorama lirico internazionale, \u00e8 conferito ad artisti famosi del teatro d'opera, il Premio \u201cTiberini d'argento\u201d a giovani artisti in carriera, gli artisti ringraziano offrendo al pubblico un recital di altissimo livello.\nLa lista dei premiati \u00e8 una chiara dimostrazione del livello artistico e culturale della manifestazione.\nA seguire l'elenco dei premiati:"}
{"id": "1780472", "revid": "729019", "url": "https://it.wikipedia.org/wiki?curid=1780472", "title": "Ferrovia Cormons-Redipuglia", "text": "La ferrovia Cormons-Redipuglia \u00e8 una linea ferroviaria a binario unico e scartamento ordinario di cui fu costruita la sede, ma che non \u00e8 mai stata completata e attivata.\nStoria.\nL'opera fu ideata allo scopo di far evitare ai treni merci la lunga ansa di Gorizia, che con il suo considerevole percorso, dilatava inutilmente i tempi di percorrenza. I lavori di costruzione iniziati nel 1949 andarono molto a rilento e vennero definitivamente sospesi nel 1989.\nCaratteristiche.\nLa principale opera d'arte costruita lungo questa linea \u00e8 il notevole ponte sul fiume Isonzo tra Sagrado e Gradisca d'Isonzo. Un'altra opera d'arte importante edificata \u00e8 il ponte sulla Versa presso Monticello. Furono anche costruiti ponti e cavalcavia in corrispondenza degli incroci con le strade statali e provinciali a Cormons, Mariano del Friuli, Romans d'Isonzo, Gradisca d'Isonzo, Sagrado.\nLungo questa linea a semplice binario era inoltre prevista la costruzione di una stazione per precedenze e incroci a Mariano del Friuli.\nIl costo delle opere inutilizzate non \u00e8 noto.\nAnni duemila.\nAlcune opere stradali di scavalco sono state demolite. Dal 2012 parte del sedime in comune di Mariano del Friuli \u00e8 utilizzato dalla circonvallazione stradale della cittadina (SR 305 var); nel 2015 \u00e8 stato demolito il viadotto di Fogliano sul confine comunale tra Fogliano-Redipuglia e Sagrado.\nIl ponte sul Versa \u00e8 utilizzato abusivamente dal traffico locale agricolo e turistico, come il sedime verso Cormons, anche se ufficialmente chiuso. Ci sono progetti per il riutilizzo del ponte in ferro sull'Isonzo nel comune di Gradisca d'Isonzo, in avanzato stato di degrado ed abbandono, come via ciclopedonale."}
{"id": "1780474", "revid": "123602368", "url": "https://it.wikipedia.org/wiki?curid=1780474", "title": "Territori speciali dell'Unione europea", "text": "Dal 1\u00ba febbraio 2020 l'Unione europea \u00e8 formata da 27 Stati membri, la maggior parte dei quali partecipano a tutti i settori della politica europea o hanno sottoscritto di farlo. Tuttavia il diritto dell'Unione Europea non si applica uniformemente a tutto il territorio di tutti gli Stati membri. Molti Stati membri hanno particolari territori che per motivi storici, geografici o politici hanno diverse relazioni con i rispettivi governi nazionali, e di conseguenza anche con l'Unione europea, rispetto al resto del territorio dello Stato membro. Molti di questi territori speciali non partecipano a tutte o ad alcune delle politiche europee. Alcuni non hanno alcun rapporto ufficiale con l'Unione europea, mentre altri partecipano a programmi europei in linea con le disposizioni delle direttive dell'Unione europea, i regolamenti o i protocolli allegati ai trattati dell'Unione europea.\nLe regioni ultraperiferiche.\nLe regioni ultraperiferiche sono undici regioni degli Stati membri in cui il diritto dell'Unione europea si applica, ma dove si possono applicare deroghe per tener conto della loro \"situazione socioeconomica strutturale [...] che \u00e8 aggravata dalla loro grande distanza, insularit\u00e0, superficie ridotta, topografia difficile e il clima, la dipendenza economica da alcuni prodotti, la permanenza e la combinazione dei quali arrecano grave danno al loro sviluppo.\"\nAzzorre e Madera.\nLe Azzorre e Madera sono due gruppi di isole portoghesi nell'Atlantico. Sebbene possano effettuare delle deroghe all'applicazione del diritto europeo, fino ad ora non hanno usufruito di questa possibilit\u00e0.\nIsole Canarie.\nLe isole Canarie sono un gruppo di isole spagnole al largo della costa africana del Marocco. Esse sono al di fuori dell'area dell'Unione europea di imposta sul valore aggiunto, ma il diritto europeo vi \u00e8 applicato nella sua totalit\u00e0.\nRegioni-dipartimenti francesi d'oltremare.\nLa Guyana francese, Guadalupa, Martinica, Mayotte (dal 2014) e Riunione sono regioni e dipartimenti francesi d'oltremare e sono considerati come parte integrante della \"R\u00e9publique\". Fanno parte sia dell'Unione europea che dell'unione doganale e l'Euro \u00e8 la moneta corrente. Tuttavia queste regioni sono al di fuori dello spazio Schengen e la zona IVA. Fa parte delle regioni ultraperiferiche dell'UE anche Saint-Martin che nel 2007 si \u00e8 separata dalla Guadalupa; mentre Saint-Barth\u00e9lemy ne ha fatto parte fino al 2012.\nMunicipalit\u00e0 speciali dei Paesi Bassi.\nIn seguito alla dissoluzione delle Antille Olandesi, avvenuta il 10 ottobre 2010, Bonaire, Saba e Sint Eustatius sono diventati parte integrante dei Paesi Bassi con la denominazione di Municipalit\u00e0 Speciali (\"bijzondere gemeente\"). Queste municipalit\u00e0 somigliano sotto molti aspetti ad ordinari Comuni olandesi (hanno un sindaco e un consiglio comunale) ed hanno la maggior parte della legislazione olandese, pur mantenendo transitoriamente le leggi delle Antille Olandesi. Ci sono, comunque, alcune deroghe per queste isole a causa della loro distanza dai Paesi Bassi continentali. Non sono state obbligate ad adottare l'euro, ma si \u00e8 preferito far adottare loro il Dollaro statunitense, . Questi territori non hanno ancora ottenuto lo \"status\" di regioni ultraperiferiche dell'Unione europea; pertanto, i Paesi Bassi hanno proposto di condurre uno studio per la concessione di tale statuto.\nPaesi e territori d'oltremare.\nSono 9 i paesi e territori d'oltremare che hanno un rapporto speciale con uno degli Stati membri dell'Unione europea: sei con la Francia, due con i Paesi Bassi e uno con la Danimarca. Essi sono stati a formare una serie di accordi di associazione con l'UE e una possibile associazione per le disposizioni relative alla libert\u00e0 di circolazione dei lavoratori (articolo 186) e la libert\u00e0 di insediamento (articolo 183 (5)). Essi non sono soggetti alle tariffa esterna comune dell'UE (articolo 184 (1)), ma possono far valere tasse doganali sulle merci importate da parte dell'Unione europea su una base non discriminatoria (articolo 184 (3) e (5)). Essi non fanno parte dell'Unione europea, e il diritto europeo si applica a loro solo se \u00e8 necessario per attuare gli accordi di associazione.\nCollettivit\u00e0 d'oltremare francese e Nuova Caledonia.\nSaint-Pierre e Miquelon, Polinesia francese e Wallis e Futuna sono collettivit\u00e0 d'oltremare (in precedenza denominati territori d'oltremare) della Francia, mentre la Nuova Caledonia \u00e8 una \"collettivit\u00e0 \"sui generis\"\".\nSaint-Pierre e Miquelon sono parte della zona euro, mentre la Nuova Caledonia, la Polinesia francese e Wallis e Futuna fanno uso del Franco CFP, una moneta che \u00e8 legata alla garanzia dell'euro e alla Francia. I nativi delle collettivit\u00e0 sono cittadini europei grazie alla loro cittadinanza francese, e partecipano alle elezioni dei membri del Parlamento europeo.\nLe disabitate terre australi e antartiche francesi (che ora includono anche le isole francesi sparse nell'Oceano Indiano) e l'isola Clipperton hanno statuti di associazione \"sui generis\" con la Francia. Entrambi hanno avuto \"status\" di PTOM all'interno della Comunit\u00e0 europea dal trattato di Roma, e Clipperton utilizza (formalmente) l'euro come moneta.\nSaint Martin e Saint-Barth\u00e9lemy.\nSaint-Barth\u00e9lemy e Saint Martin sono stati separati il 22 febbraio 2007 dal dipartimento d'oltremare della Guadalupa, formando cos\u00ec due nuove collettivit\u00e0 d'oltremare. Documenti della Commissione europea gi\u00e0 elencano entrambi i territori come non facenti parte della Comunit\u00e0 europea, anche se il trattato di Lisbona li indica come regioni ultraperiferiche.\nLo \"status\" di Saint-Barth\u00e9lemy \u00e8 stato modificato in quello di PTOM a partire dal 1\u00ba gennaio 2012, grazie ad una decisione del Consiglio dell'Unione europea.\nGroenlandia.\nLa Groenlandia \u00e8 un caso unico tra i paesi e territori d'oltremare: entrata a far parte dell'allora Comunit\u00e0 economica europea nel 1973 (congiuntamente all'adesione della Danimarca), ne usc\u00ec nel 1985, a seguito del referendum tenutosi il 23 febbraio 1982. Tuttavia, i groenlandesi sono a pieno titolo cittadini dell'Unione europea, grazie alla loro cittadinanza danese.\nAruba, Cura\u00e7ao, Sint Maarten.\nAruba, Cura\u00e7ao e Sint Maarten sono nazioni costitutive del Regno dei Paesi Bassi. Sono esclusi dal funzionamento del diritto europeo, a causa di un protocollo allegato al Trattato di Roma, ma sono comunque considerati come territori d'oltremare. \nPrecedentemente al 10 ottobre 2010, Cura\u00e7ao e Sint Maarten avevano lo stesso statuto, facendo parte delle Antille Olandesi.\nSommario.\nQuesta tabella riassume le varie componenti del diritto europeo applicate negli stati membri e nei territori speciali."}
{"id": "1780475", "revid": "1528507", "url": "https://it.wikipedia.org/wiki?curid=1780475", "title": "Staff leasing", "text": "Staff Leasing consiste nella somministrazione di lavoro a tempo indeterminato da parte di agenzie per il lavoro ad un'impresa.\nIl dibattito sull'utilit\u00e0.\nL'istituto dello Staff Leasing ha incontrato, sin dalla sua approvazione, la netta opposizione da parte dei sindacati; essi temevano che attraverso tale strumento potessero essere aggirate le tutele poste a presidio del lavoro subordinato.\nI fautori di questa figura hanno invece sostenuto le sue potenzialit\u00e0 di rendere pi\u00f9 facile l'approvvigionamento e la gestione della manodopera da parte dell'imprenditore, di cui si occupa integralmente l'agenzia fornitrice.\nNel mondo.\nItalia.\nLo \"staff leasing\" \u00e8 stato oggetto di previsioni altalenanti da parte del legislatore italiano: inizialmente vietato dalla legge 23 ottobre 1960, n. 1369 che sanciva il divieto di interposizione di manodopera nel contratto di lavoro, \u00e8 una delle forme di somministrazione di lavoro. Esso di fatto \u00e8 stato introdotto nell'ordinamento giuridico italiano dal d.lgs 276/2003 (Legge Biagi). \nL'art. 85 comma 1) lettera c) del Dlgs. 276/2003 abroga definitivamente dall'ordinamento italiano lo storico divieto di interposizione e intermediazioni di manodopera nelle prestazioni di lavoro, disposto dell'art. 1 della L. 1369/1960, che, testualmente, prevedeva il divieto di affidare in appalto o in subappalto o in qualsiasi altra forma, anche a societ\u00e0 cooperative, l'esecuzione di mere prestazioni di lavoro mediante l'impiego di manodopera assunta e retribuita dall'appaltatore o dall'intermediario, qualunque sia la natura dell'opera o del servizio cui le prestazioni si riferiscono. \nTuttavia, nel 2011 \u00e8 stato introdotto il reato di Intermediazione illecita e sfruttamento del lavoro.\nLa legge 24 dicembre 2007, n. 247 (finanziaria 2008) l'aveva abrogato, ma l'istituto \u00e8 stato reintrodotto dalla legge 23 dicembre 2009 n. 191 (finanziaria 2010).\nLo staff leasing \u00e8 la somministrazione di lavoro a tempo indeterminato, la legge ne effettua una tipizzazione per evitarne gli abusi, limitandolo cos\u00ec a casistiche ben definite presenti nell'art. 20, comma 3, lett. i), del D. Lgs. 276/2003. La finanziaria 2010 ne ha ampliato i casi di utilizzo alle attivit\u00e0 di cura della persona e consente l'ampliamento dei casi di ammissibilit\u00e0 non pi\u00f9 solo alla contrattazione collettiva e territoriale, ma anche aziendale.\nNel 2015 un decreto del Jobs Act ha previsto degli sgravi al fine di far crescere l'adozione di questo strumento contrattuale."}
{"id": "1780479", "revid": "767487", "url": "https://it.wikipedia.org/wiki?curid=1780479", "title": "Dimitri Pinti", "text": "Carriera.\nDopo gli inizi nel Foligno e nel Vittorio Veneto, esordisce in Serie B nel 1958 con la Reggiana, con la quale disputa due campionati segnando 24 gol. Debutta in Serie A nella stagione 1960-61 con il L.R. Vicenza, disputando 18 gare e segnando 7 reti in massima serie. Nel 1961 torna in Serie B dove gioca altri quattro campionati con le maglie di Lazio, Udinese e Parma."}
{"id": "1780483", "revid": "628767", "url": "https://it.wikipedia.org/wiki?curid=1780483", "title": "Porta dell'Aurora", "text": "La Porta dell'Aurora (in lituano: \"Au\u0161ros Vartai\", in polacco: \"Ostra Brama\", in bielorusso: \u0412\u043e\u0441\u0442\u0440\u0430\u044f \u0411\u0440\u0430\u043c\u0430) fu costruita tra il 1503 e il 1522 come parte delle fortificazioni di Vilnius, la capitale della Lituania. Il nome della porta deriva dal quartiere di \"Ostry Koniec\", che era fuori porta. Fu anche nota con il nome di \"Porta di Medininkai\", perch\u00e9 in direzione del paese di Medininkai, a sud-est di Vilnius. La Porta dell'Aurora \u00e8 l'unica rimanente delle nove porte della citt\u00e0, poich\u00e9 le altre furono demolite per ordine del governo, alla fine del XVIII secolo.\nLa Madonna della Porta dell'Aurora.\nNel XVI secolo le porte della citt\u00e0 spesso ospitavano cappelle o immagini religiose per invocare la protezione della citt\u00e0 da attacchi ed epidemie e la benedizione dei viandanti. La Cappella della porta dell'Aurora contiene una celebre effigie della Vergine Maria Madre della Misericordia, che \u00e8 ritenuta miracolosa. Per secoli il dipinto, appartenente alla tradizione iconografica delle Madonne nere, \u00e8 stato uno dei simboli della citt\u00e0 e un oggetto di culto sia da parte dei cattolici, sia da parte degli ortodossi. Migliaia di tavolette votive adornano le pareti e molti pellegrini provenienti dalle nazioni vicine vi si recano per pregare di fronte all'icona mariana. Le messe sono celebrate in lituano e in polacco.\nIl 4 settembre 1993 papa Giovanni Paolo II recit\u00f2 il Rosario alla porta dell'Aurora. La festa della Vergine Maria Madre della Misericordia, celebrata la terza settimana di novembre ha grande importanza nell'arcidiocesi di Vilnius.\nDopo la seconda guerra mondiale, il culto della Madonna della Porta dell'Aurora si diffuse nelle comunit\u00e0 lituane e polacche di tutto il mondo e trov\u00f2 seguito nei santuari mariani in Europa e nelle Americhe. La pi\u00f9 grande chiesa dedicata alla Madonna della Porta dell'Aurora si trova a Danzica, in Polonia.\nL'effigie di Cingoli.\nUna replica dell'immagine della Vergine Maria Madre della Misericordia si trova all'interno del Duomo di Cingoli. Fu fatta apporre nel 1946 dal \"12\u00ba Reggimento Lancieri\" di Podolia che in quell'anno erano di stanza nel comune marchigiano. Il testo tradotto dal polacco recita: \u00abVergine Santa, che splendi in Ostra Brama, intercedi presso il Figlio Tuo Ges\u00f9 Cristo, acciocch\u00e9 il sangue dei nostri fratelli, soldati del 12\u00ba Reggimento Lancieri di Podolia, caduti nell'anno del Signore 1944 per la libert\u00e0 della Polonia in terra italiana, non sia sangue sparso invano\u00bb."}
{"id": "1780488", "revid": "230824", "url": "https://it.wikipedia.org/wiki?curid=1780488", "title": "I testimoni del Libro di Mormon", "text": ""}
{"id": "1780490", "revid": "729019", "url": "https://it.wikipedia.org/wiki?curid=1780490", "title": "Sepp Innerkofler", "text": "Biografia.\nI primi anni e l'attivit\u00e0 di guida alpina.\nNato nel Maso Unteradamer a Sesto, nell'allora Tirolo facente parte dell'Impero austro-ungarico, il giovane Sepp era il quarto figlio di Christian, contadino e scalpellino, con cui trascorse i primi anni di vita prima di trasferirsi nell'Alta Pusteria presso altri contadini. Amante della montagna e della sua valle natia, dopo alcuni anni di lavoro in una segheria durante i quali dedic\u00f2 il tempo libero alla caccia e all'arrampicata, nel 1889 ottenne il brevetto di guida alpina dal Deutscher und \u00d6sterreichischer Alpenverein decidendo quindi di impiegare la sua vita in questa attivit\u00e0.\nLe sue ottime capacit\u00e0 alpinistiche e la sua intraprendenza lo resero in breve tempo un personaggio famoso e ricercato dai facoltosi di tutta Europa che volevano essere accompagnati sulle montagne dolomitiche, e con questa attivit\u00e0 inizi\u00f2 a guadagnare discrete somme di denaro. Poco dopo spos\u00f2 Maria Stadler, da cui ebbe sette figli, e in seguito apr\u00ec un rifugio su monte Elmo. Tre anni dopo apr\u00ec la \"Dreizinnenh\u00fctte\" (oggi rifugio Antonio Locatelli \u2014 Sepp Innerkofler) sulle Tre Cime di Lavaredo, e successivamente anche il rifugio Zsigmondy. Con i proventi della gestione dei rifugi, nel 1903 costru\u00ec a Sesto \u00abvilla Innerkofler\u00bb e cinque anni dopo apr\u00ec in Val Fiscalina l'albergo \"Dolomiten\", dotato dei pi\u00f9 moderni comfort per l'epoca. Grazie all'afflusso turistico creatosi, migliaia di persone iniziarono a interessarsi alle Dolomiti e Innerkofler divent\u00f2 uno degli uomini pi\u00f9 ricchi e famosi della valle di Sesto, conosciuto negli ambienti alpinistici di tutta Europa.\nAlpinisticamente Sepp aveva fatto parlare di s\u00e9 appena ventenne per la straordinaria scalata della parete nord della piccola \"Zinne\" (Cima Piccola di Lavaredo) il 28 luglio 1890, assieme a Hans Helversen e Veit Innerkofler, e da allora inizi\u00f2 ad accompagnare centinaia di persone in montagna.\nL'arruolamento volontario e la guerra.\nIl 28 luglio 1914, quando scoppi\u00f2 il conflitto, l'allora quarantanovenne Innerkofler, ritenuto troppo anziano non venne richiamato nell'esercito e lasciato alla sua attivit\u00e0, ma quando i venti di guerra tra Austria-Ungheria e Italia si avvicinano alle sue montagne, il 19 maggio 1915 decise di arruolarsi volontario fra gli Standsch\u00fctzen, formazioni territoriali tirolesi e altoatesine nate da nuclei di volontari di tiratori scelti il cui impiego in guerra era previsto non lontano dalle loro sedi di appartenenza. La zona dove venne chiamato ad operare Innerkofler fu il \"V Rayon\", ossia il settore compreso tra il passo Pordoi e il monte Peralba. Il 20 maggio venne costituita la \u00abPattuglia Volante\u00bb composta da Innerkofler e dalle guide alpine Andrea Piller, Hans Forcher, Benitius Rogger, suo figlio maggiore Gottfried e altri, con il compito di pattugliare continuamente il tratto di fronte montano con l'obiettivo di scoprire le iniziative nemiche, indirizzare il tiro delle artiglierie e trovare i percorsi migliori per lo spostamento delle truppe.\nTre giorni prima della dichiarazione di guerra Innerkofler scal\u00f2 per l'ultima volta in solitaria la vetta a lui forse pi\u00f9 cara, il monte Paterno (\"Paternkofel\"); sono le ultime ore di pace, infatti due giorni dopo, quando venne incaricato di scalare con la sua pattuglia il Paterno per indirizzare il tiro delle artiglierie, la guerra ormai imperversava su tutto il fronte. E proprio dal Paterno, il 25 maggio Innerkofler fu costretto a vedere gli italiani colpire con l'artiglieria il suo rifugio, incendiandolo:\n\u00ab25 maggio 1915. Al quinto colpo la mia casa s'incendia. Mentre scrivo qui sul Paterno, brucia il Rifugio gi\u00f9 in fondo, il rogo tra i monti fa un'impressione imponente. Laggi\u00f9 il fuoco, quass\u00f9 battiamo i denti dal gelo.[...] Adesso, Dio sia lodato, c'\u00e8 il sole, e tutto questo mi appare pi\u00f9 interessante che pauroso e terribile\u00bb scrisse a tal proposito sul suo diario.\nNonostante la grande bandiera con la Croce Rossa che sventolava sul rifugio \"Dreizinnenh\u00fctte\", gli italiani, replicando al bombardamento austriaco a forcella Lavaredo e forcella Col di Mezzo, bombardarono comunque il rifugio. Erano infatti convinti che lo stabile non ospitasse feriti o malati, ma che la bandiera della Croce Rossa nascondesse in realt\u00e0 un deposito di munizioni o un comando austriaco.\nNel corso della notte di due giorni dopo, Innerkofler e Forcher salirono nuovamente sul Paterno per dirigere il fuoco di artiglieria sulle posizioni italiane, mentre dietro loro suggerimento, il comandante dei Landst\u00fcrmer decise di attaccare forcella di Lavaredo. Appena gli austriaci avanzarono furono per\u00f2 presi subito di mira dal fuoco dei fucilieri italiani appostati sulla sinistra della base del Paterno; le due guide alpine dall'alto aprirono il fuoco contro gli italiani, che si ritirarono ritenendo il monte gi\u00e0 in mano nemica. Innerkofler grid\u00f2 quindi ai Landst\u00fcrmer di continuare ad avanzare verso la forcella ormai sgombra, ma gli austriaci sospesero comunque l'attacco, probabilmente a causa di un ordine telefonico impartito da un ufficiale dalla Val Pusteria. Il 29 maggio un plotone di Alpini, sfidando una bufera di neve, sal\u00ec sulla vetta del Paterno stabilendovi un presidio, e causando notevoli preoccupazioni per il comando austriaco. Dopo aver conquistato forcella Passaporto e la cresta tra la forcella del Camoscio e forcella Pian di Cengia, il presidio sulla vetta del Paterno avrebbe ora consentito agli italiani di minacciare gravemente lo schieramento austro-ungarico sull'altopiano delle Tre Cime e dirigersi verso la Val Pusteria. \nSeguono settimane di intensa attivit\u00e0 per la guida e la sua pattuglia, mentre gradualmente gli ufficiali di carriera si resero conto che in questo settore era possibile organizzare una difesa efficiente soltanto a condizione di far operare pattuglie composte da ex-guide alpine agli ordini di Innerkofler, che potevano sfruttare la sua enorme conoscenza dei luoghi. La guida oper\u00f2 instancabilmente tra Kreuzberg e le Tre Cime, dispensando consigli ai comandanti, e probabilmente fu grazie alla molta considerazione che questi avevano di lui che furono respinti gli attacchi italiani dal Rotwand all'Elfer, da Cima Dodici all'Einser.\nIl 2 giugno Innerkofler con i suoi uomini scal\u00f2 Cima Undici e cinque giorni dopo monte Popera, dal quale la vista poteva giungere fino al mare. Gli italiani si resero conto che il fronte si stava chiudendo in un cerchio inespugnabile e che il lavoro delle guide austriache avrebbe presto consentito al nemico di occupare le cime del settore. Il 18 giugno Innerkofler scal\u00f2 nuovamente Cima Undici, aprendo un camino mai percorso prima, con lo scopo di sorprendere e venire a contatto con le pattuglie degli alpini che da sud cercavano di avanzare dentro il massiccio montano. Con due audaci azioni la \"Pattuglia Volante\" ricacci\u00f2 indietro gli italiani, e al suo ritorno Innerkofler fu promosso sergente maggiore e ricevette la medaglia al valore di seconda classe. Successivamente Innerkofler torn\u00f2 a Cima Undici dove pot\u00e9 notare che le truppe italiane stavano lentamente avanzando fino a forcella Giralba; ne segu\u00ec un violento scontro a fuoco con gli alpini, che furono costretti a retrocedere; per questa azione gli venne assegnata la medaglia d'argento. Successivamente torn\u00f2 nella zona presso le Tre Cime, dove accadde ci\u00f2 che Innerkofler aveva tentato invano di spiegare ai comandi: secondo lui il monte Paterno sarebbe stato da occupare in anticipo rispetto agli italiani, ma ormai era tardi, e pochi giorni prima la vetta era stata occupata dai nemici.\nCos\u00ec nella seconda met\u00e0 del mese di giugno il feldmaresciallo Ludwig Goiginger in persona intervenne per organizzare un attacco per riprendere la vetta del Paterno a cui avrebbero partecipato pochi uomini. Sepp Innerkofler si disse molto perplesso sull'azione, giudicata dall'esperta guida molto difficile: lui e i suoi uomini avrebbero dovuto compiere un'ascesa di per s\u00e9 stessa difficile, appesantiti dalle armi, per poi giungere in vetta e ingaggiare battaglia contro forze numericamente superiori. L'azione per\u00f2 era ormai decisa, e Innerkofler per non passare da vigliacco vi volle prender parte, impedendo per\u00f2 al figlio di seguirlo; \u00ab[...] che la mamma pianga almeno uno solo di noi\u00bb gli disse prima di partire per la missione.\nNella notte tra il 3 e il 4 luglio assieme ad Andrea Piller, Hans Forcher, Benitius Rogger e gli Standsch\u00fctzen Franz von Rapp e Josef Taibon, iniziarono la scalata del Paterno (lungo la via nord nord-ovest aperta proprio da Sepp nel 1896), e al sorgere del giorno arrivano poco sotto la vetta. La batteria austriaca quindi apr\u00ec il fuoco verso la vetta presidiata da una manciata di alpini, mentre in basso una piccola schiera di Sch\u00fctzen (di cui faceva parte Christian Innerkofler, il fratello di Sepp) inizi\u00f2 ad avanzare verso forcella del Camoscio. Dopo pochi minuti di bombardamento Sepp Innerkofler sventol\u00f2 una piccola bandiera gialla, ordinando di cessare il bombardamento. Assieme a Forcher inizi\u00f2 quindi la breve scalata verso la vetta, ma la reazione degli alpini fu immediata; mitragliatrici e artiglieria aprirono il fuoco contro le due colonne degli attaccanti. La colonna inviata contro la forcella fu rapidamente costretta a ritirarsi a causa dell'intenso fuoco degli alpini proveniente dalla forcella e dal fuoco amico proveniente dall'Alpe dei Piani, dove gli austriaci non erano stati informati dell'azione. Pi\u00f9 in alto, ormai a poco meno di dieci metri dalla cima, Innerkofler inizi\u00f2 il suo attacco lanciando una prima bomba a mano contro gli alpini a cui non segu\u00ec nessuna esplosione, quindi tent\u00f2 una seconda volta, ma anche questa non esplose. Fu in questo frangente che Sepp Innerkofler cadde per mano dei difensori italiani in circostanze mai del tutto chiarite.\nL'azione ebbe esito negativo e gli attaccanti si ritirarono e ridiscesero a valle. Nei giorni seguenti gli alpini tentarono invano di recuperare la salma, impediti per\u00f2 dalle difficolt\u00e0 tecniche e dal tiro degli austriaci che dalle loro postazioni mitragliavano chiunque si mostrasse. La salma di Sepp Innerkofler venne recuperata solo alcuni giorni dopo per iniziativa del portaferiti Angelo Loschi, che con un alpino, sotto il fuoco nemico riusc\u00ec con grande difficolt\u00e0 a recuperare il corpo dal camino Oppel. Per questo atto di piet\u00e0 Loschi ricevette un encomio solenne dal comando di brigata, mentre la salma venne tumulata in cima al Paterno per poi essere riesumata nel 1918 e trasportata al cimitero di Sesto.\nLe diverse testimonianze sulla sua morte.\nSulle cause che portarono alla morte della famosa guida austriaca nacquero fin da subito alcune divergenze, soprattutto legate alle diverse testimonianze discordanti: lo storico, ed ex tenente d'artiglieria austro-ungarico, Fritz Weber nel suo libro \"Guerra sulle Alpi\" riporta che fu una pallottola a colpire in fronte Sepp Innerkofler, mentre Antonio Berti (tenente medico del battaglione Val Piave, che presidiava la vetta) ricostru\u00ec la vicenda in base ai suoi ricordi di guerra e dei suoi compagni che furono protagonisti dell'azione, affermando che mentre stava attaccando, sopra Sepp apparve la figura dell'alpino Pietro De Luca, del battaglione Val Piave, che con un masso colp\u00ec in pieno la guida austriaca facendola precipitare dentro il \"camino Oppel\".\nLe principali divergenze sulla morte di Sepp Innerkofler riguardano fondamentalmente la causa: masso o arma da fuoco? E, nella seconda ipotesi, fuoco italiano o austriaco? Sull'episodio del Paterno \u00e8 stato scritto molto, e diverse testimonianze si trovano negli scritti di Gunther Langes, Karl Springenschmid, del generale Viktor Schemfil, e di Josef Anton Mayr, Peter K\u00fcbler e Josef Reider. A pi\u00f9 di sessant'anni di distanza, il pi\u00f9 giovane dei figli di Sepp, Joseph Innerkofler, forn\u00ec una inedita versione secondo la quale il padre venne ucciso nella concitazione dell'attacco dal fuoco di una mitragliatrice austriaca situata sulla forcella di San Candido, e stabilmente puntata verso la vetta del Paterno.\nNon esistono risposte certe, e dopo il recupero della salma non fu possibile accertare le cause della morte dato che sia nel caso di un colpo di arma da fuoco, sia nel caso fosse stato colpito da un masso, il corpo precipitato per molti metri in un canalone, rimase per molto tempo esposto a lesioni sia a causa di massi caduti sia per possibili colpi da arma da fuoco. La riesumazione dalla vetta del Paterno nel 1918 non riusc\u00ec a fugare i dubbi, come neppure le discordanti testimonianze. Pi\u00f9 delle cause della sua morte per\u00f2, fu soprattutto il ricordo e i sentimenti che hanno circondato la figura di Innerkofler a renderlo famoso e amato, sentimenti riassunti nel tributo scritto molti anni dopo da Mayr: \u00abLa morte di Sepp costitu\u00ec una commovente tragedia militare e umana. La sua figura ha giustamente raggiunto una fama leggendaria. Nessuno potr\u00e0 mai dire con certezza come si siano svolti i fatti lass\u00f9 sulla cima del Paterno. Da tutte le testimonianze emerge comunque la figura di un grande tirolese che ha offerto in sacrificio alla patria tutte le sue capacit\u00e0 e infine anche la vita\u00bb.\nLa sua figura nel dopoguerra.\nA guerra finita, la rifondata sezione Alta Pusteria del Club Alpino Sudtirolese cominci\u00f2 a ricostruire il Rifugio Tre Cime (\"Dreizinnenh\u00fctte\"), ma poche settimane dopo l'apertura fu ritirata la concessione al gestore, nel 1935 i CAI di Bolzano e di Padova ampliarono la struttura e nel 1937 per ordine del Comitato Centrale del Club Alpino Italiano il nuovo rifugio fu intitolato ad Antonio Locatelli. Durante la seconda guerra mondiale l'edificio fu gravemente danneggiato; negli anni dell'immediato secondo dopoguerra iniziarono i lavori di ripristino e il 3 luglio 1949 il rifugio venne consegnato al nuovo gestore, la guida alpina Josef Reider di Sesto. Il 21 settembre 1997 presso il rifugio \u00e8 stato inaugurato un cippo alla memoria di Sepp Innerkofler.\nLa difesa delle Dolomiti della val di Sesto fin dal dopoguerra \u00e8 stata legata alla figura di Innerkofler, considerato un eroe dal popolo austriaco, ricordato in molte pubblicazioni sia di carattere alpinistico, storico e narrativo.\nDal rifugio si pu\u00f2 intraprendere la via ferrata dedicata ad Innerkofler e all'alpino Piero De Luca, ossia la via ferrata De Luca-Innerkofler, che dal rifugio Auronzo permette di arrivare sulla cima del Paterno dalla sponda sud, ripercorrendo le vie che utilizzarono i soldati durante la guerra. In occasione del centenario della sua morte si \u00e8 tenuta a Sesto una commemorazione presenziata da Reinhold Messner, in cui \u00e8 stato presentato anche un libro dedicato a Innerkofler."}
{"id": "1780491", "revid": "767487", "url": "https://it.wikipedia.org/wiki?curid=1780491", "title": "S\u00e9bastien Sansoni", "text": "Nel 2005 ha fatto parte della Nazionale di beach soccer della Francia."}
{"id": "1780492", "revid": "37056", "url": "https://it.wikipedia.org/wiki?curid=1780492", "title": "Sonia Maino Gandhi", "text": ""}
{"id": "1780494", "revid": "33665", "url": "https://it.wikipedia.org/wiki?curid=1780494", "title": "Citt\u00e0 Regie della Sardegna", "text": ""}
{"id": "1780495", "revid": "93556", "url": "https://it.wikipedia.org/wiki?curid=1780495", "title": "Anthony Mendy", "text": ""}
{"id": "1780496", "revid": "1652635", "url": "https://it.wikipedia.org/wiki?curid=1780496", "title": "Hellas Verona Football Club", "text": "LHellas Verona Football Club, meglio noto come Hellas Verona o pi\u00f9 semplicemente Verona, \u00e8 una societ\u00e0 calcistica italiana con sede nella citt\u00e0 di Verona, militante nel campionato di Serie A.\nFondata nel 1903 con il nome di \"Associazione Calcio Hellas\", dall'istituzione della Serie A a \"girone unico\" (1929) \u00e8 stata l'unica squadra di una citt\u00e0 non capoluogo di regione a vincere, nella stagione 1984-1985, il campionato di massima serie. Proprio gli anni 1980 sono stati il periodo di maggiori soddisfazioni sportive per il club, che arriv\u00f2 anche due volte consecutive (delle tre complessive) in finale di Coppa Italia, disputando inoltre diverse partite nelle coppe europee (con una partecipazione alla Coppa dei Campioni e due alla Coppa UEFA). I giallobl\u00f9 hanno partecipato a 31 campionati di Serie A, 53 di Serie B e 6 di Serie C/Serie C1; la compagine scaligera \u00e8 inoltre la seconda (alle spalle del Brescia) per presenze nel campionato cadetto, torneo che ha vinto in tre occasioni. Occupa il tredicesimo posto nella graduatoria della tradizione sportiva italiana secondo i criteri della FIGC.\nI colori sociali del Verona, il giallo e il blu,&lt;ref name=\"Hellas Verona-annuario 2012/2013- la Societ\u00e0, il Team, i Giocatori - Volume I\"&gt;&lt;/ref&gt; richiamano quelli dello stemma della citt\u00e0 veneta, che sarebbero in realt\u00e0 l'oro e l'azzurro. I soprannomi della squadra sono \"i Mastini\" e \"gli Scaligeri\", in riferimento alla famiglia Della Scala che govern\u00f2 Verona tra il XIII e il XIV secolo; lo stemma araldico degli Scaligeri \u00e8 richiamato sulla tenuta di gioco e sul marchio societario come un'immagine stilizzata di due possenti mastini rivolti in direzioni opposte.\nStoria.\nDalla nascita agli anni 1960.\nNell'ottobre del 1903 un gruppo di studenti del liceo classico Scipione Maffei di Verona fond\u00f2 un club e, su proposta del professor Decio Corubolo, per l'appunto insegnante di greco, lo battezz\u00f2 \"Associazione Calcio Hellas\" (per ricordare l'antica Ellade, ovvero l'odierna Grecia); primo presidente venne eletto il conte Fratta Pasini, con un fondo associativo pari a 32 lire. Nel 1919, dopo la Prima guerra mondiale, l'Hellas assunse la denominazione \"Football Club Hellas Verona\" accogliendo, per fusione, la societ\u00e0 minore denominata \"Verona\".\nAll'avvio della Serie A a girone unico la squadra, che un anno prima aveva incorporato, per fusione, due rivali veronesi, \"Bentegodi\" e \"Scaligera\", assumendo la denominazione \"A.C. Verona\", part\u00ec dal campionato di Serie B, in seguito al brutto piazzamento (12\u00ba posto) ottenuto l'anno precedente nella Divisione Nazionale, che imped\u00ec al club di iscriversi alla Serie A. Al suo debutto nel campionato cadetto (1929-1930) chiuse con un incoraggiante sesto posto, con 7 punti di distacco dal Legnano promosso nella massima serie.\nNel 1941, mentre imperversava il secondo conflitto mondiale il Verona, dopo un decennio interamente trascorso in serie B, affront\u00f2 uno dei suoi peggiori momenti storici, retrocedendo in Serie C. I giallobl\u00f9 riuscirono per\u00f2 a risalire abbastanza in fretta, nel giro di due sole stagioni (1943).\nDopo essere tornato nella categoria superiore, il Verona inizi\u00f2 un lungo periodo in Serie B finch\u00e9, dopo quattordici anni, vinse il suo primo campionato di Serie B: infatti, nel 1957 i giallobl\u00f9, allenati da Angelo Piccioli (secondo allenatore pi\u00f9 presente sulla panchina scaligera con 225 partite, dietro al solo Bagnoli), furono i protagonisti del torneo e, pareggiando in casa con il Como per 1-1 nell'ultima giornata, ottennero il punto che mancava loro per poter festeggiare la tanto agognata promozione.\nIl Verona rest\u00f2 in Serie A una sola stagione (1957-1958): a un ottimo girone di andata che vide i giallobl\u00f9 girare la boa alla rassicurante quota di 18 punti in 17 partite, segu\u00ec infatti un disastroso girone di ritorno che ebbe come epilogo la sconfitta contro il Bari (secondo classificato della Serie B 1957-1958) nel doppio spareggio che determin\u00f2 la retrocessione della societ\u00e0 scaligera in cadetteria.\nNell'estate del 1958 il Verona assorb\u00ec un club minore veronese, l\"'A.S. Hellas\", neopromosso in Serie C, in modo da poter riprendere la denominazione di \"Associazione Calcio Hellas Verona\" in omaggio alle sue origini. Seguirono quindi dei campionati anonimi, nobilitati solo dalla semifinale della Coppa Italia 1963-1964, raggiunta con una vittoria per 1-0 in casa della Juventus.\nNel 1968, dopo un'ambiziosa campagna acquisti, il Verona del neo-presidente Saverio Garonzi, guidato in panchina da Nils Liedholm riconquist\u00f2 la categoria esattamente un decennio dopo l'ultima promozione. Il salto di categoria venne guadagnato all'ultima giornata, grazie a una vittoria sul per 1-0 ma soprattutto alla vittoria in trasferta in rimonta (1-2) conto la diretta concorrente Bari, alla penultima.\nGli anni 1970 e 1980.\nL'Hellas, al ritorno in massima serie dopo la breve avventura in Serie A del 1958, stavolta si salv\u00f2 con relativa facilit\u00e0, conducendo una stagione equilibrata chiusa al decimo posto mentre, nelle stagioni successive, riusc\u00ec ad inanellare una serie di importanti salvezze in massima serie. Nel 1974 l'Hellas fin\u00ec la stagione al quart'ultimo posto evitando la retrocessione, ma fu declassato in ultima posizione e condannato alla Serie B durante i mesi estivi a causa dello \"scandalo della telefonata\" in cui furono coinvolti il presidente della squadra Saverio Garonzi e un ex giocatore, Sergio Clerici. Il Verona ritorn\u00f2 comunque subito in Serie A al termine del successivo campionato cadetto (1975).\nNel 1978 la squadra rimase sfortunatamente coinvolta nell'incidente ferroviario di Murazze di Vado. A causa di un disguido aereo legato al maltempo, il club veneto era ricorso al treno per raggiungere la capitale, dov'era in programma la sfida di campionato contro la : i giocatori e lo staff viaggiavano sul primo vagone della \"Freccia della Laguna\", che in prossimit\u00e0 di Monzuno invest\u00ec le carrozze dell'espresso Bari-Trieste deragliato pochi secondi prima. Destino volle che al momento del disastro la formazione si fosse spostata per il pranzo nella carrozza ristorante, salvandosi, e uscendo quasi illesa, dall'incidente che cont\u00f2 una quarantina di vittime tra le carrozze scagliate dall'urto nel dirupo sottostante.\nDopo aver disputato dieci campionati su undici in Serie A dal 1968 in poi, il Verona torn\u00f2 in Serie B nel 1979. In cerca di equilibrio e con un ricambio generazionale in corso sia dei dirigenti che dei giocatori, la societ\u00e0 rimase bloccata tra i cadetti per tre anni.\nDalla rivoluzione di rosa e tecnici che segu\u00ec, ebbe inizio quello che sarebbe stato il ciclo di vittorie pi\u00f9 importante della storia del club scaligero: nella stagione successiva (1981-1982), sotto la guida del nuovo allenatore Osvaldo Bagnoli, l'Hellas chiuse infatti al primo posto, vincendo il campionato cadetto e facendo ritorno in Serie A.\nL'anno successivo, i giallobl\u00f9 stupirono tutti e nel girone di andata della massima serie contesero a lungo il primo posto della classifica alla Roma, che poi vinse lo scudetto; nella tornata di ritorno vi fu l'inevitabile calo fisico di una formazione costruita senza grosse ambizioni, ma gli scaligeri riuscirono comunque a terminare il campionato al quarto posto, guadagnandosi la qualificazione all'edizione successiva della Coppa UEFA.\nAnche nel 1983-1984 il Verona fu protagonista di un ottimo campionato: esattamente come l'anno prima alla decima giornata era al primo posto in condominio con la Roma, e, come l'anno prima, sub\u00ec una flessione nel girone di ritorno che comport\u00f2 un comunque brillante piazzamento finale al sesto posto.\nLo scudetto.\nDopo aver concluso due campionati nella parte alta della classifica (ed entrambe le stagioni nobilitate da una finale di Coppa Italia) i dirigenti del Verona, pur continuando a parlare di salvezza, decisero di alzare il tiro. Nell'estate del 1984 arrivarono infatti presso la corte scaligera due quotati calciatori stranieri, punti fermi delle rispettive nazionali: il difensore tedesco Hans-Peter Briegel e l'attaccante danese Preben Elkj\u00e6r. Al termine della Serie A 1984-1985, dominata dalla squadra scaligera fin dalle prime giornate, il pareggio per 1-1 ottenuto a Bergamo contro l' garant\u00ec all'Hellas la conquista dello scudetto con un turno di anticipo.\nLo scudetto assunse valore non solo perch\u00e9 conseguito in un'epoca in cui le squadre italiane stavano iniziando a riaffermarsi a livello internazionale (la Nazionale stessa era campione del mondo), ma anche per i molti tra i migliori calciatori del mondo, vedi Platini, Zico, Maradona, S\u00f3crates, Rummenigge e Falc\u00e3o, che calcavano i campi della Serie A.\nIl proprietario Chiampan cerc\u00f2 in tutti i modi di mantenere il Verona ad alti livelli negli anni post-scudetto, ma, a causa della progressiva vendita dei giocatori-chiave che avevano determinato la conquista dello scudetto dovuta al dissesto economico societario, nella stagione 1989-1990 i giallobl\u00f9 retrocedettero in seguito alla sconfitta contro il Cesena proprio all'ultima giornata di campionato, scivolando quindi in Serie B.\nGli anni 1990 e 2000.\nNel 1991, nonostante il fallimento della societ\u00e0, i giocatori guidati dall'allenatore Eugenio Fascetti terminarono comunque il campionato (1990-1991) nel migliore dei modi, ottenendo un'insperata promozione in Serie A. La squadra retrocesse per\u00f2 di nuovo la stagione successiva, con diverse giornate di anticipo. Il Verona inizi\u00f2 cos\u00ec a fare altalena tra la massima serie e quella cadetta. Nel 1995 il club acquis\u00ec nel frattempo il nome \"Hellas Verona Football Club\" che mantiene ancora oggi (dopo aver usato per quattro anni il nome \"Verona Football Club\" in seguito al fallimento e alla rapida rinascita del 1991). Dopo due promozioni (1990-1991 con Eugenio Fascetti e 1995-1996 con Attilio Perotti) seguite da immediate retrocessioni, la vittoria nel campionato di Serie B nel 1998-1999 sotto la guida del rampante Cesare Prandelli (il quale mise insieme quell'anno una striscia di 8 vittorie consecutive tra la 6\u00aa e la 13\u00aa giornata, record per la Serie B italiana che verr\u00e0 uguagliato da Mandorlini nel 2011-2012) sembr\u00f2 aprire una nuova fase nella storia del club.\nIl III millennio inizi\u00f2 con gli scaligeri ancora allenati da Prandelli che dopo un inizio difficile avviarono una serie di risultati utili consecutivi nel girone di ritorno, chiudendo il campionato di Serie A 1999-2000 al nono posto. L'anno successivo (2001), invece, l'Hellas riusc\u00ec a salvarsi solo dopo aver vinto il doppio spareggio contro la , mentre il campionato 2001-2002 si concluse invece con la retrocessione in seguito alla brutta sconfitta esterna dei veneti contro il (3-0). Seguirono alcune annate anonime disputate in cadetteria, con il Verona che non and\u00f2 oltre a sudate salvezze. La squadr\u00e0 sfior\u00f2 poi il ritorno in massima serie nel 2005, quando concluse la stagione al 7\u00ba posto, con un solo punto in meno dell' (promosso in Serie A dopo la squalifica del e i problemi economici di e ).\nNella stagione 2006-07, la crisi del Verona si acu\u00ec ulteriormente e la societ\u00e0, che aveva terminato il campionato nelle zone basse della classifica dovette disputare i play-out contro lo nei quali ebbe la peggio (2-1 a La Spezia e 0-0 a Verona) retrocedendo in Serie C dopo 64 anni. Nella stagione 2007-2008, partito con l'obiettivo di vincere il campionato e di essere \"la Juventus della Serie C\", il Verona chiuse invece ultimo in classifica a pari punti con il , evitando la retrocessione diretta solo grazie agli scontri diretti a favore; costretto a disputare i play-out contro la , vinse la gara di andata per 1-0 e pareggi\u00f2 1-1 al ritorno riuscendo a salvarsi solo grazie ad un gol segnato dell'uzbeko Zeytulaev in pieno recupero. Nelle due stagioni successive le prestazioni del Verona e la sua situazione societaria migliorarono sensibilmente, tanto che nel 2009-2010 la squadra domin\u00f2 il campionato senza per\u00f2 riuscire a fare il salto di categoria; gli scaligeri infatti sciuparono tutto il vantaggio accumulato proprio nel corso della volata finale e furono sconfitti nella finale play-off dal (2-2, 1-0).\nGli anni 2010.\nAnche la stagione in cui gli scaligeri riuscirono finalmente a centrare la promozione (2010-2011) era iniziata negativamente, tanto che il tecnico Giuseppe Giannini era stato esonerato alla 13\u00aa giornata con la squadra nei bassifondi della classifica. Sotto la guida del nuovo allenatore Andrea Mandorlini l'Hellas riusc\u00ec per\u00f2 a completare un'insperata rimonta che permise di raggiungere il quinto posto (l'ultimo utile per disputare i play-off) nelle ultime giornate di campionato. Gli scaligeri, dopo aver eliminato il , conquistarono la loro seconda finale play-off consecutiva e nel doppio confronto riuscirono infine a superare la (2-0; 0-1), tornando in cadetteria dopo 4 anni.\nNella stagione 2011-2012, i giallobl\u00f9 al ritorno in serie B disputarono subito un campionato di eccellente livello; chiudendo la stagione regolare al quarto posto, qualificandosi per i play-off e mettendo insieme una striscia di 12 vittorie casalinghe consecutive. In semifinale il si impose per\u00f2 nel doppio confronto, vincendo per 2-0 nella gara di andata e pareggiando al Bentegodi (1-1).\nNella stagione 2012-2013, dopo una lunga volata a tre, l'Hellas conquist\u00f2 il secondo posto con 82 punti a tre lunghezze dal vincitore del torneo (85), ma soprattutto con due di vantaggio sul (80); gli scaligeri tornarono cos\u00ec nella massima serie dopo ben 11 anni Il centravanti Daniele Cacia conquist\u00f2 inoltre il titolo di capocannoniere del campionato con 24 reti (fu il primo attaccante scaligero a riuscire nell'impresa).\nNel campionato di Serie A 2013-2014 Il Verona disput\u00f2 un ottimo girone d'andata chiuso al sesto posto in classifica, in lotta per l'Europa, con un rinato Luca Toni e la gradita sorpresa di un giovane in prestito dal , Juan Iturbe, risultando la sorpresa del campionato. La squadra lott\u00f2 fino alla fine della stagione per un posto in Europa League ma chiuse infine al decimo posto, dopo aver eguagliato sia il proprio record di sei vittorie consecutive in casa che quello del maggior numero di successi in una singola stagione di massima serie (16).\nNella stagione 2014-2015 il Verona chiuse al tredicesimo posto; Luca Toni si laure\u00f2 capocannoniere della Serie A con 22 reti, diventando il primo attaccante a fregiarsi di tale titolo con il club scaligero. e contemporaneamente il miglior realizzatore di sempre dell'Hellas Verona nel massimo campionato Durante l'estate il direttore sportivo Sogliano salut\u00f2 il Verona dopo tre stagioni e lasci\u00f2 il posto a Bigon.\nNel campionato 2015-2016 un Verona in grave difficolt\u00e0 e poco incisivo si ritrov\u00f2 confinato in zona retrocessione per tutta la stagione. A fine novembre la carenza di risultati port\u00f2 all'esonero di Mandorlini, che lasci\u00f2 la panchina dopo sei campionati; al suo posto viene ingaggiato Luigi Delneri. Il cambio di panchina non port\u00f2 per\u00f2 la svolta nei risultati e l'Hellas retrocedette matematicamente in Serie B con tre giornate di anticipo, dopo tre anni di massima serie, chiudendo la stagione all'ultimo posto con 28 punti e 5 vittorie.\nAlla vigilia del campionato 2016-2017 l'Hellas, affidato a Fabio Pecchia, venne indicato tra i principali favoriti per la promozione. Nel girone di andata il Verona rispett\u00f2 le previsioni laureandosi simbolicamente campione d'inverno, mentre meno esaltante si rivel\u00f2 la seconda met\u00e0 della stagione, con i giallobl\u00f9 che disputarono diverse partite sottotono e persero il primato a favore della rivelazione , futura vincitrice del torneo. Il Verona riusc\u00ec comunque a difendere il secondo posto in classifica chiudendo a pari punti col , ma in vantaggio negli scontri diretti. Gli scaligeri conquistarono quindi la serie A dopo un solo anno passato tra i cadetti, mentre un giallobl\u00f9 - Giampaolo Pazzini - per la terza volta in 5 anni conquistava il titolo di capocannoniere. Nella stagione 2017-2018 il Verona, guidato dal riconfermato Pecchia, retrocedette in serie B concludendo la stagione al penultimo posto con 25 punti senza mai essere stato davvero in corsa per la salvezza.\nNel successivo campionato di B (2018-2019) un Verona indicato nuovamente tra i favoriti deluse molto le attese e dopo aver chiuso il girone di andata al quarto posto, disput\u00f2 una seconda parte di stagione ancora pi\u00f9 sottotono. A spazientire i tifosi fu anche l'atteggiamento della dirigenza veronese che (come con Pecchia nella precedente stagione) si ostin\u00f2 a confermare ad oltranza l'allenatore Fabio Grosso malgrado le pessime prestazioni della squadra; il direttore sportivo Tony D'Amico arriv\u00f2 a scagliarsi pubblicamente contro una televisione cittadina, accusandola di diffondere fake news. A sole due giornate dalla fine del campionato, dopo una brutta sconfitta casalinga subita contro il Livorno (2-3) e con la squadra ai margini della zona play-off, la societ\u00e0 si vide tuttavia costretta ad esonerare Grosso. Venne scelto come nuovo allenatore Alfredo Aglietti che accett\u00f2 un contratto della durata di un mese.. Guidata dal tecnico toscano la squadra riusc\u00ec a battere il 2-1 all'ultima di campionato assicurandosi l'accesso ai play-off. Il Verona emerse infine vittorioso dagli spareggi: super\u00f2 il Perugia nel turno preliminare (4-1 ai supplementari), il Pescara in semifinale (0-0 al Bentegodi, 0-1 all'Adriatico) e infine anche il Cittadella: i padovani infatti si imposero con merito nella finale di andata per 2-0, ma in quella di ritorno l'Hellas capovolse la situazione vincendo con un rotondo 3-0 e riconquistando a sorpresa la serie A; si tratt\u00f2 nel dettaglio della decima promozione in massima serie del Verona (la terza dell'era Setti).\nGli anni 2020.\nA dispetto dell'obiettivo raggiunto e della stima che godeva nei confronti della tifoseria, alla scadenza del contratto Alfredo Aglietti venne rimpiazzato da Ivan Juri\u0107. La scelta della societ\u00e0 scaligera si rivel\u00f2 stavolta vincente: affidandosi sia a giocatori esperti come Veloso e Lazovic da lui gi\u00e0 allenati a Genova che a giovani emergenti come Pessina, Kumbulla, Zaccagni e Amrabat, il tecnico croato infatti mantenne la squadra nella parte sinistra della classifica per tutta la stagione 2019-2020; il Verona risult\u00f2 cos\u00ec una delle sorprese del campionato e riusc\u00ec a centrare agevolmente l'obiettivo salvezza, chiudendo al nono posto con 49 punti. La squadra pur disputando un girone di ritorno non brillante centr\u00f2 la salvezza anche nella stagione successiva, classificandosi al decimo posto con 45 punti e confermandosi una formazione assai ostica da affrontare; tra gli altri si misero in luce nel corso della stagione il portiere Silvestri che gi\u00e0 aveva ben impressionato nella stagione precedente, i difensori Lovato e Dimarco, l'esterno di centrocampo Faraoni spesso chiamato a ricoprire anche il ruolo di capitano e il trequartista Barak che per merito delle sue prestazioni rientr\u00f2 nel giro della nazionale ceca.\nCronistoria.\nDi seguito la cronistoria del club veronese.\nColori e simboli.\nColori.\nI colori del Verona sono il giallo e il blu, che richiamano i colori oro e azzurro dello stemma di Verona. Nel corso della sua storia la squadra ha cambiato varie volte lo stile della divisa, alternando maglie con un blu predominante e con dettagli gialli a maglie blu a croce gialla, altre ancora a strisce o bicolori. La divisa da trasferta \u00e8 generalmente gialla con dettagli blu mentre per la terza divisa \u00e8 stato usato principalmente il bianco o, talvolta, il nero.\nSimboli ufficiali.\nStemma.\nAll'atto della fondazione nel 1903, l'allora Associazione Calcio Hellas adott\u00f2 quale stemma uno scudo ovale palato giallobl\u00f9, diviso trasversalmente da un cartiglio bianco con l'epigrafe aurea ; nel campo inferiore era collocato lo stemma araldico cittadino \u2014 una croce d'oro in campo azzurro \u2014, il quale in diverse occasioni \u00e8 apparso in solitaria sulle maglie da gioco, libero da ulteriori orpelli.\nNel 1945 subentr\u00f2 un disegno ben pi\u00f9 complesso, sempre su base ovale, che intendeva fondere la simbologia della citt\u00e0 con quella della relativa provincia. Lo stemma cittadino era quindi posto in grande evidenza nella parte superiore, affiancandolo alla scala argentea in campo rosso, emblema araldico della dinastia scaligera veronese. Sovrapposta a tali elementi campeggiava la riproduzione aurea della statua equestre di Cangrande della Scala, sormontante un cartiglio con la ragione sociale , che serrava superiormente una palatura equamente divisa tra bianconero e giallobl\u00f9.\nNel 1965 si pass\u00f2 a un ben pi\u00f9 semplice emblema circolare azzurro, in cui tre cerchi concentrici aurei incorniciavano la scala e l'acronimo sociale .\nNel 1984 il \"patron\" Ferdinando Chiampan commission\u00f2 all\u2019agenzia pubblicitaria Orti Manara la realizzazione di alcuni bozzetti per dotare il club di un nuovo logotipo, che potesse altres\u00ec essere apposto stabilmente sulle casacche da gioco. Dopo una selezione di cui si occuparono lo stesso Chiampan, Osvaldo Bagnoli ed Emiliano Mascetti, venne quindi introdotto il simbolo della doppia testa di mastino con disposizione simmetrica a forma di \"V\", divisa centralmente dalla Scala, racchiuso all'interno di una losanga giallobl\u00f9; esso venne portato all'esordio in occasione della partita di campionato contro la del 18 marzo. Una versione successiva allo scudetto 1984-1985 aggiunse nella cornice della losanga una bandierina tricolore e l'epigrafe \nNel 1995 venne recuperato l'ancile palato giallobl\u00f9 degli albori, ma con un design pi\u00f9 complesso: nel cartiglio bianco centrale venne posta l'epigrafe a lettere stampatelle blu; il simbolo dei mastini e della Scala si collocava in capo, mentre nel campo inferiore era collocato lo stemma araldico cittadino. Nel 1999 tale logo venne ristilizzato con una resa cromatica pi\u00f9 brillante e con l'aggiunta, tra i due mastini ora colorati in oro, del tricolore italiano.\nDalla stagione 2020-2021 l'identit\u00e0 visiva viene semplificata con la riadozione del solo logo dei mastini e della Scala, seppur riviste nella forma, e all'occorrenza corredato superiormente dalla ragione sociale oltrech\u00e9 declinato in monocromia a seconda delle applicazioni.\nInno.\nIl club adotta come inno il brano \"Verona Beat\" dei Gatti di Vicolo Miracoli. Altro inno ufficioso della squadra \u00e8 \"Hellas Army\" dei Sumbu Brothers.\nStrutture.\nStadio.\nFino al 1963 il Verona disputa le partite interne nel Vecchio Bentegodi, un impianto di posto quasi nel centro storico di Verona, successivamente demolito nella seconda met\u00e0 degli anni 1980. Dallo stesso anno l'Hellas gioca nel nuovo e omonimo Marcantonio Bentegodi: viene all'epoca inaugurato con una capienza di spettatori, senza copertura in nessun settore e possiede l'allora usuale pista di atletica. Viene soprannominato dai veronesi \"Lo stadio dei quarantamila\", alludendo alla capacit\u00e0 considerata esagerata dell'impianto \u2014 che per\u00f2 si rivela poi troppo piccolo per contenere le decine di migliaia di tifosi che lo riempiono per tutti gli anni 1980.\nLe dimensioni dello stadio aumentano ancora quando, essendo scelto il Bentegodi come uno degli impianti della Coppa del Mondo 1990, viene aggiunto un ulteriore anello: tutte le sezioni vengono dotate di copertura e la viabilit\u00e0 circostante \u00e8 rinnovata per facilitarvi l'accesso, tuttavia la capienza complessiva dell'impianto rimane quasi invariata per la creazione di vie di fuga, di spazi di sicurezza e per la posa di seggiolini numerati in tutti i settori. L'11 dicembre 2009 viene inaugurata la nuova copertura dello stadio, interamente realizzata con pannelli solari fotovoltaici; si trattava, all'epoca, del pi\u00f9 grande impianto fotovoltaico in Italia e tra i primi in Europa realizzato su una struttura sportiva.\nSociet\u00e0.\nOrganigramma societario.\n\"Organigramma aggiornato al 7 luglio 2021\".\nSponsor.\nDi seguito la cronologia di fornitori tecnici del Verona.\nSettore giovanile.\nIl settore giovanile del Verona \u00e8 formato da quattro squadre maschili partecipanti ai campionati nazionali (Primavera, Allievi Nazionali, Allievi Nazionali B e Giovanissimi Nazionali 2000), due partecipanti a livello regionale (Giovanissimi Regionali e Giovanissimi Professionisti) oltre a due rappresentative di Esordienti e due di Pulcini. Tra i trofei vinti dalle giovanili dell'Hellas vi sono due Campionati Primavera di Serie B (1966-1967 e 1967-1968), un Campionato Primavera 2 (2020-2021) e quattro Tornei Citt\u00e0 di Arco (1972, 1973, 1977 e 2013).\nSezione femminile.\nNel luglio del 2018 il club, dopo avere rilevato il titolo sportivo del , ha costituito una propria sezione femminile partendo dalla massima serie.\nDiffusione nella cultura di massa.\nIn ambito cinematografico, il Verona viene citato nel film \"Ultr\u00e0\" di Ricky Tognazzi (1991): in particolare \"Principe\", il protagonista interpretato da Claudio Amendola tifoso romanista, fa riferimento ad una vittoria fittizia dei capitolini ai danni dei veronesi, sul risultato di 3-2. Viene menzionato anche nel film \"L'allenatore nel pallone\" (1984), dove batte 3-0 la Longobarda del protagonista Oronzo Can\u00e0, interpretato da Lino Banfi.\nAllenatori e presidenti.\nDi seguito l'elenco di allenatori e presidenti del Verona dall'anno di fondazione a oggi.\nStatistiche e record.\nPartecipazione ai campionati.\nLa partecipazione del Verona ai campionati di calcio \u00e8 qui esposta; quello scaligero \u00e8 uno dei 16 club italiani che hanno sempre militato nelle categorie professionistiche.\nStatistiche di squadra.\nLa squadra ha ottenuto il suo migliore piazzamento, ovvero il primo posto, nella Serie A 1984-1985. Altri importanti piazzamenti si hanno nella Serie B 1956-1957, nella Serie B 1981-1982 e nella Serie B 1998-1999, dove la squadra veronese conquista il campionato di Serie B e viene promossa. A livello internazionale, la squadra partecipa alla Coppa dei Campioni 1985-1986, alla Coppa UEFA 1983-1984 e a quella 1987-1988. L'Hellas \u00e8 inoltre la diciottesima squadra che ha totalizzato il maggior numero di punti nella storia del campionato di Serie A.\nStatistiche individuali.\nL'italiano Luigi Bernardi \u00e8 il \"recordman\" di presenze assolute in maglia giallobl\u00f9, con 337 partite disputate a cavallo degli anni 1920 e 1930. Per quanto riguarda i goleador, l'oriundo verdeoro Arnaldo Porta detiene da oltre 80 anni il titolo di miglior cannoniere assoluto del Verona, grazie alle 74 reti siglate dagli anni 1910 agli anni 1930. \u00c8 seguito a ruota dal primo azzurro, Sergio Sega, fermatosi a quota 71 marcature (in due spezzoni di carriera) nel secondo dopoguerra. Ancora un brasiliano, Ada\u00edlton, detiene il primato di gol per uno straniero, con le 52 segnature messe a segno a cavallo degli anni 1990 e 2000. In campo continentale, capocannoniere dell'Hellas nelle coppe europee \u00e8 il danese Preben Elkj\u00e6r, grazie ai 9 gol realizzati in 11 partite giocate, nelle file dei giallobl\u00f9, tra Coppa UEFA e Coppa dei Campioni.\nLimitatamente alla Serie A, il pi\u00f9 prolifico coi colori giallobl\u00f9 \u00e8 l'italiano Luca Toni, capace di siglare 48 reti dal 2013 al 2016; coi 22 centri della stagione 2014-2015, \u00e8 inoltre il miglior marcatore scaligero in un singolo torneo di massima serie nonch\u00e9 il primo giocatore del Verona a vincere il titolo di capocannoniere della Serie A. Il danese Elkj\u00e6r \u00e8 il maggior marcatore straniero dell'Hellas in massima categoria, in virt\u00f9 dei 32 gol siglati dal 1984 al 1988. Daniele Cacia, con le 24 reti siglate nel campionato di Serie B 2012-2013, detiene il record assoluto di marcature in una singola stagione con la maglia giallobl\u00f9.\n\"Di seguito i record presenze e marcature dei giocatori del Verona dall'anno di fondazione a oggi\".\nTifoseria.\nStoria.\nLa nascita delle \"Brigate Gialloblu\" avviene il 30 novembre 1971, presso il Bar Olimpia di Borgo Venezia. Come la maggioranza degli altri gruppi di tifosi organizzati, nascono come apolitiche e i primi scontri di rilievo si hanno nel 1973 proprio con tifoserie apertamente schierate come quella bolognese. La svolta nello stile del tifo si ha nel 1976, quando i brigatisti stringono la storica amicizia con i tifosi del Chelsea iniziando a esporre allo stadio l'ancora oggi consueta Union Jack. Gruppi con connotazione di destra (\"Giovent\u00f9 Scaligera\", \"Verona Front\", \"Hellas Army\") o di sinistra (\"Rude Boys\") coesistevano nelle \"Brigate Gialloblu\" rispettandosi reciprocamente.\nNella seconda met\u00e0 degli anni 1970, con l'aumentare della matrice politica in molti gruppi ultras tra cui le stesse Brigate e con la stipulazione della maggior parte dei gemellaggi e delle rivalit\u00e0 presenti ancor oggi tra tutte le tifoserie, i tafferugli e gli scontri tra tifosi si moltiplicano. I tifosi del Verona, in seguito a episodi come il \"saccheggio\" di Brescia del dicembre 1986, finiscono nell'occhio del ciclone per non uscirne mai pi\u00f9. In seguito al ripetersi di incidenti e di tafferugli con l'intromissione sempre pi\u00f9 insistente delle forze dell'ordine, il gruppo delle Brigate decide di sciogliersi il 14 novembre 1991 e passa il testimone alla Curva Sud. Lo scioglimento delle Brigate non intacc\u00f2 minimamente la passione e l'entusiasmo dei tifosi giallobl\u00f9 che rimangono ad applaudire la squadra anche dopo la retrocessione in Serie C1 del 2007. In quell'occasione per tutta la durata dei festeggiamenti dei tifosi e dei giocatori dello Spezia (risultati vincitori nel doppio confronto) la curva dell'Hellas rimane piena, a intonare cori di sostegno e di appartenenza.\nGemellaggi e rivalit\u00e0.\nI tifosi del Verona sono gemellati con i sostenitori della Fiorentina. Un gemellaggio molto sentito, uno tra i primi nella storia del calcio italiano. Altro gemellaggio della Curva Sud veronese \u00e8 quello con i tifosi della sancito il 6 maggio 1973, dopo gli scontri di Genova del 30 dicembre 1972. Poi vi \u00e8 un gemellaggio con la che risale agli anni 1970 ed \u00e8 molto sentito da entrambe le tifoserie, a causa delle forti convergenze delle due curve. Ci sono poi ottimi rapporti ma non un vero e proprio gemellaggio con la tifoseria della , anch'essa gemellata con quella della .\nA livello internazionale le amicizie pi\u00f9 importanti sono quelle con i supporters del , con reciproca esposizione di striscioni, e con gli \"Headhunters\" del , risalente alla seconda met\u00e0 degli anni 1970 quando ad alcuni membri delle Brigate \u00e8 concesso di esporre il loro striscione nella temuta \"Shed\" dei tifosi londinesi. Infine, prima degli anni 1990 si avevano anche delle amicizie con i tifosi del e con gli ora sciolti \"Boulogne Boys\" del . Esisteva in passato anche un rapporto di gemellaggio con i tifosi della .\nLa rivalit\u00e0 pi\u00f9 accesa, per ragioni campanilistiche, \u00e8 quella con i supporter del \u2014 una sfida considerata da buona parte del tifo scaligero come un vero e proprio derby, perfino pi\u00f9 importante della stracittadina veronese \u2014, match dalla storia infinita essendo la squadra contro cui i giallobl\u00f9 hanno giocato il maggior numero di incontri ufficiali (93) a partire dal 1911; il primo incontro amichevole tra le due societ\u00e0 avvenne gi\u00e0 il 29 aprile 1906, sotto un acquazzone a Vicenza e davanti ad \u00abalmeno di 500 spettatori che incoraggiavano a gran voce la compagine vicentina\u00bb. Seguono a ruota quelle con il , il , il (ex-gemellaggio, poi dissolto causa ricambio generazionale delle tifoserie che non si sono pi\u00f9 trovate d'accordo, nonostante il comune odio per la Juventus e il gemellaggio con la Fiorentina) e il , a causa dei numerosi scontri avvenuti tra le opposte fazioni nel corso degli anni d'oro del tifo organizzato in Italia; vi sono poi gravi inimicizie con gli ultras della , del , del e del a causa di rivalit\u00e0 sportive che risalgono all'alba del calcio in Italia e anche per via delle visioni politiche totalmente opposte di una parte delle tifoserie; sono ostili anche i rapporti con le tifoserie dell', per via dell'amicizia che lega triestini e veronesi e i bianconeri con i vicentini, della , per via dell'amicizia \"politica\" che lega veronesi e laziali e del per via del gemellaggio che lega gli abruzzesi ai vicentini. Le rivalit\u00e0 con il , la e la hanno poi toccato tutte e tre il loro apice in altrettanti spareggi vinti dal Verona: uno per la promozione in Serie A disputato a Terni nel 1975 contro il Catanzaro (1-0); un doppio spareggio salvezza per la permanenza in massima serie contro la Reggina nel 2001 (1-0, 2-1) e un doppio spareggio per la promozione in Serie B contro la nel 2011 (2-0, 0-1).\nSono pessimi anche i rapporti con i sostenitori di (a cui il Verona costa 2 scudetti nel 1973 e nel 1990), (ex gemellaggio interrotto bruscamente nel 2001 a causa di dissidi tra le due fazioni) e (rivalit\u00e0 condivisa con molte altre formazioni della penisola, dalle origini antiche). Altra rivalit\u00e0 molto nota \u00e8 quella con i tifosi dell' causa scontri con gli scaligeri in un incontro amichevole nella capitale picena. Altre rivalit\u00e0 degne di nota, maturate per ragioni sia campalinistiche sia sportive, si hanno infine con , , , , , , , , e , nonch\u00e9 con le principali tifoserie del Meridione d'Italia quali , , , , e .\nCapitolo a parte merita il rapporto fra il Verona e i concittadini del . Pur condividendo il medesimo territorio d'origine, fino al 2001 non era mai esistita una reale competizione fra i due club: gli scaligeri erano il baluardo attorno al quale era ruotato per quasi tutto il XX secolo il calcio veronese, mentre quella clivense era una piccola realt\u00e0 di quartiere che fin l\u00ec non aveva mai avuto significative esperienze nelle categorie nazionali. Le cose iniziarono a cambiare nella stagione 2001-2002, in coincidenza con l'esordio in Serie A del Chievo: permise innanzitutto al capoluogo veneto di diventare la quinta citt\u00e0 italiana (dopo Milano, Roma, Torino e Genova) a poter vantare un derby nel massimo campionato italiano, e inoltre mise per la prima volta sullo stesso piano le due societ\u00e0, ridisegnando le gerarchie fin l\u00ec in essere \u2014 nonostante l'Hellas rimanga per distacco la prima squadra di calcio in citt\u00e0 per seguito di tifosi \u2014 e dando il la a una vera e propria rivalit\u00e0 sportiva.\nOrganico.\nRosa 2021-2022.\n\"Rosa e numerazione sono aggiornati al 7 febbraio 2022\".\nStaff tecnico.\n\"Staff aggiornato al 17 settembre 2021\"."}
{"id": "1780497", "revid": "1543377", "url": "https://it.wikipedia.org/wiki?curid=1780497", "title": "Johan Nicodemi", "text": "Ha partecipato ai mondiali di beach soccer del 2005, totalizzando cinque presente e vincendo la competizione."}
{"id": "1780499", "revid": "6340", "url": "https://it.wikipedia.org/wiki?curid=1780499", "title": "Del Piero", "text": ""}
{"id": "1780501", "revid": "767487", "url": "https://it.wikipedia.org/wiki?curid=1780501", "title": "Royal Horticultural Society", "text": "La Royal Horticultural Society \u00e8 un'istituzione di orticultura fondata nel Regno Unito nel 1804 come Horticultural Society of London e ribattezzata con il nome attuale nel 1864 in seguito ad un Royal Charter. Attualmente \u00e8 una delle pi\u00f9 famose organizzazioni mondiali dedite all'orticultura e la pi\u00f9 importante organizzazione senza scopo di lucro legata al mondo del giardinaggio della Gran Bretagna.\nLa societ\u00e0 gestisce quattro giardini aperti al pubblico in diverse zone dell'Inghilterra e organizza alcune tra le pi\u00f9 longeve e famose esposizioni floreali del mondo, prima tra tutte la Chelsea Flower Show, che nel 2013 festeggia il suo centenario.\nStoria.\nLa fondazione.\nLa creazione di una societ\u00e0 nazionale che si occupasse dello sviluppo dell'orticultura venne suggerita da John Wedgwood, figlio di Josiah Wedgwood a partire dal 1800. Gli obiettivi erano inizialmente modesti: tenere riunioni regolari, incoraggiare la produzione, presentazione e pubblicazione di studi sulla materia. La societ\u00e0 avrebbe inoltre premiato i migliori risultati nel campo del giardinaggio.\nA quattro anni dalla proposta iniziale ebbe luogo la prima riunione della societ\u00e0, il 7 marzo 1804 nella libreria Hatchards di Piccadilly, a Londra. I sette uomini presenti erano Wedgewood, William Townsend Aiton, botanico e Sovrintendente dei Kew Gardens, Joseph Banks, Presidente della Royal Society, James Dickson, botanico e collezionista di piante, William Forsyth, Sovrintendente dei giardini di St James's Palace e Kensington Palace, Charles Francis Greville, politico e antiquario e Richard Anthony Salisbury, botanico e futuro segretario della societ\u00e0.\nI giardini.\nLa Royal Horticultural Society ha quattro giardini in Inghilterra: Wisley, nei pressi dell'omonimo villaggio in Surrey, Rosemoor in Devon, Hyde Hall in Essex e Harlow Carr in North Yorkshire.\nIl primo giardino della societ\u00e0 venne aperto nel quartiere londinese di Kensington tra il 1818 e il 1822. Nel 1821 la societ\u00e0 affitt\u00f2 parte della tenuta del Duca di Devonshire a Chiswick per aprirvi un giardino sperimentale; nel 1823 assunse Joseph Paxton. Dal 1823 la societ\u00e0 organizz\u00f2 feste e ricevimenti nel giardino di Chiswick e dal 1833 esposizioni di fiori e verdure. Nel 1861 la RHS apr\u00ec un nuovo giardino a South Kensington su terreni affittati dalla Reale commissione per l'Esposizione del 1851, che venne chiuso nel 1882. Attualmente al suo posto si trovano lo Science Museum, l'Imperial College e il Royal College of Music. Il giardino di Chiswick rimase aperto fino al 1903-1904 e in quello stesso periodo Sir Thomas Hanbury acquist\u00f2 il giardino a Wisley per donarlo alla societ\u00e0.\nWisley \u00e8 quindi attualmente il giardino che la societ\u00e0 possiede da pi\u00f9 tempo. A questo si aggiunse Rosemoor, donato da Lady Anne Berry nel 1988. Hyde Hall venne ceduto alla RHS dai proprietari nel 1993, mentre l'ultima aggiunta \u00e8 Harlow Carr, acquisito con l'assorbimento della Northern Horticultural Society nella RHS nel 2001 e aperto dal 1949.\nEsposizioni.\nLa societ\u00e0 \u00e8 nota per le sue esposizioni annuali che si svolgono in varie parti del Regno Unito. La pi\u00f9 famosa \u00e8 l'RHS Chelsea Flower Show, che si svolge sui terreni del Royal Hospital Chelsea. A questo si aggiungono l'Hampton Court Palace Flower Show, gestito dalla societ\u00e0 dal 1993 e il Tatton Park Flower Show in Cheshire, a partire dal 1999. L'esposizione pi\u00f9 recente \u00e8 l'RHS Flower Show Cardiff, che si svolge nel castello di Cardiff dal 2005. La societ\u00e0 partecipa anche all'organizzazione delle esposizioni di primavera e autunno a Malvern, in Worcestershire e al programma della BBC Gardeners' World Live che si tiene annualmente a Birmingham.\nBiblioteche.\nLa societ\u00e0 ha un importante patrimonio librario e archivistico, gestito e conservato dalla Lindley Library, biblioteca dedicata a John Lindley, i cui libri formarono il primo nucleo della collezione. La sede principale si trova a Londra in Vincent Square, dove \u00e8 conservata anche una importante collezione di acquarelli, stampe (pi\u00f9 di 30.000) e disegni. Ogni giardino ha una sua biblioteca aperta ai visitatori.\nMedaglie e premi.\nPersone.\nLa societ\u00e0 onora certe persone con la Victoria Medal of Honour (Medaglia d'onore Vittoria) che sono ritenute dal suo Consiglio meritevoli di uno speciale riconoscimento nel campo dell'orticoltura. Altre medaglie emesse dalla societ\u00e0 includono le medaglie banksiana, knightiana e Lindley, che prendono il nome dai primi funzionari della societ\u00e0. Essa assegna inoltre medaglie d'oro, d'argento dorato, d'argento e di bronzo agli espositori nelle sue mostre floreali.\nLa Veitch Memorial Medal (Medaglia commemorativa Veitch), che prende nome da James Veitch, \u00e8 assegnata annualmente alle persone di qualsiasi nazionalit\u00e0 che hanno dato un eccezionale contributo all'avanzamento e al miglioramento della scienza e della pratica dell'orticoltura.\nAltri premi concessi dalla societ\u00e0 includono l\"Associate of Honour\" (Associato d'onore) e la Honorary Fellowship (Adesione onoraria).\nPiante.\nL'Award of Garden Merit (Premio al merito del giardinaggio), o AGM, \u00e8 il principale premio dato alle piante da giardino dalla Societ\u00e0 dopo un periodo di valutazione da parte dei competenti comitati della Societ\u00e0. I premi sono dati annualmente dopo i concorsi delle piante.\nLibri pi\u00f9 vecchi contengono riferimenti ai seguenti premi, che erano basati principalmente sulla qualit\u00e0 dei fiori (ma che non sono menzionati negli attuali (2014) siti e rapporti della RHS):"}
{"id": "1780503", "revid": "122263118", "url": "https://it.wikipedia.org/wiki?curid=1780503", "title": "Inoculo", "text": "L'inoculo \u00e8 un insieme di propaguli (elementi infettivi nel caso di un patogeno). Il corrispondente verbo, \"inoculare\", indica l'azione di introdurre l'inoculo nell'organismo o nel substrato scelto.\nApplicazioni.\nLe caratteristiche fondamentali di un ceppo microbico da impiegare in una produzione biotecnologa del ceppo microbico sono:"}
{"id": "1780516", "revid": "2205737", "url": "https://it.wikipedia.org/wiki?curid=1780516", "title": "Rock with You", "text": "Rock with You \u00e8 un singolo scritto da Rod Temperton ed interpretato dal cantante statunitense Michael Jackson, il secondo estratto dal suo quinto album in studio \"Off the Wall\" e pubblicato il 3 novembre 1979.\nLa canzone fu una delle ultime in stile disco dance della popstar. Conquist\u00f2 la posizione numero uno in diverse classifiche ed \u00e8 uno dei suoi brani pi\u00f9 amati dal pubblico. \u00c8 stata inclusa in diverse raccolte dell'artista, tra le quali \"\", \"Number Ones\" e \"The Essential Michael Jackson\".\nIl 27 febbraio 2006 \"Rock with You\" venne ripubblicato in formato DualDisc ed incluso anche nel videoalbum \"\".\nVideo.\nIl videoclip del brano ritrae Jackson in una stanza nera con un sfondo di luci colorate. Il video \u00e8 stato trasmesso per la prima volta da MTV e compare spesso negli speciali anni Ottanta.\nAltre versioni.\nLa canzone fu reinterpretata da Brandy nel 1995 nell'album \"Q's Jook Joint\" e prodotta da Quincy Jones e da Ashanti nel 2005.\nTracce.\nVersioni ufficiali.\nNota: il lato B del singolo originale \u00e8, a seconda delle versioni, \"Get on the Floor\" oppure \"Workin' Day and Night\" dell'album \"Off The Wall\" (1979)."}
{"id": "1780518", "revid": "15756", "url": "https://it.wikipedia.org/wiki?curid=1780518", "title": "Royal Jersey Agricultural &amp; Horticultural Society", "text": "La Royal Jersey Agricultural &amp; Horticultural Society (RJA&amp;HS) \u00e8 una societ\u00e0 impegnata nello studio e sviluppo dell'agricoltura basata sull'Isola di Jersey. Ha avuto un ruolo importante nello sviluppo dei bovini di razza Jersey e nella loro diffusione globale. \nVenne fondata nel 1833 ed ottenne il patrocinio reale l'anno successivo."}
{"id": "1780519", "revid": "767487", "url": "https://it.wikipedia.org/wiki?curid=1780519", "title": "Gabriel Plautzius", "text": "Poco si conosce sulla sua vita e attivit\u00e0 musicale. La prima notizia che ci giunge sul suo conto risale al 10 aprile del 1612, quando fu nominato Kapellmeister (maestro di cappella) di corte del principe elettore Johann Schweikardt von Kronberg a Magonza. Contemporaneamente a questa carica talvolta ebbe occasione di scrivere musica, \"exquisita et rara musica\", per le incoronazioni imperiali. Plautzius tenne la carica di Kapellmeister sino a non oltre il 1626, dato che in quell'anno fu sostituito da Daniel Bollius, e nel 1631 lo stesso gli venne affiancato come assistente all'attivit\u00e0 di compositore di corte: tutto questo perch\u00e9 non riusciva assolvere pienamente ai propri doveri a causa di problemi di salute.\nPlautz nel suo tempo fu considerevolmente stimato sia come maestro di cappella cappella che come compositore. Non fu certamente un compositore fecondo (cos\u00ec come si pu\u00f2 evincere dalla registrazione della sua morte nella quale non venne menzionato come compositore): la maggior parte delle sue composizioni sono incluse nella raccolta \"Flosculus vernalis\", la quale comprende 3 messe, 2 introiti, 3 Magnificat, 3 Salve Regina, 10 Sacrum convivium, 2 Ave Maria, 1 Ave maris stella e 12 mottetti mariani. Plautz nei suoi lavori impieg\u00f2 le diverse tecniche compositive del suo tempo, come lo \"stile antico\", tipico della scuola romana, e la tecnica dei \"cori spezzati\", tipici dello stile policorale veneziano."}
{"id": "1780521", "revid": "2205737", "url": "https://it.wikipedia.org/wiki?curid=1780521", "title": "Off the Wall (singolo Michael Jackson)", "text": "Off the Wall \u00e8 un brano scritto da Rod Temperton ed interpretato dal cantante statunitense Michael Jackson, estratto il 2 febbraio 1980 come terzo singolo dall'omonimo album \"Off the Wall\" del 1979.\nLa canzone raggiunse negli Stati Uniti la posizione numero 10 nella classifica generale di \"Billboard\" e la numero 5 in quella rhythm and blues, mentre nel Regno Unito si piazz\u00f2 alla numero 7 nella classifica dei singoli. Nel 2018 la RIAA lo certific\u00f2 Disco di platino per vendite superiori a un milione di unit\u00e0 negli Stati Uniti.\nPromozione.\nIl brano fu incluso in quasi tutti i tour di Michael Jackson e dei Jacksons a partire dal \"Destiny World Tour\" (1979-1980). In seguito fu eseguito anche nel \"Triumph Tour\" (1981), nel \"Victory Tour\" (1984), nel \"Bad World Tour\" (1987-1989), il primo da solista, e in un medley nella prima serie di concerti dell\"'HIStory World Tour\" (1996-1997), ultima interpretazione dal vivo.\nTracce.\nVersioni ufficiali.\nNota: il lato B del singolo originale \u00e8, a seconda delle versioni, \"Workin' Day and Night\" oppure \"Get on the Floor\" dall'album \"Off the Wall\" (1979)."}
{"id": "1780522", "revid": "1543377", "url": "https://it.wikipedia.org/wiki?curid=1780522", "title": "Lorenzo Marronaro", "text": "Era soprannominato \"Il Puffo\" e la \"Freccia di Prima Porta\".\nCarriera.\nCresciuto nelle giovanili della Lazio con cui arriva a debuttare in prima squadra in Serie B, passa poi al in Serie C1 per una stagione e poi al in Serie B, dove segna 18 reti in due stagioni.\nNel 1984 approda al Bologna in Serie B dove gioca tre campionati mettendo a segno rispettivamente 3, 6 e 9 reti. Nella stagione 1987-1988 viene promosso in Serie A con il Bologna vincendo la classifica cannonieri di Serie B con 21 realizzazioni complessive, eguagliando il record di gol detenuto da Paolo Rossi, Chinaglia e Rebonato. A oggi \u00e8 l'ultimo giocatore del Bologna ad avere vinto la classifica cannonieri.\nDebutta in Serie A il 9 ottobre 1988 nella partita Pisa-Bologna (0-2), nella quale segna la seconda rete. Nella massima serie col Bologna segna 7 reti in due stagioni, venendo infine ceduto nell'estate del 1990 all'Udinese. Con i friulani conquista una seconda promozione in Serie A e colleziona le ultime presenze nel massimo campionato prima di chiudere la carriera in terza serie con la maglia dell'Empoli.\nDopo il ritiro.\nRitiratosi diventa procuratore di giocatori di calcio, tra i quali Nicola Amoruso, Angelo Palombo, Marco Pisano, Massimo Mutarelli, Michele Ferri, Alberto Gilardino, Massimo Gobbi, Panagiotis Kone e Alessandro Diamanti."}
{"id": "1780523", "revid": "123072316", "url": "https://it.wikipedia.org/wiki?curid=1780523", "title": "Perseo (azienda)", "text": "La Perseo \u00e8 una casa orologiera italiana, famosa per la sua collaborazione con le Ferrovie dello Stato italiane e con altre amministrazioni ferroviarie internazionali e aziende di trasporto locali (ad es. ATM Milano), di cui \u00e8 fornitrice ufficiale.\nOrigine del marchio.\nIl marchio Perseo venne rilanciato nel 1923 da un commerciante bolognese, Alfredo Degli Esposti, che lo aveva rilevato da un commerciante toscano che ne deteneva i diritti. Degli Esposti, importatore di orologi svizzeri, raggiunse un accordo di collaborazione con la fabbrica svizzera Cort\u00e9bert della famiglia Juillard.\nNel frattempo, con l'autarchia i prodotti esteri venivano spesso discriminati e la contemporanea lotta alle espressioni di lingue straniere mise in difficolt\u00e0 le principali case produttrici di orologi, a quell'epoca quasi esclusivamente della Svizzera francese (fonte: sito ufficiale della Casa).\nQuesto fatto agevol\u00f2 la stipulazione da parte della Perseo di un contratto di fornitura alle Ferrovie dello Stato di orologi da taschino, usati da tutti i ferrovieri. Gli orologi erano di meccanica svizzera e presto si affermarono in virt\u00f9 della loro precisione, anche nei modelli da polso.\nIl dopoguerra.\nAnche nel dopoguerra la Perseo ha mantenuto il contratto di fornitura con le Ferrovie dello Stato italiane.\nAnche dopo l'affermazione sul mercato degli orologi al quarzo, gran parte del catalogo Perseo \u00e8 costituito da orologi meccanici, sia a carica manuale sia a carica automatica.\nPerseo, per i suoi movimenti meccanici ed automatici, monta perlopi\u00f9 calibri forniti dalle ditte svizzere Eta e Sellita, cos\u00ec alcuni modelli prodotti sono marchiati \"Swiss Made\". Negli ultimi decenni per gli orologi della serie \"Tre stelle\" monta calibri automatici giapponesi Seiko e Miyota - Citizen (di quest'ultima anche al quarzo).\nDagli anni Novanta il marchio viene rilevato da Ivan Fernus, che trasferisce la sede operativa e amministrativa a Bologna.\nDa qualche decennio realizza anche serie limitate e numerate dedicate alla storia delle Ferrovie dello Stato italiane e della storia d'Italia.\nGli orologi della casa bolognese oggi come un tempo si distinguono per la buona qualit\u00e0 dei materiali e per le rifiniture."}
{"id": "1780531", "revid": "599013", "url": "https://it.wikipedia.org/wiki?curid=1780531", "title": "Rhs", "text": ""}
{"id": "1780532", "revid": "327773", "url": "https://it.wikipedia.org/wiki?curid=1780532", "title": "Nebulosa delle Vele", "text": "La Nebulosa delle Vele (Gum 16) \u00e8 un resto di supernova visibile nella costellazione delle Vele.\nSi presenta come una nebulosa diffusa dall'aspetto tenue e filamentoso; dista circa 245\u00a0parsec (circa 800 anni luce) e il suo asse principale corre da nord a sud e sembra quasi contenere la stella \"\". Si osserva in direzione della parte centrale di un altro enorme resto di supernova, posto a circa 450\u00a0parsec, noto come Nebulosa di Gum, che si estende ben oltre i confini delle Vele, ricoprendo anche parte della Poppa e della Carena.\nNel suoi pressi si trova la nebulosa NGC 2736, forse in interazione con essa, sebbene quest'ipotesi sia dubbia. L'oggetto che ha originato questa nebulosa era posto a circa 800 anni luce dalla Terra, e i suoi resti sono ora costituiti dalla Pulsar delle Vele; una volta l'attuale pulsar era il nucleo di una stella supermassiccia che circa 11.000-12.000 anni fa esplose come supernova, espellendo i suoi strati pi\u00f9 esterni, che andarono a formare la nebulosa. Si stima che al momento dell'esplosione la supernova abbia raggiunto la magnitudine apparente di -9, ossia sarebbe stata in grado di proiettare a terra le ombre degli oggetti.\nCaratteristiche fisiche.\nLa Nebulosa delle Vele \u00e8 uno dei pi\u00f9 grandi resti di supernova identificati in termini di dimensione angolare: il suo diametro visuale \u00e8 superiore a 4 gradi. Il suo aspetto \u00e8 molto variabile a seconda della lunghezza d'onda in cui la si osserva. Alle onde radio appare sotto forma di un guscio all'interno del quale si distingue la struttura causata dal vento della pulsar. La supernova che ha generato questa nebulosa \u00e8 stata classificata in base alla composizione chimica. Nella banda del visibile, sono visibili soltanto alcuni filamenti, mentre ai raggi X la struttura esterna \u00e8 pi\u00f9 irregolare e la regione centrale pi\u00f9 segnata, indice della notevole attivit\u00e0 della pulsar centrale.\n\u00c8 fra i resti pi\u00f9 luminosi se osservata alle onde radio, con una densit\u00e0 di flusso magnetico di 1750 Jy alla frequenza di 1 GHz. Il suo raggio si deduce dalla sua distanza e dalla sua dimensione angolare, e corrisponde a circa 12 parsec, corrispondente ad una dimensione compatibile con un residuo di alcune migliaia o una decina di migliaia di anni.\nLa sua distanza, stimata col metodo dell'assorbimento HI sarebbe di 250 pc, anzich\u00e9 500 pc, come si era creduto inizialmente. Tuttavia, la misura pi\u00f9 affidabile sembrerebbe quella realizzata tramite il metodo della parallasse della pulsar centrale, ottenuta grazie ai dati astrometrici ottici del Telescopio Spaziale Hubble. Questa misurazione, utilizzata per la prima volta in questo caso per determinare la parallasse di una pulsar, fissa la distanza a 300 pc. Misurazioni condotte tramite la spettroscopia confermano quest'ordine di distanza.\nL'et\u00e0 esatta della nebulosa \u00e8 difficile da stabilire. Il metodo dell'et\u00e0 caratteristica utilizzata per le pulsar non \u00e8 utilizzabile per la pulsar delle Vele, poich\u00e9 questo sistema prevede che una delle caratteristiche delle pulsar, l'indice di frenata, abbia un valore dell'ordine di 3, mentre per questa pulsar, particolarmente atipica, questo valore corrisponde a circa 1. L'et\u00e0 caratteristica \u00e8 di 11\u00a0000 anni, ma l'et\u00e0 reale potrebbe differire da quest'ultima di un fattore due.\nLa pulsar.\nL'oggetto centrale della Nebulosa delle Vele \u00e8 la pulsar nota come Pulsar delle Vele, (PSR B0833-45). Si tratta di una delle pulsar pi\u00f9 studiate, nonch\u00e9 di una delle prime ad essere scoperte, negli anni sessanta (assieme alla Pulsar del Granchio), e presenta numerose irregolarit\u00e0 nella sua rotazione, chiamate glitch.\nPossibili interazioni.\nLa relativa vicinanza fra la Pulsar delle Vele e RX J0852.0-4622, un'altra pulsar situata anch'essa a meno di 400 pc dalla Terra, hanno naturalmente portato gli astronomi a interrogarsi sulla possibilit\u00e0 di un legame fisico tra questi due resti di supernova. I loro centri sono in effetti distanti solo alcune decine di parsec, il che rende possibile questa interazione; l'ipotesi \u00e8 che i due oggetti siano derivati dalla stessa regione di formazione stellare. Un altro elemento che favorisce quest'ipotesi \u00e8 la presenza di una nebulosa, NGC 2736, in prossimit\u00e0 dei due resti. L'analisi spettroscopica di quest'oggetto potrebbe portare ad interpretare la presenza di quest'ultimo come risultante dalla collisione degli involucri esterni dei due resti di supernova. Quest'ipotesi resta tuttavia dubbia, poich\u00e9 presupporrebbe di rivalutare le distanze dei due oggetti di circa un 20% ciascuna, cosa che sembra improbabile. Interazioni tra il bordo della pulsar delle Vele ed una regione eterogenea di mezzo interstellare sembrerebbe una spiegazione pi\u00f9 plausibile."}
{"id": "1780533", "revid": "225373", "url": "https://it.wikipedia.org/wiki?curid=1780533", "title": "Award of Garden Merit", "text": ""}
{"id": "1780539", "revid": "2043609", "url": "https://it.wikipedia.org/wiki?curid=1780539", "title": "Sibilla di Sassonia-Coburgo-Gotha", "text": "La \nBiografia.\nI primi anni.\nSibilla nacque nel Castello di Friedenstein il 18 gennaio 1908 come figlia di Carlo Edoardo, Duca di Sassonia-Coburgo e Gotha e della Principessa Vittoria Adelaide di Schleswig-Holstein, una figlia della Principessa Carolina Matilde di Schleswig-Holstein-Sonderburg-Augustenburg e di Federico Ferdinando, Duca di Schleswig-Holstein, e discendente di un'antica casata reale scandinava. Attraverso suo padre, era una bisnipote della Regina Vittoria. Suo nonno era il Principe Leopoldo, Duca di Albany, il pi\u00f9 giovane dei figli maschi della Regina Vittoria e del Principe Alberto.\nMatrimonio.\nNel novembre 1931, Sibilla era a Londra per partecipare alle nozze di Lady May Cambridge come damigella. Una delle altre damigelle era Ingrid di Svezia, che present\u00f2 Sibilla a suo fratello, il Principe Gustavo Adolfo, Duca di V\u00e4sterbotten. Il loro fidanzamento fu annunciato al Palazzo di Callenberg a Coburgo il 16 giugno 1932.\n Il 19 ottobre 1932 a Coburgo, Sibilla spos\u00f2 suo cugino di secondo grado il Principe Gustavo Adolfo, Duca di V\u00e4sterbotten, in una cerimonia civile, seguita dalle nozze religiose il giorno successivo nella Chiesa di San Maurizio (Coburgo). Gustavo Adolfo era il maggiore dei figli maschi del Principe della Corona Gustavo Adolfo di Svezia (in seguito Re Gustavo VI Adolfo) e della Principessa Margherita di Connaught, una nipote della Regina Vittoria. Sia Sibilla che il suo consorte erano bisnipoti della Regina Vittoria. Sibilla non divent\u00f2 mai principessa ereditaria poich\u00e9 suo marito mor\u00ec prima del nonno, Re Gustavo V.\nIl matrimonio fu celebrato in maniera ufficiale a Coburgo, poich\u00e9 il Presidente Hindenburg aveva ordinato che nessun onore doveva essere prestato. Tuttavia, dato che la citt\u00e0 di Coburgo divent\u00f2 all'epoca dominio del partito nazista, i festeggiamenti che si tennero furono influenzato dai nazisti, il che fece una pessima impressione in Svezia. La coppia trascorse la loro luna di miele in Italia prima di arrivare a Stoccolma il 25 novembre 1932.\nPrincipessa di Svezia.\nLa coppia si stabil\u00ec al Palazzo di Haga, motivo per il quale le loro quattro figlie erano comunemente note durante la loro infanzia in svedese come le \"Hagaprinsessorna\" (italiano: \"Le Principesse Haga\"). Sibilla intraprese i suoi doveri reali appena due giorni dopo il suo arrivo, quando, assistita dalla principessa Ingrid, offr\u00ec un premio al vincitore di un torneo di scherma. Sibilla condivideva l'entusiasmo di suo marito per lo sport e le attivit\u00e0 all'aria aperta, la coppia possedeva un cottage sull'isola di Ingar\u00f6 ed un altro a Storlien. Sibilla era anche una forte sostenitrice del movimento del guidismo svedese.\nSibilla, tuttavia, non fu popolare in Svezia. Lei e suo marito erano ospiti frequenti presso varie associazioni tedesche e club a Stoccolma, il che li rendeva sospetti agli occhi del pubblico e della stampa che, nel corso del 1930, associava facilmente tutto ci\u00f2 che era tedesco con il partito nazista. Il fatto che i membri della sua stessa famiglia e dei parenti in Germania erano attivisti nazisti influenz\u00f2 anche la sua reputazione in Svezia. Inoltre, Sibilla aveva difficolt\u00e0 ad apprendere la lingua svedese, il che ha contribuito alla distanza tra lei e l'opinione pubblica svedese. Nel corso del tempo, Sibila divenne pi\u00f9 riservata, mentre il suo (e del marito) rapporto con la stampa non fu mai molto buono, anche se compiva sforzi per colmare la distanza.\nTra i suoi incarichi ufficiali vi era furono la presidenza di \"S\u00e4llskapet Barnav\u00e5rd\" nel 1948 e la presidenza onoraria della \"H\u00f6rselfr\u00e4mjandet\" nel 1935; la \"Sveriges flickscoutr\u00e5d\" nel 1939; la \"Kvinnliga bilk\u00e5ren\" nel 1939; la \"Stiftelsen Solstickan\" nel 1941; la \"Stiftelsen Drottning Victorias Vilohem p\u00e5 \u00d6land\" nel 1951. Nel 1938 fond\u00f2 la \"Prinsessan Sibyllas S:t Martin-stiftelse\".\nVita successiva.\nSibilla divent\u00f2 vedova nel 1947 quando il principe Gustavo Adolfo mor\u00ec in un incidente aereo all'aeroporto di Copenaghen in Danimarca. Il loro unico figlio maschio, il principe Carlo Gustavo, divent\u00f2 secondo nella linea di successione al trono all'et\u00e0 di nove mesi e nel 1950 principe ereditario all'et\u00e0 di quattro anni. Nel 1951 la principessa Sibilla si trasfer\u00ec da Haga al Palazzo Reale di Stoccolma. Durante le estati, rimaneva a Solliden. Nel corso di questi anni, svilupp\u00f2 un interesse per le questioni ambientali.\nDopo che la matrigna di suo marito, la Regina Luisa mor\u00ec nel 1965, Sibilla divent\u00f2 la prima donna del Regno, assistendo il suocero durante i suoi impegni ufficiali. Durante questi anni, god\u00e9 di un po' pi\u00f9 di popolarit\u00e0, il che fece s\u00ec che il suo umorismo e il senso di auto-ironia diventassero pi\u00f9 noti e apprezzati. Continu\u00f2 con i cosiddetti \"pranzi delle signore democratiche\" per le donne in carriera, sostenuti dalla regina Louise a partire dal 1962 come una sostituzione della presentazione a corte.\nSibilla mor\u00ec a Stoccolma per un cancro all'intestino, qualche mese prima che il figlio salisse al trono. Dopo le esequie, le sue ceneri furono sepolte nel cimitero reale.\nFigli.\nDal matrimonio con Gustavo Adolfo nacquero cinque figli:"}
{"id": "1780540", "revid": "1451528", "url": "https://it.wikipedia.org/wiki?curid=1780540", "title": "Collegio San Carlo (Modena)", "text": "Il Collegio dei Nobili di San Carlo \u00e8 un istituto privato di formazione e ricerca modenese attivo nell'ambito della filosofia, delle scienze umane e sociali e delle scienze religiose. Dalla sua origine ha sede nel centro storico di Modena nel palazzo barocco che, con l'annessa Chiesa di San Carlo, costituisce uno dei complessi di maggior pregio della citt\u00e0. Nel 1954 \u00e8 stato eretto a fondazione.\nStoria.\nIl Collegio San Carlo nasce a Modena ai primi del Seicento per impulso di una congregazione di laici devoti, \u201cumili artieri\u201d, guidata dal conte Paolo Boschetti, allora inviato estense alla corte di Toscana, con il favore del duca. Con l'intento di fornire la necessaria cultura di governo al ceto nobiliare, nel 1626 l'istituzione diviene Collegio dei Nobili di San Carlo e si apre ai giovani delle famiglie nobili italiane ed europee, secondo un modello pedagogico che collocava, accanto ai classici studi teologici, letterari e filosofici, quelli scientifici e giuridici. All'interno del collegio d'educazione attraverso l'organizzazione dell'internato, gli studenti avevano uno stretto rapporto con il loro maestro, che ne regolava la vita sia nelle attivit\u00e0 di studio sia in quelle di ricreazione.\nNel 1685 acquisisce il titolo e le funzioni di universit\u00e0, tra il 1710 e il 1760, quando gli altri collegi delle citt\u00e0 vicine Bologna, Parma e Siena vivono momenti di crisi, il Collegio dei Nobili di Modena vede la massima affluenza di convittori, probabilmente grazie alla radicale ristrutturazione dell'edificio negli anni precedenti (ampliamenti dell'edificio, introduzione delle accademie, apertura di una scuola di equitazione per i convittori, maggiori disponibilit\u00e0 finanziarie) e al maggiore impegno del duca estense nell'incentivare l'afflusso di nobili stranieri. Occorre segnalare inoltre che, a differenza dei tre istituti sopra citati, quello di Modena non era retto dai Gesuiti, ma da sacerdoti secolari.\nNel 1772 il duca Francesco III d'Este trasforma l'universit\u00e0 in un'istituzione pubblica e la separa dal San Carlo. Con la Rivoluzione francese il collegio si apre ai figli della borghesia e ai docenti laici. Nel 1862, con l'Unit\u00e0 d'Italia, la scuola viene pareggiata a quella pubblica.\nAll'inizio degli anni settanta del Novecento, con un nuovo statuto, la Fondazione San Carlo diviene una fondazione culturale con un autonomo progetto di attivit\u00e0: sorretti dalla nuova biblioteca San Carlo, sono istituiti il centro culturale e il centro studi religiosi.\nNel 1995 viene istituita la scuola internazionale di alti studi \"Scienze della Cultura\", dal 1999 il suo diploma di perfezionamento triennale viene riconosciuto equipollente al titolo di dottore di ricerca rilasciato dalle universit\u00e0 italiane.&lt;ref name=\"D.M. del 4.5.1999 / Gazzetta Ufficiale s.g. n. 114 del 18.5.1999\"&gt;&lt;/ref&gt;\nAttivit\u00e0.\nIl collegio offre servizi residenziali e formativi a studentesse e studenti dell'Universit\u00e0 di Modena e Reggio Emilia. La scuola di alti studi consta di due tipologie di corso: il corso di perfezionamento triennale e il master di specializzazione annuale.\nIl centro culturale promuove percorsi di riflessione teorica e di dibattito pubblico su temi di ordine filosofico, culturale, sociale e politico cruciali per la comprensione del mondo contemporaneo, attraverso cicli di conferenze, spettacoli teatrali, attivit\u00e0 con le scuole superiori e con i bambini, installazioni artistiche.\nIl centro studi religiosi promuove conferenze e attivit\u00e0 relative a teologia, storia delle religioni, antropologia e sociologia religiosa.\nBiblioteca.\nLa biblioteca San Carlo oltre al fondo moderno, dotato di volumi, riviste e risorse elettroniche, ha in dotazione il fondo antico, costituito da volumi derivanti dalla libreria dell'antico collegio, e l'archivio storico, che conserva i documenti raccolti nel corso dei secoli durante l\u2019attivit\u00e0 della Congregazione della Beata Vergine e di San Carlo, del collegio e della fondazione San Carlo.\nAderisce al SBN tramite il polo provinciale modenese e al catalogo nazionale dei periodici (ACNP).\nSede.\nSin dal 1626, la fondazione, gi\u00e0 \"Collegio dei Nobili di San Carlo\", ha sede in un palazzo barocco nel centro di Modena, in Via San Carlo. L'edificio venne progettato e seguito nel corso degli anni da tre architetti: Bartolomeo Avanzini, a cui si deve il progetto originale, Gaspare Vigarani e Giovan Pietro Piazza. Del palazzo fa parte anche il Portico del Collegio, composto da 32 archi poggianti su colonne di marmo la cui costruzione, avviata nel 1664, termin\u00f2 cento anni pi\u00f9 tardi, nel 1764.\nCollegio San Carlo.\nIl palazzo barocco ha l'ingresso principale su Via San Carlo ed \u00e8 in marmo rosso di Verona e qui, come nello scalone che conduce ai piani superiori, sono presenti numerose decorazioni pittoriche. \nAlle pareti dello Scalone sono visibili ritratti del Seicento di alcuni degli illustri allievi del Collegio, quali Giovanni Battista Airoli, Doge di Genova, Caterino Domenico Cornaro, morto in battaglia a Creta, e Pietro Civran, diplomatico della Serenissima.\nAl primo piano si apre la Galleria d'Onore, con pareti riccamente affrescate a \"trompe l'\u0153il\" e altre immagini di convittori; il corridoio conduce alla Sala dei Cardinali, la pi\u00f9 importante e celebre del Collegio.\nLa Sala Cardinali situata al primo piano del palazzo \u00e8 la principale e la pi\u00f9 raffinata del complesso architettonico: qui avevano luogo le cerimonie di laurea all'epoca in cui il collegio coincise con l'universit\u00e0. Riccamente decorata con affreschi in stile barocco, presenta sulle pareti ritratti di ex-allievi divenuti cardinali, da cui il nome.\nUnico teatro settecentesco sopravvissuto in citt\u00e0, utilizzato inizialmente per le rappresentazioni teatrali dei convittori (la recitazione era considerata parte integrante della loro educazione) ha subito diversi interventi di adattamento e restauro nel corso dei secoli. Attualmente utilizzato per conferenze e convegni, il Teatro visse, sin verso il 1800, un periodo alquanto fervido. In tale struttura, infatti, venivano messe in scena rappresentazioni di autori francesi, come Moli\u00e8re, e di autori italiani come Goldoni.\nLa cappelletta, piccolo gioiello architettonico di met\u00e0 ottocento recentemente restaurato si trova al primo piano dell'edificio presentando decorazioni dei pi\u00f9 prestigiosi artisti locali dell'epoca. Sull'altare spicca la tela La presentazione della Vergine al Tempio, opera settecentesca di Antonio Consetti.\nAlle pareti di tutto il palazzo \u00e8 esposto un ingente numero di dipinti, frutto di lasciti e donazioni nel corso dei secoli. L'insieme dei ritratti dei personaggi illustri che hanno frequentato il Collegio costituisce una preziosa testimonianza storica e di costume lungo tre secoli di vita dell'istituzione.\nUn'altra parte considerevole dei dipinti, conservati nei locali di rappresentanza, \u00e8 costituita da quadri di carattere religioso che formano un nucleo di notevole importanza in ambito non soltanto locale.\nChiesa di San Carlo.\nCoeva all'avvio della costruzione del palazzo su progetto del medesimo architetto, Bartolomeo Avanzini, la Chiesa \u00e8 un piccolo luminoso gioiello barocco. L'altare maggiore \u00e8 incorniciato da un imponente apparato decorativo a stucco che rappresenta il trionfo della Fede. Le tele che sovrastano i sette altari sono dei i pi\u00f9 importanti artisti - non solo locali\u00a0\u2013 operanti nel periodo a Modena. Il monumento ha subito numerosi interventi di restauro, l'ultimo dei quali, nel 1980, ha adattato la chiesa, non pi\u00f9 officiata, ad auditorium su progetto degli architetti modenesi Cesare Leonardi e Franca Stagi (impegnati negli anni precedenti in altri interventi di restauro nel collegio tra cui la sistemazione della biblioteca nel 1977).\nPortico del collegio.\nConsiderato il \"salotto buono\" di Modena, il Portico del Collegio \u00e8 elemento caratteristico dell'urbanistica modenese, da secoli luogo di ritrovo, passeggio e acquisti. Spazio privato per propriet\u00e0, ma pubblico per destinazione e fruizione, \u00e8 parte integrante dell'originario progetto architettonico dell'edificio sede della Fondazione ."}
{"id": "1780541", "revid": "1573940", "url": "https://it.wikipedia.org/wiki?curid=1780541", "title": "Mokona (disambigua)", "text": ""}
{"id": "1780544", "revid": "371529", "url": "https://it.wikipedia.org/wiki?curid=1780544", "title": "Jimmy Nicol", "text": "Inizio carriera.\nLa carriera musicale di Nicol inizi\u00f2 nel 1957, quando venne notato da Larry Parnes mentre suonava con varie band al \"The 2 I's Coffe Bar\" di Londra, in un periodo in cui la moda dello skiffle cedeva il passo al rock 'n' roll. Parnes sugger\u00ec a Nicol di unirsi alla band \"Colin Hicks &amp; The Cabin Boys\" (capitanato da Colin Hicks, fratello di Tommy Steele): Nicol si prese prima una pausa per suonare nella 'pit bad' per il musical \"Fings Ain't Wot They Used T'Be\" di Lionel Bart, in scena al Theatre Royal Stratford East; si quindi alla band di Hicks nella loro apparizione nel film \"Europa di notte\" (1958) (diretto da Alessandro Blasetti, in cui eseguivano Giddy Up a Ding Dong), a cui fece un breve tour in Italia. Con la band di Hick incise prima tre singoli con la Pye, poi in Italia firmarono un contratto con la Broadway International, per la quale realizzarono un EP e alcuni singoli.\nNei primi anni sessanta Nicol continu\u00f2 a collaborare con altri artisti, fra cui Vince Eager and the Quiet Three (1959-1960), Oscar Rabin Band (1960) e Cyril Stapleton Big Band (1961) e come batterista turnista in sala di incisione per Charlie Katz (1961-1963, con musicisti delle orchestre di Ted Heath e Johnny Dankworth).\nNel 1964 form\u00f2 con Bob Garner (ex bassista dei Merseybeats) la band degli \"The Shubdubs\": gli altri componenti erano Tony Allen (voce), Johnny Harris (tromba), Quincy Davis (sassofono tenore) e Roger Coulam (organo - che avrebbe poi formato i \"Blue Mink\"). Era una jazz band simile a quella di Georgie Fame &amp; the Blue Flames, con la quale Nicol collabor\u00f2 quando divenne la 'resident band' al Flamingo Jazz Club di Londra e nel tour britannico nell'aprile-maggio 1964.\nDieci giorni da Beatle.\nLa mattina del 3 giugno 1964, il giorno prima di partire per un tour mondiale, Ringo Starr stette male durante una seduta fotografica. Svenne e fu portato all'ospedale con una forte febbre: gli venne diagnosticata una tonsillite e imposto un ricovero per qualche giorno (le tonsille gli sarebbero state asportate a Natale). I Beatles, soprattutto George Harrison, avrebbero voluto rimandare il tutto, ma era troppo tardi per cancellare in piena Beatlemania un tour che avrebbe toccato tre continenti. Il manager Brian Epstein e il loro produttore George Martin dopo una telefonata convulsa decisero di utilizzare un \"session man\" che sostituisse provvisoriamente Ringo.\nMartin sugger\u00ec Nicol, che lui conosceva e che aveva da poco suonato la batteria in un album chiamato \"Beatlemania\". Nicol venne chiamato ed emozionatissimo accett\u00f2 subito. Venne presentato agli altri Beatles e dovette imparare tutte le canzoni del loro repertorio per suonare \"alla Ringo\" in un solo pomeriggio, tagliarsi i capelli nel loro stile (detto \"moptop\") e farsi fare un abito su misura.\nQuando i Beatles gli chiedevano durante le prove come stava andando, la sua risposta era sempre \u00abIt's getting better\u00bb (sta andando meglio). Anni dopo Paul McCartney, vedendo comparire il sole dopo la pioggia, esclam\u00f2 \u00abIt's getting better!\u00bb, gli venne in mente Nicol e scoppi\u00f2 a ridere. La frase poi venne utilizzata in \"Getting Better\", canzone contenuta nello storico album del 1967 \"Sgt. Pepper's Lonely Hearts Club Band\".\nAnni dopo confess\u00f2 che l'avrebbe fatto anche gratis, ma Epstein gli propose 2.500 sterline a esibizione e un bonus di 2.500 sterline. \u00abQuella notte non riuscii a dormire, ero uno dei fottuti Beatles!\u00bb, disse in una intervista del 1988.\nIl giorno dopo, il 4 giugno 1964, ci fu uno show a Copenaghen, in Danimarca e con i Beatles fece altri show, sino a quando Starr, ristabilitosi, raggiunse il gruppo a Melbourne, Australia, il 14 giugno.\nNicol, dal carattere molto timido, non riusc\u00ec a salutare il gruppo e se ne and\u00f2 di notte mentre dormivano. All'aeroporto, Brian Epstein gli consegn\u00f2 500 sterline e un orologio d'oro con la scritta \"From The Beatles and Brian Epstein to Jimmy - with appreciation and gratitude\" (Dai Beatles e Brian Epstein a Jimmy - con apprezzamento e gratitudine). Nel viaggio di ritorno sull'aereo fu molto triste, si sentiva \"come un bambino bastardo rifiutato dalla nuova famiglia\".\nIl 1\u00ba dicembre 1969, durante le registrazioni di \"Let It Be\", Paul disse \u00abNon andremo all'estero, Ringo non vuole andare all'estero. Lo sapete, lui non si sposta mai... Per\u00f2 Jimmy Nicol ci va all'estero!\u00bb\nNicol ricevette in seguito circa 40.000 sterline per la sua esperienza con i Beatles. Una cifra per lui enorme, che gli consent\u00ec di vivere bene per qualche anno. Dopo per\u00f2 altre brevi e non molto fortunate esperienze musicali con gli Shubdubs, un divorzio e una bancarotta, and\u00f2 a vivere in Australia, ma da qualche anno, dopo la falsa notizia della sua morte nel 1988, \u00e8 ritornato a Londra.\nNicol nel 1988 disse che John Lennon, che secondo lui nascondeva la sua sensibilit\u00e0 dietro una maschera di cinismo e che beveva troppo, in quei giorni del 1964 gli rivel\u00f2 che probabilmente suonava meglio di Ringo. Purtroppo, continu\u00f2, \u00abyou missed the ship\u00bb (hai perso la nave).\nDopo i Beatles.\nDopo l'esperienza con i Beatles, Nicol ha form\u00f2 gli \"Shubdub\", ribattezzandosi Jimmy Nicol e gli Shubdub: la band realizz\u00f2 due singoli \"Husky\" / \"Don't Come Back\" e \"Humpty Dumpty\" / \"Night Train\", nessuno dei quali fu un successo commerciale.\nIn seguito fu chiamato di nuovo a sostituire un batterista malato quando Dave Clark dei Dave Clark Five si ammal\u00f2 e la band di Nicol, Jimmy Nicol e gli Shubdubs, sostituirono The Dave Clark Five a Blackpool, nel Lancashire.\nIl ricordo della sua collaborazione con i Beatles gli aveva dato popolarit\u00e0: ricevere un pacco di 5.000 lettere di fan trasmesse da un disc jockey della radio australiana; Nicol invi\u00f2 un messaggio in risposta ringraziando i fan, promettendo che un giorno sarebbe tornato definitivamente in Australia.\nNicol ritrov\u00f2 i Beatles quando la sua band apparve con i The Fourmost sullo stesso cartellone nella serata all'Hippodrome di Brighton il 12 luglio 1964: sembra per\u00f2 che Nicol e i Fab Four non riuscirono ad incontrarsi.\nNel 1965 Nicol dichiar\u00f2 bancarotta con debiti di \u00a3 4.066, nove mesi dopo essere stato un Beatle temporaneo. Nello stesso anno si un\u00ec al gruppo svedese di successo degli Spotnicks, effettuando incisioni e girando due volte il mondo. Li lasci\u00f2 nel 1967, trascorrendo del tempo in Messico studiando ritmi di samba e bossa nova , diversificandosi anche nel mondo degli affari.\nNel 1975 torn\u00f2 in Inghilterra occupandosi di ristrutturazioni abitative.\nNel 1984 partecip\u00f2 ad una Beatles Convention ad Amsterdam, mentre tre anni dopo rilasci\u00f2 la sua ultima intervista.\nNel 1988 si sparse la voce della sua presunta morte; solo nel 2005 un articolo del \"Daily Mail\" affermava invece che era ancora vivo e che viveva a Londra, rifiutandosi di fare interviste o parlare della sua esperienza con i Beatles. Nel 2017 la stessa fonte dichiarava che era ancora vivo e che viveva con la moglie in Messico, dove si era nuovamente trasferito nel 2013, rinunciando ad ogni contatto con amici e parenti.\nDiscografia.\nColin Hicks &amp; His Cabin Boys\nJohnny Harris\nLato A: \"She Loves You\", \"Twist And Shout\", \"Please Please Me\"\nLato B: \"I Wanna Hold Your Hand\", \"From Me To You\", \"Love Me Do\"\nUnknown artist(s)\nLato A: \"I Want To Hold Your Hand\", \"Roll Over Beethoven\", \"From Me To You\", \"Till There Was You\", \"Please Mr. Postman\", \"Twist And Shout\"\nLato B: \"All My Loving\", \"She Loves You\", \"I Wanna Be Your Man\", \"Love Me Do\", \"Please Please Me\", \"Money\"\nJimmy Nicol and The Shubdubs\nThe Sound of Jimmy Nicol\nThe Spotnicks Introducing Jimmie Nicol\nJimmie Nicol Show\nUnknown band"}
{"id": "1780548", "revid": "2205737", "url": "https://it.wikipedia.org/wiki?curid=1780548", "title": "She's Out of My Life", "text": "She's Out of My Life fu il quarto singolo estratto nel 1980 dall'album del cantante statunitense Michael Jackson \"Off the Wall\".\nSi tratta di una ballata, a differenza dei singoli precedenti che erano in stile disco music, scritta da Tom Bahler. \nCon questo brano per la prima volta quattro canzoni dello stesso album di uno stesso artista erano arrivate nelle prime dieci posizioni delle classifiche. Nella classifica generale di \"Billboard\" raggiunse la posizione numero 10.\nNegli Stati Uniti fu premiato con un Disco d'oro a fronte di una vendita superiore a 500.000 copie. La demo fu inserita nell'album \"\".\nIn seguito la canzone fu anche reinterpretata da Patti LaBelle, Ginuwine, 98 Degrees e Josh Groban.\nTracce.\nNota: il lato B del singolo nel Regno Unito \u00e8 \"Push Me Away\", traccia dell'album dei Jacksons \"Destiny\" del 1978, ma interpretata dal solo Michael Jackson. Nel singolo distribuito negli Stati Uniti il lato B \u00e8 \"Get on the Floor\", brano dallo stesso album \"Off the Wall\" (1979)."}
{"id": "1780550", "revid": "1305772", "url": "https://it.wikipedia.org/wiki?curid=1780550", "title": "Low (Flo Rida)", "text": "Low \u00e8 il primo singolo del rapper statunitense Flo Rida estratto dall'album \"Mail on Sunday\". Lo ha prodotto DJ Montay e vi ha partecipato il cantante R&amp;B T-Pain.\nDescrizione.\nLa canzone fa parte della colonna sonora del film \"Step Up 2 - La strada per il successo\" e il testo \u00e8 stato scritto dagli stessi Flo Rida e T-Pain. La canzone viene anche ballata da Tom Cruise nel film Tropic Thunder e da Jaden Smith in The Karate Kid - La leggenda continua.\nHa riscosso un enorme successo in tutto il mondo, soprattutto negli USA, raggiungendo la posizione n.1 nelle charts \"Billboard Hot 100\", \"Hot Rap Tracks\" e \"Pop 100\", e la posizione n.9 nella \"Hot R&amp;B/Hip-Hop Songs\". Ha scalato la vetta delle classifiche anche in Irlanda, Canada, Australia, Nuova Zelanda e Brasile, piazzandosi alla posizione n.2 solo in Regno Unito (dove \u00e8 stata pubblicata il 24 marzo 2008).\nSempre negli USA, \"Low\" \u00e8 stato certificata sette volte disco di platino per la cifra di oltre 7.000.000 vendite online; \u00e8 il singolo del rapper ad aver venduto pi\u00f9 copie in America\nRemix.\nDi seguito sono elencati i principali remix realizzati:\nUn altro remix vede la partecipazione del gruppo rock The Red Jumpsuit Apparatus, un altro \u00e8 stato mandato in onda da Radio Disney e un altro ancora e presente nel videogioco musicale Massively multiplayer online \"DANCE! Online\"."}
{"id": "1780551", "revid": "113954951", "url": "https://it.wikipedia.org/wiki?curid=1780551", "title": "Emissione spontanea", "text": "L'emissione spontanea, o decadimento radiativo (da non confondere con il decadimento radioattivo), o luminescenza \u00e8 un processo in cui un atomo, una molecola, un nanocristallo o un nucleo compie una transizione da uno stato eccitato verso uno ad energia inferiore, o stato fondamentale, emettendo un fotone. L'emissione spontanea di luce \u00e8 un processo alla base di molti fenomeni in natura, come la fluorescenza e la fosforescenza, e di numerose applicazioni, come i tubi a fluorescenza, gli schermi CRT, gli schermi al plasma, i laser e i diodi emettitori di luce.\nIntroduzione.\nSe una sorgente luminosa (un atomo per esempio) \u00e8 in uno stato eccitato con energia formula_1, pu\u00f2 decadere spontaneamente allo stato fondamentale, di energia formula_2, rilasciando la differenza in energia tra i due stati sotto forma di fotone. Il fotone avr\u00e0 frequenza formula_3 e energia formula_4:\ndove formula_6 \u00e8 la costante di Planck ridotta (denominata alternativamente costante di Dirac). La fase del fotone nell'emissione spontanea \u00e8 assolutamente casuale, cos\u00ec come la direzione di propagazione del fotone, al contrario della emissione stimolata.\nSe il numero di sorgenti luminose nello stato eccitato \u00e8 formula_7, il tasso di decadimento radiativo di formula_7 \u00e8:\ndove formula_10 \u00e8 il livello di emissione spontanea. Nella equazione di rate formula_10 \u00e8 una costante di proporzionalit\u00e0 per una particolare transizione con una particolare sorgente luminosa; questa costante prende il nome di coefficiente A di Einstein, e ha come unit\u00e0 di misura formula_12. \nL'equazione qui sopra pu\u00f2 essere risolta dando come risultato\ndove formula_14 \u00e8 il numero iniziale di sorgenti luminose nello stato eccitato, formula_15 \u00e8 il tempo e formula_16 \u00e8 la probabilit\u00e0 di decadimento radiativo della transizione. Il numero di stati eccitati formula_7\ndecade esponenzialmente nel tempo, in maniera simile a decadimento radioattivo. Dopo un tempo di vita, il numero di stati eccitati decade al 36,8% del suo valore originale (formula_18-time). La rate di decadimento radiativo formula_16 \u00e8 inversamente proporzionale al tempo di vita medio formula_20: formula_21.\nTeoria.\nLa meccanica quantistica, usando la teoria di prima quantizzazione, proibisce esplicitamente le transizioni spontanee. Per poter spiegare le transizioni spontanee, dobbiamo lavorare con la meccanica quantistica estesa alla teoria di seconda quantizzazione, cos\u00ec che il campo elettromagnetico sia quantizzato in ogni punto dello spazio. Questa teoria \u00e8 nota come teoria quantistica dei campi, in particolare la teoria quantistica del campo elettromagnetico \u00e8 nota con il nome di elettrodinamica quantistica.\nNella QED, il campo magnetico possiede uno stato fondamentale, lo stato di vuoto, il quale pu\u00f2 mescolarsi con uno stato stazionario eccitato dell'atomo. Come risultato di questa interazione, lo \"stato stazionario\" dell'atomo non \u00e8 pi\u00f9 autostato del sistema combinato atomo pi\u00f9 campo elettromagnetico. In particolare, la transizione elettronica dallo stato eccitato allo stato fondamentale elettronico si mescola con la transizione del campo elettromagnetico dallo stato fondamentale a quello eccitato, ovvero un campo con un fotone. L'emissione spontanea nello spazio libero dipende dalle fluttuazioni di vuoto.\nAnche se avviene una sola transizione elettronica dallo stato eccitato a quello fondamentale, vi sono molte maniere in cui il campo elettromagnetico pu\u00f2 passare dallo stato fondamentale a quello ad un fotone. Difatti un campo elettromagnetico possiede infinitamente pi\u00f9 gradi di libert\u00e0, corrispondenti alle direzioni in cui il fotone pu\u00f2 essere emesso. In egual maniera, si pu\u00f2 asserire che lo spazio delle fasi fornito dal campo elettromagnetico \u00e8 infinitamente pi\u00f9 vasto rispetto a quello fornito da un atomo. Poich\u00e9 bisogna considerare le probabilit\u00e0 che occupi tutto lo spazio delle fasi in maniera uguale, il sistema atomo pi\u00f9 campo elettromagnetico deve effettuare una transizione dalla eccitazione elettronica a quella fotonica; l'atomo deve decadere per emissione spontanea. Il tempo il cui la luce resta nello stato eccitato dipende dalla sorgente luminosa stessa come dall'ambiente."}
{"id": "1780553", "revid": "13102", "url": "https://it.wikipedia.org/wiki?curid=1780553", "title": "Pasquale Andreoli", "text": "Biografia.\nNacque nel Castello di Rocca Priora dai fattori del marchese Trionfi. Fin da giovanissimo si appassion\u00f2 alla \"novella parte della fisica\" applicandosi nello studio del \"calcolo degli immensi spazi del cielo\" e divenendo uno dei pionieri dell'aeronavigazione. \nConobbe il conte bolognese Francesco Zambeccari ed insieme compirono la prima ascensione con un aerostato di loro costruzione a Bologna il 7 ottobre 1803. Il 18 ottobre 1807, decollando questa volta dalla nuova Arena di Milano, raggiunse la quota di 7.600 metri con un pallone a doppia camera. \nMemorabile fu l'impresa del 22 agosto del 1808 a Padova quando insieme allo scienziato Carlo Brioschi, compiva con il suo pallone aerostatico il primo volo in Italia a scopo esclusivamente scientifico e raggiunse la quota di quasi 8.300 metri che rimase il record di altitudine per palloni ad aria calda fino ad una trentina di anni fa.\nNel 1809, a Forl\u00ec, progett\u00f2 e realizz\u00f2 con Ottavio Albicini un nuovo aerostato battezzato \"La Speranza\" con il quale esegu\u00ec varie ascensioni prima nella stessa Forl\u00ec, poi a Brescia e in altre citt\u00e0 lombarde. \nMor\u00ec di colera a Terranova, l'odierna Gela in Sicilia."}
{"id": "1780554", "revid": "124123", "url": "https://it.wikipedia.org/wiki?curid=1780554", "title": "Mokona", "text": " Lavora come disegnatrice principale e responsabile della colorazione e del character design.\nMokona era conosciuta fino al 2004, con il nome di . Decise per\u00f2 di abbandonare \"Apapa\", perch\u00e9 le sembrava un nome troppo puerile per i suoi gusti.\nIn un'intervista di Satsuki Igarashi per la rivista \"Newtype USA\", fu rivelato che quando il gruppo incontr\u00f2 Yoshikazu Yasuhiko, Mokona afferm\u00f2 di essere una grande fan della serie fantascientifica \"Mobile Suit Gundam\"."}
{"id": "1780557", "revid": "599013", "url": "https://it.wikipedia.org/wiki?curid=1780557", "title": "Eren Derdiyok", "text": "Carriera.\nClub.\nOld Boys e Basilea.\nNato a Basilea, in Svizzera, da genitori curdi originari della Turchia e di religione alevita, Derdiyok ha incominciato la sua carriera nell'Old Boys, formazione minore del campionato di calcio svizzero, con cui mette a segno 10 gol in 18 partite nella stagione 2005-06 attirando le attenzioni del Basilea, che lo acquista al termine del campionato.\nNella prima stagione con la maglia rossobl\u00f9 non ha l'opportunit\u00e0 di mettersi in mostra, visto che parte una sola volta da titolare e colleziona appena 220 minuti complessivi. Al termine della stagione vince la Coppa di Svizzera, il trofeo nazionale elvetico, primo trofeo della sua carriera.\nL'anno successivo, campionato 2007-08, \u00e8 quello in cui ha modo di mostrare le sue potenzialit\u00e0. Comincia a giocare con regolarit\u00e0 e il 2 marzo 2008, nel match in trasferta contro il Thun, mette a segno la sua prima tripletta da professionista. Il 6 aprile 2008 con la maglia del Basilea vince la seconda Coppa di Svizzera, seguita dalla vittoria della Axpo Super League.\nL'esperienza tedesca.\nIl 28 maggio 2009 viene acquistato dal Bayer Leverkusen per 3,8 milioni di euro, con un contratto quadriennale, con durata fino al 30 giugno 2013. Ha esordito il 31 luglio dello stesso anno in una partita di Coppa di Germania vinta per 1-0 con il Babelsberg, in cui ha realizzato l'unico gol della gara, il suo primo in maglia rossonera. Il 23 novembre 2011 ha realizzato la sua prima rete in UEFA Champions League con la maglia delle \"aspirine\", nella partita casalinga vinta 2-1 con il Chelsea nella fase a gironi. Tre giorni dopo, nella partita esterna pareggiata 3-3 con l'Hertha Berlino in campionato, ha realizzato la sua prima tripletta con il Leverkusen.\nIl 3 maggio 2012 viene acquistato dall'Hoffenheim per 5,5 milioni di euro, dopo aver firmato un contratto di quattro anni, a partire dal 1\u00ba luglio. Nell'estate 2013, torna in prestito al Leverkusen. A fine stagione gioca 18 partite e segna un solo gol.\nIl passaggio in Turchia.\nIl 1\u00ba luglio 2014 passa al Kas\u0131mpa\u015fa per 2,5 milioni di euro. Esordisce solo nell'aprile 2015, mentre il primo gol in Turchia lo segna il 3 maggio nella vittoria casalinga per 5-3 contro il . Milita nella compagine turca per due stagioni, durante le quali segna in campionato 15 reti in 40 partite. Dopo due stagioni, il 5 agosto 2016 viene acquistato dal .\nNazionale.\nHa tenuto una media-gol eccezionale sia nell'Under-19, nella quale ha messo a segno 7 gol in 7 partite, che nell'Under-21, con la cui maglia ha realizzato 7 reti in 5 partite. Le sue prestazioni in campionato e nelle nazionali giovanili gli hanno valso la convocazione in nazionale maggiore, nella quale debutta il 6 febbraio 2008 nell'incontro amichevole giocato a Wembley contro l': entrato all'inizio della ripresa, dopo 12 minuti segn\u00f2 il gol che costrinse momentaneamente al pari gli inglesi. Fece parte del gruppo dei 23 convocati per l'Europeo 2008, risultando il pi\u00f9 giovane in assoluto fra i partecipanti alla competizione. Successivamente \u00e8 stato convocato anche ai Mondiali 2010 in Sudafrica e agli Europei 2016 in Francia, saltando per\u00f2 i Mondiali 2014 in Brasile."}
{"id": "1780559", "revid": "118588677", "url": "https://it.wikipedia.org/wiki?curid=1780559", "title": "Giardino dei Suoni", "text": "Il giardino dei Suoni \u00e8 un parco artistico situato in una zona rurale nei pressi di Boccheggiano, nel territorio comunale di Montieri (GR).\nIl parco-museo, che si estende in un'area di circa 12 ha, ospita all'aperto una collezione di sculture dell'artista Paul Fuchs, realizzate mediante l'utilizzo di materiali quali il rame, il ferro, il bronzo, il legno e la pietra. Le opere hanno trovato una collocazione naturale nei prati, tra gli alberi del bosco e nell'area prospiciente l'abitazione dello scultore.\nLa denominazione \"giardino dei Suoni\" deriva dalle onde sonore che vengono emesse dalle sculture, che tendono a fluttuare proporzionalmente all'intensit\u00e0 del vento. Gli effetti sonori sono resi possibili dalla particolare collocazione e composizione delle stesse opere, studiate appositamente dallo scultore per creare effetti musicali suggestivi, all'interno di un contesto artistico e naturalistico di particolare pregio.\nIl parco artistico \u00e8 visitabile su appuntamento."}
{"id": "1780561", "revid": "72811", "url": "https://it.wikipedia.org/wiki?curid=1780561", "title": "Mokona Apapa", "text": ""}
{"id": "1780563", "revid": "466539", "url": "https://it.wikipedia.org/wiki?curid=1780563", "title": "Mambo Italiano (brano musicale)", "text": "Mambo Italiano \u00e8 una canzone popolare, composta da Bob Merrill nel 1954.\nIl brano.\nL'incisione del brano che ha ottenuto maggiori vendite \u00e8 quella di Rosemary Clooney (prima posizione nel Regno Unito e decima negli Stati Uniti), all'epoca grande signora del jazz bianco americano, rivale di Anita O'Day (e zia del divo hollywoodiano George). Grande successo ebbe Tyler Tinsey nel 1954 come anche Ellie Russell (prima posizione nelle Fiandre in Belgio), dunque qualche anno prima. Idem dicasi per la versione ironico-ammiccante di Dean Martin, mentre in anni pi\u00f9 recenti sono stati Alma Cogan e Bette Midler a venire gettonati pi\u00f9 di tutti. Da non dimenticare la versione, ugualmente popolare in Francia di Dar\u00edo Moreno.\nPer quanto concerne l'Italia, il lancio \u00e8 avvenuto nel 1955 grazie a Renato Carosone, che incise un 45 giri per la Path\u00e9, con il brano che fungeva da lato B a \"Io, mammeta e tu\"; nello stesso anno la canzone fu incisa da Lidia Martorana (78 giri pubblicato dalla Odeon). Un'altra delle versioni pi\u00f9 ricordate nella cultura popolare, \u00e8 quella ballata da Sophia Loren in stile burlesque nel film \"Pane, amore e...\" del 1955.\nNel 1956 fu Carla Boni, che con Nilla Pizzi si divideva le scelte musicali femminili degli Italiani del decennio, a cantare a sua volta \"Mambo italiano\"; Carla Boni era moglie di un altro divo del momento, Gino Latilla. Il merito per la diffusione del brano va ascritto anche al maestro Cinico Angelini che ne fece subito un motivetto orecchiabilissimo. Il testo italiano \u00e8 opera di Gian Carlo Testoni (che si firma con lo pseudonimo Lidianni) e di Gaspare Gabriele Abbate (che usa lo pseudonimo Gabba)\nNel 2002, Carla Boni torna sul brano col gruppo dei Flabby, rileggendo la canzone in chiave rap. Nel 2006, l'attore e cantante francese G\u00e9rard Darmon ne fa una versione per il suo album \"Dancing\". Nel 2008 Orietta Berti pubblica questa canzone nel suo album \"Swing, un omaggio alla mia maniera\", versione arrangiata dal maestro Sandro Comini. La canzone \u00e8 inoltre stata campionata o remixata da numerosi artisti, soprattutto negli anni pi\u00f9 recenti, come nel 2000 dal gruppo musicale Shaft, dai Groove Armada o dai Basement Jaxx. Nel 2021 Lady Gaga ha riproposto la sua versione del brano durante il residency show \"\"."}
{"id": "1780569", "revid": "300067", "url": "https://it.wikipedia.org/wiki?curid=1780569", "title": "MTV Movie Awards 2008", "text": "La 17\u00aa edizione degli MTV Movie Awards si \u00e8 svolta il 1\u00ba giugno 2008 al Gibson Amphitheatre di Universal City, California, ed \u00e8 stata presentata da Mike Myers.\nPerformance musicali.\nNel corso dello spettacolo si sono esibiti:\nVincitori e candidati.\nI vincitori sono indicati in grassetto."}
{"id": "1780570", "revid": "15756", "url": "https://it.wikipedia.org/wiki?curid=1780570", "title": "Stazione di Valenza", "text": "La stazione di Valenza \u00e8 una stazione ferroviaria a servizio dell'omonima citt\u00e0, in provincia di Alessandria, posta nel punto di congiunzione della linea Chivasso-Alessandria con il tronco comune alle linee Novara-Alessandria e Pavia-Alessandria.\nStoria.\nLa stazione fu inaugurata il 5 giugno 1854, in concomitanza con l'apertura della ferrovia Alessandria\u2013Mortara.\nStrutture e impianti.\nIl fabbricato viaggiatori si trova all'angolo tra viale della Repubblica e viale dell'Artigianato, situata in una zona periferica di Valenza.\nLa stazione \u00e8 dotata di cinque binari passanti: i binari 2-3 sono collegati tra di loro attraverso un sottopassaggio, mentre i binari 4-5 risultano raggiungibili mediante una passerella a raso.\nDegli impianti di stazione fa parte uno scalo merci.\nServizi.\nLa stazione, che il gestore Rete Ferroviaria Italiana classifica nella categoria \"silver\", dispone di:\nMovimento.\nLa stazione \u00e8 servita dai treni regionali effettuati da Trenitalia nell'ambito del contratto di servizio stipulato con la Regione Piemonte e da Trenord se diretti in Lombardia.\nIn particolare a Valenza fermano tutti i treni provenienti da Alessandria e diretti a Chivasso, Pavia, Milano Porta Genova e Novara\nInterscambi.\nSul piazzale antistante la stazione, dal 1914 al 1947 fece capolinea la tranvia di Valenza, che collegava lo scalo con Piazza Vittorio Emanuele, nel centro cittadino."}
{"id": "1780572", "revid": "149485", "url": "https://it.wikipedia.org/wiki?curid=1780572", "title": "Colin Stanley Gum", "text": "Egli catalog\u00f2 le nebulose ad emissione del cielo australe nell'osservatorio di Mount Stromlo, usando la fotografia a grande campo. Nel 1955 pubblic\u00f2 le sue scoperte in uno studio intitolato \"A study of diffuse southern H-alpha nebulae\" (Uno studio delle nebulose diffuse H-alfa dell'emisfero australe), in cui present\u00f2 un catalogo di 85 nebulose e complessi nebulosi. Gum 12, una vasta area di debole nebulosit\u00e0 estesa tra le costellazioni di Vele e Poppa, fu in seguito rinominata Nebulosa di Gum in suo onore. Fu anche parte di un team che determin\u00f2 la precisa posizione del piano dell'idrogeno neutro nello spazio.\nGum mor\u00ec prematuramente sulle Alpi in seguito ad un incidente di sci, nel 1960. Il cratere lunare Gum prende il nome da lui .\nUn articolo obituario su Gum \u00e8 stato pubblicato su Australian Journal of Science (Vol. 23, no. 4, 1960)."}
{"id": "1780581", "revid": "729019", "url": "https://it.wikipedia.org/wiki?curid=1780581", "title": "Ferrovia Bertiolo-Palmanova-Savogna", "text": "La ferrovia Bertiolo-Palmanova-Savogna \u00e8 una ferrovia del Friuli-Venezia Giulia costruita in parte (per quanto attiene alla sola sede), ma non completata. La linea venne progettata dopo la prima guerra mondiale allo scopo di favorire le comunicazioni tra il Friuli centrale e le zone del Goriziano che erano da poco entrate a far parte dello stato italiano. Oltre Savogna, la linea avrebbe dovuto proseguire in direzione della Val Vipacco per allacciarsi alla linea Trieste-Gorizia via Monrupino, nei pressi di una nuova stazione da costruire a Sasseto in sostituzione della fermata di Dorimbergo (se ne trova traccia ad esempio nella carta nr. 7 del 1936 edita dall'Ispettorato Generale delle Ferrovie Tranvie Automobili del circolo ferroviario di Trieste e nella carta regionale della rete ferroviaria della Regione Friuli V.G. del 1976).\nLa linea era inoltre ritenuta essenziale dallo Stato Maggiore dell'esercito in caso di guerra sul fronte orientale.\nLa ferrovia fu effettivamente costruita da Bertiolo a Palmanova e da qui al ponte sul Torre presso Nogaredo al Torre, mentre oltre questa localit\u00e0 rimasero solo opere assai incomplete (fu completata la sede della sola stazione di Savogna d'Isonzo) e molti espropri. La linea ferrovia fu utilizzata nel breve periodo dell'occupazione tedesca per la deportazione dei prigionieri dai lager di Visco e Gonars caduti in mano naziste dopo l'8 settembre. Inoltre fu fatto un raccordo per collegare il campo di Visco con la linea Palmanova-Ponte Torre. Cos\u00ec come venne costruito un raccordo tra Mortegliano e Basiliano (per un tratto utilizzato ora come Raccordo Friulana Gas).\nI lavori vennero definitivamente sospesi nel secondo dopoguerra e la sede tra Bertiolo e Palmanova fu successivamente trasformata in una strada.\nA Nogaredo, in comune di San Vito al Torre, si poteva ammirare fino a settembre del 2018 un ponte ferroviario in cemento che oltrepassava la strada che porta verso Trivignano Udinese.\nCollegamenti esterni.\nhttp://www.ferrovieabbandonate.it/linea_dismessa.php?id=168"}
{"id": "1780582", "revid": "6923", "url": "https://it.wikipedia.org/wiki?curid=1780582", "title": "Paolo V Esterh\u00e1zy", "text": "Biografia.\nPaolo era il secondo dei cinque figli nati dal matrimonio del Principe Nicola IV Esterh\u00e1zy e si dedic\u00f2 agli studi di giurisprudenza e di scienze politiche. Alla morte del padre, nel 1920 a soli 19 anni di et\u00e0, divenne il capo della casata degli Esterh\u00e1zy, con un patrimonio fondiario di circa 128.000 ettari in Ungheria e 66.000 ettari in Germania, oltre a un castello in Austria. A quel tempo, dopo il crollo dell'Impero Austriaco, propese per la nazionalit\u00e0 ungherese. Nella vita politica del suo tempo, fu intermediario tra i paesi coinvolti nei vari conflitti, e soprattutto serv\u00ec l'Ungheria nelle contrattazioni della guerra civile con B\u00e9la Kun.\nIl 3 agosto 1946 spos\u00f2 la Prima Ballerina dell'Opera di Budapest, Melinda Ottrubay, a Budapest, appunto. Il matrimonio non diede eredi, e sua moglie fu la sua erede alla sua morte.\nTra il 1946 ed il 1947 i possedimenti degli Esterh\u00e1zy in Ungheria vennero posti sotto sequestro, e posti dal 1946 sotto l'amministrazione sovietica in Europa, dal momento che essi ricadevano sotto l'area di occupazione russa al crollo del III Reich. Paolo Esterh\u00e1zy venne accusato dal governo ungherese, sotto il pretesto di violazioni delle regolazioni degli scambi con l'estero assieme al Cardinale J\u00f3zsef Mindszenty e ad altri funzionari di stato e condannato a 15 anni di reclusione.\nNel corso della rivolta popolare del 1956 in Ungheria, Esterh\u00e1zy riusc\u00ec a fuggire in Austria. Dopo la sua fuga, pass\u00f2 a Zurigo, dove visse sino alla morte."}
{"id": "1780584", "revid": "2205737", "url": "https://it.wikipedia.org/wiki?curid=1780584", "title": "Girlfriend (Michael Jackson)", "text": "Girlfriend \u00e8 una canzone scritta dal cantante britannico Paul McCartney e interpretata dal cantante statunitense Michael Jackson ed estratta il 16 luglio 1980 come quinto ed ultimo singolo dall'album \"Off the Wall\" (1979) di Jackson. La canzone, nel 1978, fu inizialmente inserita anche nell'album dei Wings, gruppo di Paul McCartney, intitolato \"London Town\".\nFu la prima collaborazione tra Jackson e l'ex Beatle, che successivamente lavorarono insieme nel 1982 in \"The Girl Is Mine\" nell'album \"Thriller\" di Jackson e nelle due canzoni di McCartney \"Say Say Say\" e \"The Man\", contenute nell'album del 1983 di quest'ultimo, intitolato \"Pipes of Peace\". \nSecondo alcune versioni, la loro amicizia sarebbe terminata nel 1985, quando Jackson compr\u00f2 la \"ATV Music Publishing\" e quindi anche i diritti di 250 canzoni dei Beatles, amicizia comunque riallacciata diversi anni pi\u00f9 tardi.\nIl brano nel Regno Unito raggiunse la posizione numero 41 nella classifica dei singoli.\nDescrizione.\nLa canzone venne scritta da Paul McCartney con l'aiuto dell'allora moglie, Linda McCartney, con in mente proprio il piccolo Michael Jackson dell'era Motown. Come raccontato nella sua autobiografia, \"Moonwalk\" (1988), Jackson incontr\u00f2 per la prima volta brevemente McCartney ad una festa privata sulla Queen Mary ancorata a Long Beach ma i due non ebbero modo di parlare di progetti musicali insieme. In seguito, nel giugno del 1976, quando McCartney era in tour con i Wings nel tour \"Wings over America\", Paul arriv\u00f2 con la famiglia a Los Angeles e qui invitarono Jackson, allora diciassettenne e che aveva appena abbandonato la Motown, di nuovo ad una festa, questa volta nella tenuta di Harold Lloyd. Jackson raccont\u00f2 cos\u00ec l'incontro e la genesi del brano:\nTracce.\nNota: nel lato B \u00e8 presente il brano \"Bless His Soul\" dall'album dei Jacksons \"Destiny\" del 1978, ma interpretato dal solo Michael Jackson."}
{"id": "1780588", "revid": "184755", "url": "https://it.wikipedia.org/wiki?curid=1780588", "title": "Yuan Huaqing", "text": "Laureato a Pechino, Cina, in lettere e lingue estere, ha lavorato come docente d'italiano in un Istituto Universitario di Pechino, poi come redattore della rivista settimanale \"Pechino informazioni\" e come direttore della rivista \"La Cina\" in italiano. In Cina ha tradotto e pubblicato romanzi di Moravia, Calvino, Sciascia, Pratolini, Natalia Ginzburg, Elsa Morante, ecc.\nDal 1987 residente a Milano, in Italia, dove lavora, traduce e scrive. Fra le sue pubblicazioni principali figurano \"Dizionario italiano-cinese e cinese-italiano\", \"Grammatica cinese\", \"Scrittura cinese\", \"Io parlo cinese\", ecc.\nAttualmente insegna presso l'Universit\u00e0 Cattolica di Milano."}
{"id": "1780590", "revid": "1082210", "url": "https://it.wikipedia.org/wiki?curid=1780590", "title": "Sostanze psicotrope", "text": ""}
{"id": "1780596", "revid": "125272987", "url": "https://it.wikipedia.org/wiki?curid=1780596", "title": "Impianto d'alimentazione", "text": "L'impianto d'alimentazione \u00e8 quella parte dei motori termici che serve per l'introduzione della carica fresca (benzina ed aria e nel due tempi anche dell'olio) nel cilindro del motore. Esso lavora accoppiato al sistema di distribuzione che comanda in funzione delle esigenze di motricit\u00e0 del veicolo.\nFunzioni.\nTale impianto ha determinati compiti:\nParti.\nDate le caratteristiche che deve avere tale impianto, si hanno vari organi\nComando gas.\nL'acceleratore o comando gas \u00e8 quel dispositivo azionato dal pilota per determinare l'alimentazione del motore ed attraverso questa le prestazioni del mezzo; questo sistema di comando ha subito un notevole sviluppo soprattutto negli ultimi anni del XX secolo.\nFonte di comburente (condotti d'aspirazione).\nQuesta parte del sistema \u00e8 molto ampia nelle sue parti, infatti \u00e8 costituita da:\nPresa d'aria.\nLa presa d'aria costituisce l'inizio del silenziatore d'aspirazione ed \u00e8 posto a seconda del tipo di mezzo in determinati punti pi\u00f9 o meno esposti.\nSilenziatore d'aspirazione.\nIl silenziatore d'aspirazione \u00e8 il condotto che determina il percorso dell'aria dal punto della sua presa fino all'Air-box, che ha il compito di ridurre le vibrazioni/risonanze generate dall'aspirazione e nel richiamo d'aria nell'Air-box, abbattendo il rumore e migliorando l'aspirazione.\nAir-box (scatola dell'aria).\nQuest'organo \u00e8 molto importante, perch\u00e9 oltre a contenere il filtro dell'aria, permette d'avere una riserva d'aria ferma e dunque sempre pronta all'uso.\nFiltro dell'aria.\nCostituisce la parte fondamentale di tale sistema, in quanto \u00e8 addetto alla purificazione dell'aria, in modo da prolungare la vita operativa del motore.\nCondotto d'aspirazione o cornetti venturi.\nCostituisce oltre che il collegamento tra il sistema di miscelazione (carburatore o iniettore) e il motore (Collettore d'alimentazione), anche il collegamento (Collettore d'aspirazione) dell'Air-box con il sistema di miscelazione (carburatore o iniettore) o in caso tale sistema sia integrato nella stessa Air-Box costituisce un prolungamento per far s\u00ec che il riempimento del motore sia ottimale per un determinato funzionamento.\nLe misure di questi elementi sono:\nFonte di combustibile.\nBocchetta d'alimentazione.\nIl bocchettone d'alimentazione \u00e8 la parte dell'impianto e del serbatoio combustibile che permette il rifornimento del mezzo, inoltre a seconda del tipo di combustibile usato il bocchettone ha delle caratteristiche specifiche.\nSerbatoio.\nQuesta parte del sistema \u00e8 molto semplice: consiste nell'avere una riserva di combustibile, tramite un contenitore stagno ricaricabile, che viene chiamato serbatoio.\nGestione del combustibile.\nPer poter gestire la quantit\u00e0 di combustibile, questo serbatoio pu\u00f2 essere munito di:\nMiscela olio-benzina.\nPer i motori a due tempi si ha oltre che al combustibile anche l'olio di lubrificazione per il motore, il quale pu\u00f2 essere direttamente miscelato nel serbatoio, creando la miscela, oppure essere integrato tramite un sistema di miscelazione separata con il miscelatore e un serbatoio per l'olio, che \u00e8 provvisto della spia dell'olio.\nSistema di filtraggio.\nIl sistema di filtraggio serve per evitare che le impurit\u00e0 che possono andare o formarsi nel serbatoio vadano nel sistema di miscelamento e di altri organi e ridurre le loro funzionalit\u00e0.\nQuesto \u00e8 generalmente presente prima del rubinetto, prima dell'organo di miscelamento e a volte presente anche lungo il tubo di mandata del combustibile.\nOrgano di miscelamento.\nQuest'organo \u00e8 il cuore del sistema e permette di regolare l'alimentazione del motore tramite il comando del gas, il quale pu\u00f2 essere a controllo diretto o tramite sistema elettronico a fili (ride by wire).\nQuest'organo pu\u00f2 essere di due tipi:\nCon l'andare avanti nel tempo si sono utilizzati sempre di pi\u00f9 gli iniettori, i quali secondo le case costruttrici, permettono di fornire emissioni che pi\u00f9 facilmente rispettano le direttive europee anti-inquinamento e riducono i consumi di carburante a parit\u00e0 di potenza erogata, risultando tuttavia essere pi\u00f9 delicati ed estremamente pi\u00f9 complessi in caso di malfunzionamento.\nSovralimentazione.\nLa sovralimentazione \u00e8 una parte che \u00e8 presente su alcuni impianti e che permette d'aumentare l'aspirazione del motore e di conseguenza la sua potenza. Essa pu\u00f2 essere attuata tramite diversi sistemi:\nQuesti sistemi vengono montati lungo il condotto d'aspirazione, generalmente prima dell'organo di miscelamento.\nAccorgimenti.\nPer poter migliorare la funzione o il controllo della miscela aria combustibile si usano alcuni sistemi:\nSolo per motori a quattro tempi:\nSolo per motori a due tempi:\nDanni/problemi.\nI danni o problemi che si possono verificare a questo impianto sono molteplici\nComando gas.\nQuesta parte dell'impianto difficilmente va incontro a problemi, ma comunque i problemi che possono verificarsi sono:\nFonte di comburente.\nPer questa parte dell'impianto il problema varia molto d'intensit\u00e0 a seconda della sua localizzazione.\nFonte di combustibile.\nQuesta parte dell'impianto difficilmente va incontro a problemi, ma comunque i problemi che possono verificarsi sono:\nOrgano di miscelamento.\nQuesta parte dell'impianto \u00e8 la pi\u00f9 curata e la prima ad essere analizzata in caso di problemi e a volte erroneamente incolpata:\nSovralimentazione.\nIn caso di rottura di questa parte dell'impianto possono esserci spiacevoli conseguenze per il motore:"}
{"id": "1780600", "revid": "1805885", "url": "https://it.wikipedia.org/wiki?curid=1780600", "title": "GuppY", "text": "GuppY \u00e8 un software libero destinato alla realizzazione di un sito web, GuppY \u00e8 un sistema di gestione di contenuti (cms).\n\u00c8 distribuito sotto i termini della licenza CeCILL, \u00e8 scritto in PHP e ha come particolarit\u00e0 la leggerezza e, tra le altre cose, quello di non aver bisogno di un database MySQL per funzionare.\nPresentazione.\nGuppY \u00e8 un portale Web concepito per essere facilmente installabile e che non necessita di database per funzionare. Ti permette di generare molto velocemente e facilmente un sito Web completo e interattivo, anche senza nessuna conoscenza tecnica.\nSistema di gestione dei contenuti (SGC), ti offre un'interfaccia di amministrazione completa e sicura per gestire l'aspetto del sito e i contenuti delle sue varie rubriche. GuppY offre un sito chiavi in mano, con il suo motore gi\u00e0 codificato.\nNon utilizza database esterni del tipo MySQL. Questo comporta una grande elasticit\u00e0 e comporta molteplici vantaggi:\nMultilinguaggio e facoltativamente bilingue.\nGuppY ha un'opzione di gestione dei contenuti bilingue, questa caratteristica permette di realizzare un portale bilingue, lasciando la scelta delle due lingue da visualizzare.\nLa distribuzione di base propone per default una gestione bilingue in francese e inglese ma tramite un pacchetto di altri linguaggi da scaricare separatamente \u00e8 possibile scegliere tra tantissimi altri linguaggi anche i meno noti.\nFunzionale e completo.\nGuppY permette di realizzare un sito completamente interattivo, grazie alle numerose funzionalit\u00e0:\nPersonalizzazione.\nUn plug-in \u00e8 un programma esterno di Guppy, permette di aggiungere delle funzionalit\u00e0 complementari a questo. Una lista \u00e8 disponibile su GuppYLand.\nUn fork \u00e8 una variazione, una modifica, a un programma di Guppy, aggiunge a questo delle nuove funzionalit\u00e0 e/o una modifica grafica. Una lista \u00e8 disponibile su GuppYLand.\nUna skin \u00e8 una veste grafica e/o CSS di Guppy. Una lista \u00e8 disponibile su GuppYLand."}
{"id": "1780603", "revid": "1718925", "url": "https://it.wikipedia.org/wiki?curid=1780603", "title": "Composition A; Composizione con nero, rosso, grigio, giallo e blu", "text": "Composition A: Composition with Black, Red, Gray, Yellow, and Blue \u00e8 un dipinto a olio su tela eseguito da Piet Mondrian nel 1919.\nL'opera \u00e8 molto grande, misura 91,5x92 cm. Ora si trova nella Galleria Nazionale d'Arte Moderna di Roma."}
{"id": "1780606", "revid": "599013", "url": "https://it.wikipedia.org/wiki?curid=1780606", "title": "G\u00f6kdeniz Karadeniz", "text": "Carriera.\nClub.\nHa giocato 90 partite e segnato 23 reti nel Trabzonspor PAF, la squadra giovanile del Trabzonspor, nel periodo tra il 1995 e il 1998.\nHa giocato la sua prima partita da professionista per il Trabzonspor nella stagione 1999-2000. Gioca nel club turco 8 anni, diventa una bandiera della squadra e viene paragonato a Ludovic Giuly. In totale vince due coppe nazionali e arriva due volte al secondo posto in campionato prima di passare ai russi del Rubin Kazan per oltre 8 milioni di euro.\nIl 13 marzo 2008 ha firmato un contratto quinquennale in cambio di 8,7 milioni di euro per la squadra russa del , con cui vince il primo campionato russo nella storia del club.\nNazionale.\nImpiegato spesso nella Nazionale turca, Gokdeniz conta 47 presenze e 6 gol in nazionale maggiore, e diverse presenze nei settori giovanili. Nel 2003 arriva terzo alla Confederations Cup e nel 2008 viene convocato per l'Europeo."}
{"id": "1780608", "revid": "287204", "url": "https://it.wikipedia.org/wiki?curid=1780608", "title": "Gokdeniz Karadeniz", "text": ""}
{"id": "1780610", "revid": "729019", "url": "https://it.wikipedia.org/wiki?curid=1780610", "title": "Patrizio Gambirasio", "text": "Professionista dal 1983 al 1989, conta una vittoria di tappa al Giro d'Italia.\nCarriera.\n\u00c8 stato un buon dilettante: ha vinto il Gran Premio di Carnago nel 1981, la Coppa Fiera di Mercatale e la Milano-Busseto entrambe nel 1982.\nPassato professionista nel 1983, non \u00e8 riuscito in seguito a ripetere i successi giovanili. L'8 giugno 1988 ha ottenuto il principale risultato di carriera imponendosi nella diciassettesima tappa del settantunesimo Giro d'Italia con arrivo a Borgo Valsugana.\nIn carriera ha disputato cinque Giri d'Italia, concludendone quattro, di cui due all'ultimo posto della classifica generale."}
{"id": "1780613", "revid": "767487", "url": "https://it.wikipedia.org/wiki?curid=1780613", "title": "Australia (film 2008)", "text": "Australia \u00e8 un film del 2008 diretto da Baz Luhrmann, con protagonisti Nicole Kidman e Hugh Jackman.\nTrama.\nLa storia inizia poco prima dello scoppio della seconda guerra mondiale, ai tempi delle Generazioni Rubate. Una nobildonna inglese, Sarah Ashley, si reca dal marito in Australia per vendere la loro tenuta di bestiame, Faraway Downs, al re del bestiame nord-australiano King Carney perch\u00e9 non ritiene pi\u00f9 necessario possedere un allevamento in rovina, a differenza del marito Maitland Ashley.\nAl suo arrivo alla citt\u00e0 di Darwin viene scortata dal mandriano Drover, fedele amico del marito, e dai suoi due uomini Magarri e Goolaj fino a Faraway Downs col contabile ubriacone Kiplinn Flynn. Ma al loro arrivo a Faraway Downs trovano lord Ashley morto ucciso da una lancia, e il mandriano Neil Fletcher accusa durante il funerale uno stregone aborigeno, King George.\nQuella notte Sarah riceve la visita di un bambino aborigeno mezzosangue di nome Nullah, figlio della sua domestica Daisy, che ritiene Fletcher colpevole di aver maledetto quel luogo e lo accusa di spingere periodicamente i bufali di Faraway Downs nella terra di Carney in un territorio chiamato Billabong.\nIl giorno dopo Nullah svela che Fletcher aveva volutamente bloccato il mulino che pompava l'acqua nella fontana e lui per tutta risposta inizia a picchiarlo nonostante le suppliche della madre e della di lei amica Brandy Legs, cos\u00ec Sarah lo caccia con i suoi uomini.\nFlynn conferma con i suoi libri contabili a Sarah la storia di Nullah e le suggerisce di portare a termine il piano lasciato in sospeso dal marito, di portare gli ultimi 1500 capi di bestiame a Darwin per venderli all'esercito e risollevare coi soldi guadagnati Faraway Downs per poi tornare in Inghilterra. La cosa si rende possibile con l'aiuto di Drover, ma in seguito dei poliziotti vengono informati da Fletcher della presenza di Nullah a Faraway Downs e loro, come era consuetudine in quel periodo, si adoperano per portarlo a Mission Island, con tutti gli altri bambini mezzosangue aborigeni. Nel nascondersi nel serbatoio dell'acqua con il figlio, Daisy muore affogata, cos\u00ec visto che servono 7 persone per guidare la mandria viene sostituita da Flynn, che rinuncia all'alcool.\nDurante il viaggio, Nullah e Flynn diventano amici e dal racconto di Nullah sulla morte di lord Boss Ashley emerge che l'arma del delitto \u00e8 stata una lancia con la punta di vetro e che Daisy era figlia di King George e che di conseguenza Nullah ne \u00e8 nipote. Fletcher e i suoi uomini spaventano con il fuoco la mandria per farla cadere in un baratro e, nel tentativo di tutti di fermarla, Flynn cade da cavallo e viene travolto dai bufali. Nullah poi con un canto magico aborigeno imparato dal nonno riesce a fermare la mandria fuori controllo. La storia di Nullah porta Sarah a sospettare di Fletcher per la morte del marito.\nCon l'aiuto di King George a guidarli, riescono a guidare la mandria attraverso il deserto, ad arrivare a Darwin e a caricare i manzi prima che Fletcher potesse caricare sulla nave quelli di Carney.\nArriva la stagione delle piogge e Sarah, innamorata di Drover, decide di ritirare la vendita di Faraway Downs, laddove passa un anno con la sua nuova famiglia. Ma la Seconda Guerra Mondiale sta minacciando di raggiungere le coste australiane, Carney muore per un \"incidente\" dopo il matrimonio di Fletcher con Katherine Carney, King George viene catturato e imprigionato e Nullah viene catturato per colpa di Fletcher. I bambini mezzosangue vengono abbandonati a Mission Island \"nelle mani di Dio\" e Sarah si rifiuta di lasciare la citt\u00e0 con gli altri cittadini per non lasciare Nullah, cos\u00ec Fletcher le fa un'offerta: Nullah per Faraway Downs, e la incoraggia avvertendola che Mission Island \u00e8 il primo bersaglio dei bombardieri giapponesi.\nDopo qualche settimana la trattativa \u00e8 conclusa e Sarah si prepara ad andare a prendere Nullah, ma i giapponesi bombardano la citt\u00e0 di Darwin. Drover accorre in aiuto di Sarah, ma Magarri lo ferma perch\u00e9 l'edificio in fiamme non pu\u00f2 voler dire altro che Sarah \u00e8 morta. Drover e Magarri si fermano nel locale di Ivan, ormai anch'esso in rovina, e decidono di andare alla Missione per salvare dei possibili bambini superstiti.\nIl cadavere di Sarah viene identificato dall'ufficiale che acquist\u00f2 i manzi di Sarah, Emmett Dutton, come Katherine Fletcher che aveva sostituito Sarah al lavoro per quel giorno che doveva essere felice.\nDrover ritrova tutti i bambini della Missione miracolosamente salvi, tra i quali Nullah, e col sacrificio volontario di Magarri riescono a salvarli. Il giorno dopo Sarah sente l'armonica di Nullah in lontananza e cos\u00ec riabbraccia lui e Drover che la credevano morta.\nMentre tutti i superstiti di Darwin e della Missione partono verso il sud, Sarah, Drover e Nullah progettano il loro ritorno a Faraway Downs. Fletcher per pazzia fa un ultimo tentativo di vendetta sparando a Nullah con un fucile, ma King George, liberatosi durante il bombardamento, lo infilza con un'asta di ferro e mentre lo guarda morire gli dice \"\u00e8 tuo figlio, ed \u00e8 mio nipote\".\nNel loro viaggio di ritorno a Faraway Downs i tre incontrano King George, e Nullah decide di salutare Sarah e Drover per tornare con lui nell'Outback.\nProduzione.\nNel maggio del 2005 la coppia Russell Crowe e Nicole Kidman era in trattativa con la 20th Century Fox per il progetto del film diretto da Baz Luhrmann. La Kidman fu confermata, ma nel maggio del 2006, Crowe abbandon\u00f2 il progetto a causa di problemi con la casa di produzione. In seguito la casa di produzione pens\u00f2 di sostituirlo con Heath Ledger, ma l'attore prefer\u00ec accettare il ruolo di Joker ne \"Il cavaliere oscuro\". Infine fu ingaggiato un altro attore australiano, Hugh Jackman, e si pot\u00e9 dare il via alla produzione, che inizi\u00f2 nel settembre del 2006.\nNegli ultimi minuti del film, prima dei titoli di coda, la colonna sonora utilizza quasi integralmente il brano Nimrod dalle Enigma Variations di Edward Elgar.\nDistribuzione.\nLa pellicola \u00e8 uscita in anteprima mondiale in Australia il 13 novembre 2008 e negli Stati Uniti il 14 novembre 2008. In Italia \u00e8 stato distribuito il 16 gennaio 2009.\nAccoglienza.\nIl film ha incassato complessivamente dollari, cifra considerata non adeguata ai costi sostenuti da Fox per la produzione del film ($ 130 milioni) e per la distribuzione (circa $ 30 milioni).\nNegli USA, il film ha incassato circa $ 50 milioni (23,5%), rispetto agli oltre $ 161 milioni del resto del mondo (76,5%)."}
{"id": "1780614", "revid": "767487", "url": "https://it.wikipedia.org/wiki?curid=1780614", "title": "Tulimyrsky", "text": "Tulimyrsky \u00e8 il primo EP della band viking/folk metal finlandese Moonsorrow. Inizialmente la pubblicazione era prevista per il 26 marzo, ma \u00e8 stata poi posticipata al 30 aprile. L'album (il sesto in studio per la band finlandese) contiene una nuova traccia, due cover e due canzoni gi\u00e0 pubblicate e ri-registrate."}
{"id": "1780623", "revid": "2194416", "url": "https://it.wikipedia.org/wiki?curid=1780623", "title": "Controller (informatica)", "text": "Il controller, in informatica, \u00e8 un dispositivo elettronico di un computer, dedicato a gestire e a far accedere al bus una o pi\u00f9 unit\u00e0 periferiche; possiede una propria memoria interna e una serie di registri specializzati.\nEsistono vari protocolli di comunicazione tra il controller e la periferica; alcuni non sono pi\u00f9 utilizzati perch\u00e9 tecnologicamente superati; attualmente i pi\u00f9 utilizzati sono l'EIDE, lo SCSI e il SATA. La comunicazione tra il sistema operativo e la periferica \u00e8 mediata da una componente software chiamata driver."}
{"id": "1780626", "revid": "1305772", "url": "https://it.wikipedia.org/wiki?curid=1780626", "title": "Girlfriend", "text": ""}
{"id": "1780630", "revid": "228587", "url": "https://it.wikipedia.org/wiki?curid=1780630", "title": "Essiccatore termico", "text": ""}
{"id": "1780631", "revid": "767487", "url": "https://it.wikipedia.org/wiki?curid=1780631", "title": "Heaven Is a Place on Earth (DJ Lhasa)", "text": "Heaven Is a Place on Earth \u00e8 un singolo dell'anno 2002 del dj Maurizio Braccagni, in arte \"DJ Lhasa\".\nIl brano riprende il ritornello dell'omonima canzone di Belinda Carlisle."}
{"id": "1780632", "revid": "767487", "url": "https://it.wikipedia.org/wiki?curid=1780632", "title": "Grazie zia", "text": "Grazie zia \u00e8 un film del 1968 diretto da Salvatore Samperi, all'esordio nella regia.\nTrama.\nIl giovane Alvise, figlio di un ricco industriale della provincia veneta, rifiuta di assumere il proprio ruolo prestabilito nella societ\u00e0, sulle orme del padre, fingendo una paralisi alle gambe che i medici credono essere di origine psicosomatica. A causa di una lunga assenza dei genitori, in viaggio all'estero, viene affidato alle cure della zia materna Lea, medico di professione, con cui il ragazzo ha sempre avuto un buon rapporto, nella speranza che almeno lei riesca ad ottenere qualche miglioramento.\nDurante la loro convivenza nella sua isolata villa di campagna, la donna non solo non viene esasperata come gli altri dai comportamenti nevrotici ed imprevedibili del nipote, ma ne viene progressivamente catturata e quello che all'inizio \u00e8 un comprensibile sentimento protettivo materno scivola progressivamente, stimolato dalle provocazioni del ragazzo, verso un contorto sentimento di attrazione e dipendenza, a danno della relazione di lunga data con il giornalista di sinistra Stefano.\nSopraffatta da questo rapporto morboso, Lea finisce per trascurare completamente la sua vita al di fuori di quella casa. Alvise coinvolge irresistibilmente la zia in un crescendo di giochi sadomasochistici, che culminano, com'era nelle sue intenzioni, non nel sesso, ma nella morte: quando le chiede di ucciderlo, la donna accetta senza alcuna esitazione di iniettargli in vena una sostanza letale.\nProduzione.\nPer il ruolo di protagonista era stata inizialmente individuata l'attrice francese Annie Girardot che per\u00f2 rifiut\u00f2 la parte, poi accettata da Lisa Gastoni.\nColonna sonora.\nLa colonna sonora del film \u00e8 stata composta da Ennio Morricone e comprende anche l'impegnata \"Filastrocca vietnamita\", scritta da Sergio Endrigo, e il cantilenante tema musicale \"Guerra e pace pollo e brace\", che punteggia l'intero film.\nDistribuzione.\n\"Grazie zia\" faceva parte della selezione ufficiale del Festival di Cannes 1968, edizione interrotta dai moti studenteschi del Maggio francese.\nCritica.\nAlberto Pezzotta fa notare come il film sia generalmente associato al genere della commedia erotica all'italiana (ci fu un film che rientr\u00f2 in questo filone avente un titolo simile: \"Grazie... nonna\"), tanto che il suo titolo \u00e8 diventato sinonimo di erotismo pruriginoso, \nSecondo Paolo Mereghetti il film riprende e aggiorna i temi di un'altra opera prima di quegli anni, \"I pugni in tasca\" (1965) di Marco Bellocchio, di cui ripropone il protagonista, Lou Castel, in un analogo ruolo di estremo contestatore. Nel ruolo della sensuale zia, Lisa Gastoni ottenne un grande successo, che rilanci\u00f2 la sua carriera, imponendola come icona erotica del cinema d'autore."}
{"id": "1780643", "revid": "183976", "url": "https://it.wikipedia.org/wiki?curid=1780643", "title": "Coccigeo", "text": ""}
{"id": "1780644", "revid": "1718925", "url": "https://it.wikipedia.org/wiki?curid=1780644", "title": "Nobilt\u00e0 austriaca", "text": "La storica nobilt\u00e0 austriaca fu una classe sociale privilegiata dell'Austria. La nobilt\u00e0 venne ufficialmente abolita nel 1919 dopo il crollo dell'Impero austro-ungarico. Le famiglie nobili raccolgono ancora oggi i discendenti delle pi\u00f9 eminenti famiglie nobili del passato, che oggi non godono pi\u00f9 degli specifici privilegi di un tempo. Il sistema nobiliare austriaco \u00e8 molto simile a quello tedesco, dal momento che i due stati si trovavano un tempo sottoposti all'entit\u00e0 sovrastatale del Sacro Romano Impero.\nOgni nobile austriaco che viveva nei territori governati dalla casata degli Asburgo aveva l'obbligo di prestare giuramento all'Imperatore, il quale era considerato nello specifico come un membro dell'aristocrazia austriaca, pi\u00f9 che tedesca. Questo fatto riguardava pi\u00f9 apertamente anche i membri della nobilt\u00e0 boema, ungherese, polacca, croata e dell'Italia settentrionale.\nLa religione era in prevalenza cattolica (dal momento che questo era il concetto di base del Sacro Romano Impero), anche se venivano tollerate minoranze protestanti o filo-protestanti che si riscontravano perlopi\u00f9 in Boemia ed in Transilvania, oltre alla presenza di ortodossi in Galizia ed in Serbia, come del resto persisteva una minoranza aristocratica ebraica.\nLa nobilt\u00e0 austriaca \u00e8 suddivisibile in due categorie:\nStoria.\nDal 1453 gli arciduchi d'Austria si garantirono il diritto di concedere la nobilt\u00e0 ai non nobili, come del resto gi\u00e0 faceva l'Arcivescovo di Salisburgo, che rimaneva un territorio indipendente dal governo asburgico. Accanto al ruolo di Sacro Romano Imperatore (che venne mantenuto ininterrottamente dagli Asburgo dal 1438 al 1806), solo pochissimi altri regnanti dell'Impero godevano di questo diritto preziosissimo. Nell'era dell'assolutismo, la nobilt\u00e0 che risiedeva nelle citt\u00e0 divenne ben presto \"nobilt\u00e0 di corte\" (\"Hofadel\"), facendo del servizio all'Imperatore il proprio scopo primario. Alla corte, erano legate circa un centinaio di famiglie, che per l'appunto possedevano enormi ricchezze e grandi possedimenti terrieri, oltre a giocare un ruolo fondamentale nella politica del paese e nella diplomazia internazionale.\nAl crollo del Sacro Romano Impero, nel 1806, gli Asburgo divennero imperatori d'Austria dal 1804 e continuarono a elevare i propri nobili sino al 1918 ai titoli pi\u00f9 disparati. Molte di queste famiglie, ottennero nel corso della storia la nobilt\u00e0 ereditaria e come tale entrarono a far parte del Herrenhaus (camera dei signori), camera alta del Concilio Imperiale d'Austria (ossia il parlamento \"Reichsrat\"). Tali diritti vennero confermati anche alle antiche famiglie distintesi in passato nei territori del nord Italia, dove molto spesso persistevano famiglie titolate da stati ora estinti o inglobati nei domini austriaci (in particolare dalla Repubblica di Venezia).\nNobilt\u00e0 ebraica.\nGrazie alla Patente di Tolleranza (\"Toleranzpatent\"), voluta dall'Imperatore Giuseppe II nel 1781, i sudditi ebrei furono quasi equiparati agli altri.\nIn tale ambito taluni banchieri ebrei e successivamente anche taluni imprenditori e industriali appartenenti a questa tradizione religiosa poterono essere decorati, oltre che con onorificenze varie, anche con titoli nobiliari minori (freiherr= barone, oppure ritter = cavaliere, anche ereditario) per servizio e per lealt\u00e0, pur mantenendo la propria fede avita. \nMalgrado i titoli, poich\u00e9 quella emanata era una patente di \"tolleranza\" talune discriminazioni nei confronti degli ebrei restarono presenti, anche per i nobilitati. \nI sudditi ebrei, tantopi\u00f9 se nobili, poterono godere di pieni diritti rispetto a quelli cattolici a partire dal 1860 quando Francesco Giuseppe abol\u00ec le restanti discriminazioni. \nAlcuni nobili, inoltre, una volta ricevuto il titolo, anche per riconoscenza verso l'Imperatore, si convertirono al cattolicesimo (come nel caso del Barone Karl Wetzler von Plankenstern nel XVIII secolo).\nNel complesso delle Comunit\u00e0 ebraiche i nobili ebrei rappresentavano una piccolissima minoranza e nel 1821 a Vienna si contavano 9 famiglie titolate di religione ebraica. \nIl favore della Duplice Monarchia verso i sudditi ebrei ad ogni modo, consent\u00ec allo stato un certo maggiore sviluppo dei commerci, delle industrie e delle attivit\u00e0 bancarie. \nTra le pi\u00f9 dinamiche e ricche famiglie ebraiche dell'Impero asburgico si ricordano i Rothschild, gli Arnstein, gli Eskeles, i Gomperz, i Kuffner, i Lieben, gli Auspitz, gli Schey von Koromla, i Todesco, i Wertheimstein ed i Wetzlar detti anche Wetzler von Plankenstern.\nL'abolizione della nobilt\u00e0 austriaca nel 1919.\nLa \"Adelsaufhebungsgesetz\" del 1919 (Legge sull'abolizione della nobilt\u00e0) abol\u00ec tutti i privilegi della nobilt\u00e0 austriaca e per questo difficilmente i nobili non pi\u00f9 riconosciuti poterono continuare a portare assieme ai loro cognomi le particelle \"von\" o \"zu\" indicanti le infeudazioni.\nMolti elementi della nobilt\u00e0, ad ogni modo, continuarono a giocare un ruolo fondamentale nelle faccende di Stato, anche dopo il crollo del sistema imperiale.\nTitoli nobiliari.\nLa nobilt\u00e0 austriaca era divisa in due categorie:\nAll'alta nobilt\u00e0 appartenevano principi, duchi, marchesi e conti, mentre il resto dei titolati si poneva nella bassa nobilt\u00e0.\nDal 1815, per\u00f2, a causa del riassetto nobiliare post Congresso di Vienna, il titolo di principe scese di gerarchia, tra quello di duca e quello di conte, pressoch\u00e9 a pari con quello di marchese, fin praticamente a sostituirlo. Da qua l'alta nobilt\u00e0 divenne composta da duchi, principi e conti.\nI membri non regnanti della famiglia imperiale, ottenevano il titolo di Arciduca (o Arciduchessa) (\"Erzherzog\"/\"Erzherzogin\") e godevano del trattamento di \"Altezza Imperiale\" (\"Kaiserliche Hoheit\"); aveva il titolo di \"Altezza Imperiale e Reale\" (\"Kaiserliche und k\u00f6nigliche Hoheit\"). La moglie dell'Imperatore aveva il titolo di Imperatrice (\"Kaiserin\") e godeva del trattamento di \"Sua Maest\u00e0\".\nAltri appartenenti a linee collaterali della famiglia imperiale venivano creati duchi o principi con il titolo di \"Altezza\" (\"Hoheit\") o \"Altezza Serenissima\" (\"Durchlaucht\").\n\"Markgraf / Markgr\u00e4fin\" (Marchese / Marchesa).\nIl titolo di Marchese era, nella definizione del Sacro Romano Impero, quello di Margravio.\nCome gi\u00e0 specificato, il titolo venne poi gradualmente sostituito da quello di Principe, diventando in sostanza una classe nobiliare a parte.\n\"Graf / Gr\u00e4fin\" (Conte / Contessa).\nNella maggior parte dei casi, il trattamento era quello di \"Erlaucht\" (Altezza Illustrissima). In tedesco veniva anche titolata con la frase \"Gr\u00e4fliche Gnaden\" (Sua Grazia Comitale).\n\"Freiherr / Freifrau / Freiin\" (Barone / Baronessa).\nPer il titolo baronale non esistevano speciali trattamenti se non quello di \"Gn\u00e4diger Herr\", \"Gn\u00e4dige Frau\" o \"Gn\u00e4diges Fr\u00e4ulein\" che corrispondevano a forme comuni di gentilezza. Bisogna precisare che la parola Freiherr/Freiin/Freifrau corrispondevano correttamente al titolo, mentre il nome di \"Baron/Baronin\" stava ad indicare coloro che avevano ottenuto il titolo per matrimonio.\n\"Ritter\" (Cavaliere).\nAnche in questo caso non esisteva un trattamento specifico per il titolo di Cavaliere, ma \"Gn\u00e4diger Herr\" veniva utilizzato come trattamento di cortesia. Il titolo persisteva solo per i membri maschi e non ne esisteva la versione femminile. Normalmente le dame appartenenti ad una famiglia equestre avevano il titolo di \"Edle von\".\n\"Edler / Edle\" (Nobiluomo/ Nobildonna).\nNon vi era una titolatura ufficiale, ma veniva utilizzato il trattamento \"Gn\u00e4diger Herr\" o \"Gn\u00e4dige Frau\" come forma di cortesia.\n\"Erbs\u00e4lzer\" (Patrizio).\nIl titolo di erbs\u00e4lzer spettava ai patrizi della citt\u00e0 tedesca di Werl, in quanto erano titolari ereditari (erb-) delle vicine miniere di salgemma (salz).\nSi noti pertanto che non si tratta di un titolo conferito in Austria, bens\u00ec solo riconosciuto a chi gi\u00e0 ne abbia diritto."}
{"id": "1780646", "revid": "287204", "url": "https://it.wikipedia.org/wiki?curid=1780646", "title": "Paulo Simao", "text": ""}
{"id": "1780648", "revid": "117868849", "url": "https://it.wikipedia.org/wiki?curid=1780648", "title": "Tescio", "text": "Il Tescio \u00e8 un torrente che scorre in Umbria, affluente di sinistra del Chiascio.\nEsso nasce dal monte dei Cani, ad un'altezza di 871\u00a0m, \u00e8 lungo 20,0\u00a0km e durante la stagione estiva \u00e8 per la maggior parte del tempo secco, soprattutto nella zona compresa tra Santa Maria degli Angeli (Assisi) e lo sbocco nel Chiascio, a Bastia Umbra.\nAlcune testimonianze - tra le quali una del celebre avv. Giovanni Antonio Bini pubblicata postuma nel 1705 - ci dicono chiaramente che il nome \"Tescio\" sorse come il volgare assisiate di \"Torrente Subasio\".\nSulla foce con il Chiascio c'\u00e8 un ponte del XVI secolo, fatto costruire dallo Stato Pontificio."}
{"id": "1780651", "revid": "395393", "url": "https://it.wikipedia.org/wiki?curid=1780651", "title": "Montaretto", "text": "Montaretto \u00e8 un piccolo centro abitato ligure facente parte del comune di Bonassola. Paese caratteristico della riviera ligure, si trova a circa 300 m s.l.m. ed \u00e8 famoso per il caratteristico marmo e la produzione vinicola.\nStoria.\nLe prime notizie sull'esistenza della piccola frazione risalgono alla prima met\u00e0 del Quattrocento e riguardano anche il piccolo borgo di Reggimonti. In quel periodo i centri storici di mezza costa, che formavano il piccolo borgo di Bonassola, dipendevano amministrativamente dalla Podesteria di Framura.\nQuesta zona era nota per l'abbondante produzione di olio, vino e castagne.\nIl saccheggio del 1560.\nDopo la conquista turca di Costantinopoli nel 1453, la riviera ligure ritorn\u00f2 in balia dei pirati musulmani. Gi\u00e0 da lungo tempo, per la mancanza di adeguate opere difensive, gli abitanti della costa erano esposti alle frequenti incursioni, alle razzie e ai rapimenti di persone da parte dei pirati. Ma a causa dell'inerzia della Repubblica di Genova e della discordia tra gli abitanti del borgo a mare e quelli di mezza costa, non si riusciva a trovare un accordo per la costruzione di un valido sistema di difesa comune.\nL'incursione del 1560 a Bonassola fu una delle pi\u00f9 gravi aggressioni avvenute nel Levante ligure: il 2 maggio di quell'anno i pirati turchi saccheggiarono e devastarono i borghi di Bonassola e Montaretto. Di quel terribile evento sono rimaste molte descrizioni, tra cui quella del podest\u00e0 di Sestri Levante, che nello stesso giorno cos\u00ec scriveva al Senato genovese:\n. Vi \u00e8 anche il resoconto del podest\u00e0 di Framura, da cui Bonassola dipendeva, inviato pure al Senato genovese, nel quale si afferma che l'incursione dei turchi si concluse con distruzioni, furti e la cattura di cinquantatr\u00e9 persone di Bonassola e tredici uomini di Levanto \"venuti per dar soccorso, d\u00e8 quali tutti se ne sono ricatati (riscattati) ventitr\u00e9, cio\u00e8 deci di Bonazzola et li tredici di Levanto, il resto sta ancora nelle mani di corsari.\"\nNel 1584, anche se Bonassola era oramai difesa da un Castello, il timore delle incursioni musulmane era tale che la chiesa di Santa Caterina rimase senza parroco perch\u00e9, trovandosi vicina al mare, risultava facile bersaglio per i pirati.\nMonumenti e luoghi d'interesse.\nArchitetture civili.\nAffacciata sul mare, La Casa del Popolo di Montaretto \u00e8 forse l'edificio pi\u00f9 caratteristico della frazione.\nFu costruita su iniziativa di alcuni giovani del luogo che volevano una casa comune dove si potesse ballare e organizzare feste, ma anche leggere l'Unit\u00e0 e discutere di politica.\nIl terreno fu acquistato per \u00a3 700.000 a nome di un singolo, per evitare che l'acquisto fosse respinto dal venditore per ragioni politiche.\nIn seguito il terreno divenne propriet\u00e0 del Partito Comunista Italiano della provincia e il 1\u00ba maggio 1962, in occasione della festa dei lavoratori, incominci\u00f2 la raccolta fondi per la costruzione della casa.\nNel 1963 cominciarono i lavori ma, a causa dell'insufficiente quantit\u00e0 di denaro, venne chiesto un contributo a tutti gli abitanti della frazione.\nLa casa fu terminata nel 1968 e in quello stesso anno fu inaugurata.\nNel 1970 la Casa del Popolo divenne sede dello spaccio (oggi negozio di alimentari) e del circolo Arci; si raccolsero 100 firme per ottenere l'affiliazione al fine di poter organizzare feste ed eventi.\nCon gli ultimi lavori, eseguiti negli anni 80 e 90, la Casa \u00e8 dotata di due cucine complete e uno spazio dotato di tavolo da biliardo, televisione e computer, dotato di collegamento a Internet.\nInfrastrutture e trasporti.\nMontaretto si raggiunge dalle uscite autostradali di Carrodano-Levanto e di Deiva Marina.\nUscendo a Carrodano, bisogna dirigersi verso Levanto e da qui prendere la strada provinciale per Montaretto.\nUscendo a Deiva Marina bisogna proseguire verso Framura fino ad imboccare la SP42 per Montaretto."}
{"id": "1780652", "revid": "1590006", "url": "https://it.wikipedia.org/wiki?curid=1780652", "title": "Metodo delle potenze", "text": "Il metodo delle potenze \u00e8 un semplice metodo iterativo per il calcolo approssimato dell'autovalore di modulo massimo di una matrice e il corrispondente autovettore.\nIl metodo.\nSia formula_1 diagonalizzabile con autovalori formula_2 tali che\nformula_3\nFissato un vettore formula_4 (la cui proiezione sull'autospazio relativo a formula_5 \u00e8 non nulla), si genera la successione\nformula_6 per formula_7\nSi pu\u00f2 allora dimostrare che la successione degli formula_8 tende all'autovettore relativo all'autovalore di modulo massimo.\nConvergenza.\nSiccome formula_9 \u00e8 per ipotesi diagonalizzabile, esiste una base di autovettori formula_10.\nAllora il vettore formula_11 pu\u00f2 essere riscritto come\ne conseguentemente, per la definizione di autovalore di una matrice, il risultato della formula_13-esima iterazione come:\nAdesso, per comodit\u00e0 di notazione, spostiamo gli indici da pedice in apice: formula_15 e formula_16\nIndicando con formula_17 e formula_18 le componenti formula_19-esime dei vettori formula_20 e formula_21, per gli indici formula_22 per cui formula_23 e formula_24 si ha:\nE poich\u00e9 formula_26 per formula_27 si ha:\nQuindi da un certo indice formula_13 in poi l'autovalore formula_5 pu\u00f2 essere approssimato con il rapporto indicato.\nCon questo metodo si pu\u00f2 approssimare anche l'autovettore formula_31. Infatti si ha:\nE passando al limite (poich\u00e9 formula_33) si ottiene:\nche sarebbe l'autovettore formula_35 opportunamente normalizzato.\nImplementazione.\nIl metodo delle potenze non viene praticamente mai implementato nella formulazione data, poich\u00e9 dopo pochi passi si potrebbero avere problemi di underflow o overflow. Per evitare questi problemi \u00e8 necessario eseguire a ogni passo una normalizzazione del vettore ottenuto, costruendo una successione formula_36 per formula_37 cos\u00ec definita:\ndove formula_39 \u00e8 uno scalare tale che formula_40 (tipicamente si prende la norma euclidea di formula_41).\nUtilizzi.\nIl metodo delle potenze \u00e8 scarsamente utilizzato poich\u00e9 permette il calcolo dei soli autovalori e autovettori dominanti. Trova per\u00f2 degli impieghi in specifici problemi: ad esempio \u00e8 alla base del metodo utilizzato da Google per il proprio algoritmo di PageRank.\nVarianti.\nEsistono numerose varianti del metodo delle potenze. La pi\u00f9 famosa \u00e8 quella del metodo delle potenze inverse che permette il calcolo approssimato dell'autovalore in modulo minore e del rispettivo autovettore. L'algoritmo si basa sull'osservazione che l'autovalore minore in modulo di una matrice, sar\u00e0 l'autovalore dominante della matrice inversa.\nPer il calcolo di un autovalore di modulo compreso fra il massimo ed il minimo autovalore si pu\u00f2 invece utilizzare il metodo delle potenze inverse con shift, abbinato ai teoremi di Gerschgorin sulla localizzazione degli autovalori: modificando la matrice tramite un parametro formula_42 il metodo trova l'autovalore di modulo pi\u00f9 prossimo al valore del parametro."}
{"id": "1780655", "revid": "767487", "url": "https://it.wikipedia.org/wiki?curid=1780655", "title": "Together Forever (DJ Lhasa)", "text": "Together Forever \u00e8 un singolo dell'anno 2003 del dj Maurizio Braccagni, in arte \"DJ Lhasa\", cover dell'omonimo brano di Rick Astley."}
{"id": "1780656", "revid": "287204", "url": "https://it.wikipedia.org/wiki?curid=1780656", "title": "Simao", "text": ""}
{"id": "1780657", "revid": "80598", "url": "https://it.wikipedia.org/wiki?curid=1780657", "title": "Un gelato al limon", "text": "Un gelato al limon \u00e8 il terzo album del cantautore Paolo Conte.\nIl disco.\nDopo i primi due dischi, sempre con la produzione di Lilli Greco, Paolo Conte ha una pausa discografica di tre anni e mezzo, in cui comunque continua l'attivit\u00e0 dal vivo: nel 1976 partecipa al Premio Tenco, e nell'inverno tra la fine del 1976 e l'inizio del 1977 si esibisce in alcuni concerti con alcuni amici conosciuti alla RCA, Piero Ciampi, Nada e Renzo Zenobi, ma le serate non riscuotono molto successo.\nPer il nuovo disco quindi Conte cambia produttore, affidandosi a Nanni Ricordi, che per gli arrangiamenti si affida a Claudio Fabi e che decide di rinnovare il gruppo di lavoro di Conte: viene quindi cambiato lo studio di registrazione, passando agli Stone Castle Studios di Carimate, e i musicisti; tra essi vale la pena di ricordare due componenti della Premiata Forneria Marconi, il chitarrista Franco Mussida e il bassista Patrick Djivas, il batterista Walter Calloni (che proprio in quel periodo iniziava a suonare con la PFM come session man), il clarinettista jazz di origine siciliana Salvatore Giumento ed il chitarrista argentino Juan Carlos \"Flaco\" Biondini, solitamente musicista con Francesco Guccini.\nIl disco viene registrato tra marzo ed aprile del 1979, ed i tecnici del suono sono Ruggero Penazzo, Dave Bellotti e Luca Rossi; il mixaggio, eseguito sempre negli \"Stone Castle Studios\", \u00e8 realizzato da Roberto Manfredi, Claudio Fabi e Dave Bellotti.\nLa copertina dell'album \u00e8 opera di Renzo Chiesa, raffigura Paolo Conte al pianoforte, scattata al Brelin di Milano, al pianoforte , con il contrabbassista Giorgio Azzolini in secondo piano e Silvana Casarotto dell'Ufficio Stampa dell'RCA che lo osserva; all'interno sono riportati i testi di tutte le canzoni, le note tecniche sulla realizzazione del disco e tre fotografie di Renzo Chiesa, \"simboliche\" dei testi di Conte.\nL'uscita del 33 giri \u00e8 preceduta da quella di un 45 giri, Uomo camion/Angiolino, pubblicato nell'autunno del 1978: i due brani sono completamente diversi, per quel che riguarda l'arrangiamento, dalle versioni riportate nell'album, e non sono i soli gi\u00e0 conosciuti: nel 1976 infatti Nada aveva gi\u00e0 inciso \"Arte\" nell'album Nada, mentre sempre nel 1978 \"Bartali\" era stata gi\u00e0 incisa da Bruno Lauzi nell'LP Alla grande\nA questo far\u00e0 seguito un secondo 45 giri, pubblicato invece dopo l'estate, Un gelato al limon/Sudamerica, ma in questo caso si tratta delle stesse registrazioni.\nIl disco si pone come un anello di congiunzione tra i primi due dischi ed i successivi, per quel che riguarda soprattutto le musiche e le sonorit\u00e0 degli arrangiamenti: se infatti i testi continuano la descrizione di una certa provincia italiana, spesso con ironia ed umorismo, le musiche invece si discostano dalle polke e mazurche prevalenti nei primi due dischi per accostarsi al jazz ed ai ritmi sudamericani.\n\"Un gelato al limon\" non ebbe successo dal punto di vista delle vendite, ma ebbe per\u00f2 il merito di attirare finalmente l'attenzione del grande pubblico sul cantautore astigiano grazie soprattutto ad alcune canzoni come \"Bartali\" (dedicata al grande ciclista Gino Bartali) e \"Sudamerica\" (entrambe incise nello stesso periodo da Enzo Jannacci nel suo album Foto ricordo), o la stessa title track, che Lucio Dalla e Francesco De Gregori presentarono con un arrangiamento rock'n'roll durante il tour Banana Republic (inserendola poi nell'omonimo disco).\nCome per gli album precedenti, tutti i testi e le musiche sono di Paolo Conte.\nNel 1988 l'album \u00e8 stato ristampato in CD dalla RCA Italiana, in seguito \u00e8 stato ristampato dalla BMG."}
{"id": "1780662", "revid": "188323", "url": "https://it.wikipedia.org/wiki?curid=1780662", "title": "Incrocio delle valvole", "text": ""}
{"id": "1780664", "revid": "767487", "url": "https://it.wikipedia.org/wiki?curid=1780664", "title": "No Controles (Dj Lhasa)", "text": "No Controles \u00e8 un singolo dell'anno 2004 del dj Maurizio Braccagni (in arte \"DJ Lhasa\"), cover dell'omonimo brano del 1983."}
{"id": "1780665", "revid": "6923", "url": "https://it.wikipedia.org/wiki?curid=1780665", "title": "Lion (Nestl\u00e9)", "text": "Il Lion\u00ae \u00e8 una barretta di cioccolato immessa sul mercato da Rowntree Mackintosh nel 1976 e successivamente confezionata da Nestl\u00e9 (dopo l'acquisizione dell'industria dolciaria inglese da parte della multinazionale svizzera) dal 1988. Consiste in un wafer, con caramello e riso soffiato e coperto di cioccolato al latte.\nStoria.\nIl concetto del prodotto fu creato dal maitre chocolatier Allan Norman, noto per le sue innovazioni dolciarie. Il suo lancio sul mercato fu deciso dal manager della Rowntree Mackintosh Eric Luciano Nicoli negli anni settanta, dopo un test iniziale nell'area di Dorset (Inghilterra).\nIn alcune zone del mondo, come Stati Uniti e Canada (nazioni in cui era stato originariamente messo in commercio da Rowntree DeMet's, divisione nordamericana di Rowntree Mackintosh) era conosciuto come \"Big Cat\" fino ai tardi anni novanta. Nestl\u00e9 ha poi provveduto ad uniformare la denominazione \"Lion\" per il prodotto nei vari mercati internazionali. In alcuni paesi d'Europa sono disponibili anche le varianti \"White Lion\" e \"Peanut Butter Lion\".\nCampagna pubblicitaria.\nDal 1993 al 1999 \u00e8 andato in onda un programma d'intrattenimento, \"Lion Network\", prima su TMC dal 1993 al 1997 e poi su TMC2 dal 1997 al 1999 basato principalmente su un gioco interattivo e sponsorizzato dallo stesso snack Lion.\nLion \u00e8 stato anche sponsor nella stagione 1992-1993 dei Devils Milano di hockey su ghiaccio."}
{"id": "1780668", "revid": "729019", "url": "https://it.wikipedia.org/wiki?curid=1780668", "title": "Ferrovia Teglio Veneto-Bertiolo-Udine", "text": "La ferrovia Teglio Veneto-Bertiolo-Udine \u00e8 una linea ferroviaria incompiuta del Friuli-Venezia Giulia. Fu costruita in parte e per quanto attiene alla sola sede stradale, ma non fu completata e aperta all'esercizio. Avrebbe collegato Teglio Veneto, sulla ferrovia Casarsa-Portogruaro a Udine.\nStoria.\nLa linea venne progettata dopo la prima guerra mondiale allo scopo di favorire le comunicazioni tra Portogruaro e il Friuli. La linea era ritenuta essenziale dallo Stato Maggiore dell'esercito in caso di guerra sul fronte orientale.\nLa ferrovia fu effettivamente costruita (come la coeva Ferrovia Bertiolo-Palmanova-Savogna) da Teglio Veneto a Bertiolo e da qui fino a Sclaunicco presso Campoformido, mentre oltre questa localit\u00e0 rimasero solo molti espropri.\nI lavori di costruzione iniziati negli anni venti furono sospesi in seguito alla crisi economica dell'inizio degli anni trenta. Ripresi nel secondo dopoguerra con il rinnovato scopo di costruire una direttissima a doppio binario tra Udine e Portogruaro che avrebbe accorciato la distanza tra Venezia e il capoluogo friulano (con raddoppio anche del tratto Portogruaro-Teglio Veneto), vennero definitivamente sospesi intorno agli anni sessanta poco dopo la conclusione del grande ponte sul Tagliamento presso Madrisio di Varmo. La sua costruzione si \u00e8 fermata quando ormai era quasi alle porte di Udine. . Successivamente la sede fu trasformata nella strada provinciale SP95, detta appunto \"La Ferrata\"."}
{"id": "1780681", "revid": "96858", "url": "https://it.wikipedia.org/wiki?curid=1780681", "title": "Angel Corpse", "text": ""}
{"id": "1780684", "revid": "1393243", "url": "https://it.wikipedia.org/wiki?curid=1780684", "title": "Microsoft XNA", "text": "Microsoft XNA (\"XNA is Not an Acronym\", letteralmente \"XNA non \u00e8 un acronimo\") \u00e8 un framework gratuito realizzato da Microsoft specifico per lo sviluppo di videogiochi su pi\u00f9 piattaforme: PC, Xbox 360 e Windows Phone 7. \u00c8 stato supportato ufficialmente dal 2006 al 2013. Fornisce una serie di classi e relative funzioni atte a semplificare lo sviluppo di videogiochi, sia bidimensionali che tridimensionali. XNA infatti svolge molte delle procedure a livello basso che normalmente bisogna affrontare durante lo sviluppo di un videogioco, come ad esempio l'implementazione integrata per la gestione della grafica, del suono e degli input.\nFunzionamento.\nBasato su DirectX 9 e .NET Framework, esso si sviluppa in C# con l'utilizzo dell'IDE Visual Studio, anche in versione gratuita Express. Un'altra caratteristica di XNA \u00e8 la sua possibilit\u00e0 di lavorare sia ad alto livello sia a basso livello, a discrezione dello sviluppatore. Ad esempio \u00e8 possibile applicare velocemente uno shader preconfigurato tra i molti gi\u00e0 disponibili come un effetto di luce ed ombra, oppure \u00e8 possibile scrivere personalmente uno shader o una struttura dati su cui operare (ad esempio la struttura della rappresentazione di un vertice), scegliendo quanti bit allocare e come utilizzarli all'interno della memoria video.\nStoria.\nLa prima versione beta pubblicata risale al 2006.\nL'ultima versione di XNA \u00e8 la 4.0, con gli ultimi aggiornamenti risalenti a ottobre 2011.\nLo sviluppo della piattaforma \u00e8 cessato ufficialmente a inizio 2013. MonoGame, un'implementazione open source di XNA, ha continuato a supportare gli sviluppatori di giochi XNA, consentendo loro anche di realizzare prodotti per Windows 8, che altrimenti non supporta XNA."}
{"id": "1780685", "revid": "123090551", "url": "https://it.wikipedia.org/wiki?curid=1780685", "title": "Quadro (diritto del lavoro italiano)", "text": "Il termine quadro indica, nel diritto del lavoro italiano, una qualifica del lavoratore dipendente.\nDescrizione.\nDisciplina normativa.\nI quadri costituiscono, assieme a dirigenti, impiegati e operai, una delle quattro categorie di lavoratori subordinati previste dalla legge\n del codice civile italiano.\nUna pi\u00f9 precisa qualificazione \u00e8 avvenuta soltanto con l'emanazione della legge 13 maggio 1985, n. 190. Nella Pubblica Amministrazione italiana la categoria dei quadri corrisponde a quella dei funzionari.\nCaratteristiche.\nSi tratta di lavoratori che svolgono attivit\u00e0 di rilevante importanza ai fini dello sviluppo e dell'attuazione degli obiettivi dell'impresa, e che dipendono direttamente dall'imprenditore o da un dirigente. I requisiti e le norme di appartenenza alla categoria sono contenute nei singoli contratti collettivi di lavoro, come espressamente demandato dalla legge 190/1985.\nIn ambito bancario il \"Quadro di quarto livello (introdotto col CCNL del 2008)\" \u00e8 il quadro di grado pi\u00f9 elevato. Pu\u00f2 anche assumere la qualifica di \"Direttore di agenzia di Banca\". In generale, come previsto dalla legge, il quadro \u00e8 una qualifica intermedia tra quella di dirigente e di impiegato. Le diverse mansioni dei quadri dipendono da ciascun settore/CCNL. Spesso, quando non esiste un dirigente per una determinata funzione, il quadro pu\u00f2 rivestire ruoli direttivi (se previsto dal contratto)."}
{"id": "1780686", "revid": "1714743", "url": "https://it.wikipedia.org/wiki?curid=1780686", "title": "Luisa Margherita di Prussia", "text": "Biografia.\nLuisa Margherita nacque a Marmorpalais, nei pressi di Potsdam. Suo padre era Federico Carlo di Prussia, figlio di Carlo di Prussia e della principessa Maria di Sassonia-Weimar-Eisenach. Sua madre era Maria Anna di Anhalt, figlia di Leopoldo IV di Anhalt-Dessau. Il suo bisnonno fu Federico Guglielmo III di Prussia.\nMatrimonio.\nIl 13 marzo 1879 spos\u00f2, presso St. George's Chapel a Windsor, Arturo, duca di Connaught, figlio di Alberto di Sassonia-Coburgo-Gotha e della regina Vittoria. Molte membri delle famiglie reali d'Inghilterra e della Germania hanno partecipato, come ad esempio il principe e la principessa di Galles. Dopo il suo matrimonio, lei \u00e8 stato designato Sua Altezza Reale la Duchessa di Connaught e il suo nome \u00e8 stato anglicizzato come Luisa Margherita.\nDurante i primi venti anni di matrimonio, Luisa accompagn\u00f2 il marito nei suoi vari ruoli istituzionali.\nNel 1911 accompagn\u00f2 il marito in Canada, poich\u00e9 era diventato Governatore Generale del Canada. Rientrarono in inghilterra nel 1916.\nLuisa Margherita mor\u00ec a causa della bronchite dovuta all'epidemia d'influenza spagnola. Venne sepolta nel memoriale di Frogmore. \u00c8 stata il primo membro della famiglia reale britannica ad essere cremato. La procedura di seppellire le ceneri in un'urna non era ancora nota a quel tempo, e la sua urna \u00e8 stata trasportata in una bara normale durante le cerimonie funebri. Le sue ceneri sono state poi sepolte al Burial Ground Reale, Frogmore. Il duca di Connaught le sopravvisse per quasi 25 anni."}
{"id": "1780693", "revid": "62004", "url": "https://it.wikipedia.org/wiki?curid=1780693", "title": "Coppa del mondo di calcio femminile", "text": ""}
{"id": "1780703", "revid": "767487", "url": "https://it.wikipedia.org/wiki?curid=1780703", "title": "Super Tanz E.P.", "text": "Super Tanz E.P. \u00e8 un singolo dell'anno 2006 del dj Maurizio Braccagni, in arte \"DJ Lhasa\"."}
{"id": "1780707", "revid": "62004", "url": "https://it.wikipedia.org/wiki?curid=1780707", "title": "Coppa del mondo di calcio femminile 2007", "text": ""}
{"id": "1780709", "revid": "1305772", "url": "https://it.wikipedia.org/wiki?curid=1780709", "title": "Girlfriends", "text": ""}
{"id": "1780712", "revid": "125253270", "url": "https://it.wikipedia.org/wiki?curid=1780712", "title": "L'altra donna del re (romanzo)", "text": "L'altra donna del re (titolo originale \"The Other Boleyn Girl\") \u00e8 un popolare romanzo storico scritto dall'autrice britannica Philippa Gregory, ambientato nella nobilt\u00e0 inglese del XVI secolo e basato sulla vita di Maria Bolena, e narrato dal suo stesso punto di vista, sorella della ben pi\u00f9 famosa Anna, seconda sposa del re Enrico VIII d'Inghilterra. \nDal romanzo \u00e8 stato tratto nel gennaio 2003 uno sceneggiato televisivo dal titolo \"The Other Boleyn Girl\" (dove il ruolo di Maria era interpretato da Natascha McElhone), mentre nel 2008 ne \u00e8 uscita trasposizione cinematografica del regista Justin Chadwick. Il film, dal titolo \"L'altra donna del re\", \u00e8 interpretato da Natalie Portman, Scarlett Johansson ed Eric Bana.\nTrama.\nMaria Bolena: amante del re Enrico VIII d'Inghilterra.\nXVI secolo. Enrico VIII, re d'Inghilterra, non riesce ad avere un erede: la regina sua consorte, Caterina d'Aragona, dopo una sola figlia e tanti aborti, bambini nati morti o sopravvissuti solo pochi mesi, sembra non essere in grado di dargli un maschio. In questo clima di tensione le famiglie nobili inglesi si affrettano a proporre le loro figlie, giovani e soprattutto fertili, nella speranza che una di loro riesca a dare un erede al re, ponendo di fatto la famiglia di lei al vertice del regno. Ma Enrico VIII sembra essere interessato solo alla giovanissima Maria Bolena, sposa del caro amico William Carey e dama di compagnia tra le favorite della regina Caterina. Vedendo l'opportunit\u00e0 di una salita al potere, la famiglia Bolena-Howard spinge Maria tra le braccia del re. Lei acconsente, seppur con riluttanza (per il danno d'immagine che avrebbe creato al marito e a se stessa qualora il sovrano si fosse stancato di lei), ma sa di non poter fuggire ai suoi doveri di figlia, che le impongono assoluta obbedienza. \nIncominciano cos\u00ec i giochi dell'amor cortese con il re che, inaspettatamente, si innamora pazzamente di lei. Grazie anche ai preziosi suggerimenti dell'invidiosa sorella Anna, Maria riesce a stringere sempre pi\u00f9 a s\u00e9 il sovrano.\nLa notizia della ormai impossibilit\u00e0 della regina Caterina di rimanere incinta spinge ancor di pi\u00f9 Enrico fra le braccia di Maria, tanto da volerla al proprio fianco in tutte le occasioni, anche in quelle pubbliche, al posto della regina. Maria rimane incinta ma, contrariamente ad ogni aspettativa, d\u00e0 alla luce una bambina: Catherine. Enrico VIII non mostra apertamente la delusione, ma l'episodio lo fa riavvicinare alla regina, soprattutto in seguito alla recente vittoria in guerra contro la Francia (avvenuta grazie anche all'alleanza con la Spagna, patria di Caterina), lasciando in disparte Maria. Quando, per\u00f2, gli eventi si ribaltano e l'alleanza con la Spagna s'incrina, Enrico si allontana definitivamente da Caterina, ponendo nuovamente Maria al centro delle sue attenzioni. Tornata nelle grazie del re, la giovane Bolena rimane nuovamente incinta, e questa volta d\u00e0 alla luce l'erede maschio tanto agognato: Enrico. Durante la gravidanza la famiglia Bolena-Howard impone alla sorella Anna di mantenere vivo l'interesse del re su Maria anche a costo di corteggiarlo lei stessa, in modo che, se lui avesse perso interesse per Maria, accanto al re ci sarebbe stata sempre e solo una Bolena. Ed \u00e8 esattamente ci\u00f2 che avviene.\nAnna Bolena: la nuova favorita del re.\nCostretto a stare lontano da Maria, obbligata all'immobilit\u00e0 durante gli ultimi mesi della gravidanza, re Enrico rimane ammaliato dalla bellezza e dalla calcolata grazia di Anna tanto da volerne fare la sua amante. Ma Anna non vuole essere vittima dello stesso destino della sorella, non vuole essere solo l'ennesimo capriccio del re, bens\u00ec mira alla meta pi\u00f9 alta: farsi sposare e diventare, cos\u00ec, la nuova regina d'Inghilterra. Incomincia perci\u00f2 un gioco d'astuzia col sovrano, stuzzicando il suo ardore ma allo stesso tempo rifiutandosi di concedersi. Ci\u00f2 non fa che accentuare il desiderio del re tanto da spingerlo a compiere un'azione che mai nessun sovrano aveva osato fare: divorziare dalla propria regina per convolare a nuove nozze, rischiando di scatenare il caos nel regno. Non potendo ottenere il benestare della Chiesa cattolica al divorzio, il re cerca di invalidare le nozze con Caterina sostenendo fermamente la mancata purezza di lei al momento delle nozze (all'epoca era la giovane vedova di Arturo, fratello di Enrico VIII). A seguito delle pesanti accuse, la Chiesa decide di istruire un processo per verificarne la fondatezza, e cos\u00ec vari legati papali vengono mandati alla corte di Londra.\nIntanto, dietro suggerimento di Anna, la regina Caterina viene definitivamente allontanata dalla corte, scatenando una forte reazione del popolo, che incomincia a chiamarla \u00abCaterina la Benamata\u00bb, mostrando invece un chiaro odio nei confronti di Anna Bolena, sulla quale iniziano gi\u00e0 a circolare le prime voci di stregoneria.\nDa favorita del re a regina d'Inghilterra.\nOttenuto il titolo di \"marchese di Pembroke\" e sentendosi oramai sicura del proprio destino di regina (nonostante i sempre pi\u00f9 frequenti tumulti cittadini e il procrastinarsi delle nozze), Anna decide di concedersi al re nella speranza di dargli un erede maschio e rendere, cos\u00ec, indissolubile il suo legame con il regno inglese. Non volendo aspettare ulteriormente il verdetto del processo, Enrico VIII si affretta a varare una nuova legge che gli avrebbe permesso di sposarsi legalmente (almeno secondo la legge della nuova Chiesa inglese). Le nozze si celebrano in forma privata a Whitehall, nuova propriet\u00e0 di Anna.\nNella primavera del 1533 il tribunale inglese, nella persona dell'arcivescovo Thomas Cranmer, conclude il processo (pur non avendone l'autorit\u00e0, poich\u00e9 la decisione finale spettava al papa) giudicando il matrimonio tra Caterina ed Enrico non valido e dichiarando - per contro - ufficialmente valide le nozze tra il re ed Anna Bolena. \nAnna rimane finalmente incinta ma, a dispetto di ogni aspettativa, d\u00e0 alla luce una bambina: Elisabetta. La delusione \u00e8 forte, ma Anna non si scoraggia, sicura che ben presto sarebbe rimasta nuovamente incinta e questa volta di un erede maschio. Infatti verso la fine del 1533 scopre di essere incinta, ma la gravidanza \u00e8 difficoltosa al punto da avere un aborto spontaneo dopo soli pochi mesi.\nMaria e le nozze con William Stafford.\nMaria nel frattempo viene serratamente corteggiata da William Stafford, un gentiluomo al servizio del padre, di cui si innamora suo malgrado, cedendo alle lusinghe di una vita di campagna, libera dagli obblighi di corte e dai giochi di potere della famiglia Bolena. Si sposa in segreto con lui fuggendo nella sua tenuta nei pressi di Rochford. Rimane incinta e d\u00e0 alla luce una bambina: Anna. Saputo dell'intento della famiglia di farle contrarre un buon matrimonio, Maria si vede costretta a raccontare ad Anna delle nozze con Stafford e della bambina avuta da lui, ma Anna, sentendosi oltraggiata e umiliata dalla buona sorte della sorella (per il suo matrimonio d'amore e la sua vita prolifica), la caccia dalla corte per poi richiamarla al suo fianco quando scopre di essere di nuovo incinta.\nIl declino e la morte.\nPurtroppo per Anna anche questa gravidanza finisce con un aborto, mentre con la successiva d\u00e0 alla luce un maschietto deforme senza vita. L'incapacit\u00e0 di Anna di compiacere il re dandogli un erede maschio esacerba i dissapori tra Anna e il sovrano, il quale gi\u00e0 da tempo ha incominciato ad interessarsi ad un'altra dama di corte, peraltro cugina di Anna e appartenente alla famiglia rivale: Jane Seymour. Questo, unito ai dissapori del popolo nei confronti della regina, portano al compimento del tragico destino di Anna. \nNella primavera del 1536 Anna Bolena viene arrestata e condotta alla Torre Beauchamp con le accuse di adulterio e stregoneria. Assieme a lei vengono catturati alcuni uomini di corte accusati di essere suoi amanti, tra cui anche il fratello George, accusato peraltro di incesto e di essere il vero padre dell'ultimo bambino partorito da Anna. Nel maggio dello stesso anno il Consiglio della Corona, dopo aver interrogato chiunque fosse stato accanto alla regina, emette per primo il verdetto di colpevolezza nei confronti dei presunti amanti di Anna, compreso George, i quali vengono giustiziati per decapitazione. Lo stesso verdetto viene emesso per Anna e, anche se le viene promessa la libert\u00e0 in cambio della firma dell'annullamento matrimoniale (seppur con l'obbligo di trasferirsi in un convento francese), il re le nega all'ultimo momento il perdono, cos\u00ec Anna viene portata sul patibolo e decapitata.\nPerduti gli amati fratelli, a Maria ora non resta che andarsene assieme al marito William e ai suoi tre figli nella tenuta di Rochford, dove morir\u00e0 nel 1543, mentre re Enrico VIII si prepara per le nuove nozze con la giovanissima Jane Seymour.\nDubbi storici.\nMolte sono le questioni irrisolte presentate nel romanzo che non sono storicamente provate:"}
{"id": "1780714", "revid": "745179", "url": "https://it.wikipedia.org/wiki?curid=1780714", "title": "Suzie Crabgrass", "text": ""}
{"id": "1780720", "revid": "33751", "url": "https://it.wikipedia.org/wiki?curid=1780720", "title": "Coppa del mondo di calcio femminile 1999", "text": ""}
{"id": "1780722", "revid": "33751", "url": "https://it.wikipedia.org/wiki?curid=1780722", "title": "Coppa del mondo di calcio femminile 1995", "text": ""}
{"id": "1780725", "revid": "33751", "url": "https://it.wikipedia.org/wiki?curid=1780725", "title": "Coppa del mondo di calcio femminile 1991", "text": ""}
{"id": "1780727", "revid": "33751", "url": "https://it.wikipedia.org/wiki?curid=1780727", "title": "Coppa del mondo di calcio femminile 2003", "text": ""}
{"id": "1780731", "revid": "110157", "url": "https://it.wikipedia.org/wiki?curid=1780731", "title": "Consolers of the Lonely", "text": "Consolers of the Lonely \u00e8 il secondo album dei The Raconteurs, uscito nel 2008.\nTracce.\nTutte le tracce sono state scritte da Brendan Benson e Jack White eccetto dove indicato tra parentesi."}
{"id": "1780735", "revid": "1654832", "url": "https://it.wikipedia.org/wiki?curid=1780735", "title": "Adriano Pantaleo", "text": "Biografia.\nNel 1992 esordisce giovanissimo nel cinema con i film \"Ci hai rotto pap\u00e0\" di Castellano e Pipolo (uscito l'anno dopo) e \"Io speriamo che me la cavo\" di Lina Wertm\u00fcller. Diventa famoso interpretando il ruolo di \"Spillo\" nelle due stagioni della miniserie tv \"Amico mio\" (1993 e 1998), con Massimo Dapporto, con cui torna a lavorare nelle due stagioni di \"Casa famiglia\" (2001 e 2003); in quest'ultimo anno interpreta anche il ruolo di \"Pino\", un giovane barista, nella serie tv \"Il bello delle donne 3\".\nNel 2008 recita a teatro con lo spettacolo \"Gomorra\", tratto dall'omonimo romanzo di Roberto Saviano. Nel 2008, nel 2010 e nel 2011 prende parte alle tre stagioni della serie TV \"Tutti pazzi per amore\", dove interpreta \"Gennaro Capone\" (uno dei pallanuotisti allenati da \"Paolo\", Emilio Solfrizzi). \u00c8 laureato alla Sapienza - Universit\u00e0 di Roma, in \"Arti e scienze dello spettacolo\". \u00c8 sposato, con due figli. \u00c8 apparso nella trasposizione televisiva di Natale in casa Cupiello di Sergio Castellitto, dove interpreta il figlio di Luca."}
{"id": "1780738", "revid": "33751", "url": "https://it.wikipedia.org/wiki?curid=1780738", "title": "Leningrado", "text": ""}
{"id": "1780740", "revid": "124123", "url": "https://it.wikipedia.org/wiki?curid=1780740", "title": "Stefano Benedetto Pallavicino", "text": "Lavor\u00f2 presso le corti di Dresda e D\u00fcsseldorf in qualit\u00e0 di poeta, segretario e librettista, e durante la sua lunga carriera scrisse poco meno di venti libretti d'opera, messi poi in musica da compositori come, tra gli altri, Agostino Steffani, Antonio Lotti, Giovanni Alberto Ristori e il maggior esponente tedesco dell'opera seria italiana, Johann Adolph Hasse.\nScrisse il suo primo libretto, \"Antiope\", nel 1689, quando aveva 17 anni. Suo \u00e8 anche il testo dell'opera buffa \"Calandro\" di Giovanni Alberto Ristori, messa in scena per la prima volta nel 1726 nel castello di Pilnitz, presso Dresda, e quindi a Mosca nel 1731: fu la prima opera in assoluto ad essere rappresentata in Russia. Per Johann Adolf Hasse scrisse il libretto dell'opera seria in cinque atti \"Alfonso\" (1738).\nFu molto apprezzato anche per le sue traduzioni di \"Odi\", \"Epistole\" e \"Satire\" oraziane."}
{"id": "1780743", "revid": "1718925", "url": "https://it.wikipedia.org/wiki?curid=1780743", "title": "Cane da pastore", "text": "Con la locuzione cane da pastore si indicano alcune razze canine che nel tempo hanno sviluppato caratteristiche comportamentali e innate capacit\u00e0 operative tali da risultare particolarmente utili nell'ausilio all'uomo per le attivit\u00e0 di allevamento.\nDescrizione.\nUna distinzione fondamentale va fatta tra le due tipologie di cane da pastore:\nL'uso del cane, come importantissimo supporto nella pastorizia (donde il nome), \u00e8 di antichissima origine ed esemplifica al meglio la condizione biologica della simbiosi mutualistica complessa, nella quale il reciproco beneficio (fra uomo e cane) proviene dalla forma mediata della prestazione di lavoro.\nPastore conduttore.\n\u00c8 interessante notare come, nello svolgimento del suo ruolo, il pastore-conduttore metta in atto sequenze di comportamenti che si possono facilmente ricondurre alle diverse fasi della caccia, dall'accerchiamento del gregge al progressivo restringimento del perimetro, al fine di compattare il gruppo, lasciando una \"via di fuga\" verso la destinazione voluta (il lupo incaricato di abbattere la preda nel caso della caccia, o l'ovile dove rinchiudere il gregge per il pastore). Allo stesso modo la procedura che consente al cane di separare (su richiesta del conduttore) alcuni soggetti dal resto del gregge, richiama le tecniche di isolamento della \"preda prescelta\" nel lupo. L'incredibile frutto del millenario lavoro di selezione operato dall'uomo \u00e8 il fatto che questi \"rituali\" di caccia vengano arrestati prima del momento finale dell'abbattimento della \"preda\". Le razze selezionate per il lavoro con bovini e suini arrivano a mordere i capi da gestire (solitamente al muso o ai garretti, punti non vitali), mentre nelle razze che lavorano con gli ovini si \u00e8 ottenuta l'inibizione al morso. Gli straordinari pastori scozzesi riescono a gestire il gregge con una forma di \"dominanza\" che esercitano con lo sguardo (eye), accompagnato da una postura a testa e coda abbassate, ed una camminata furtiva: in altre parole un vero e proprio comportamento predatorio\nLe qualit\u00e0 di docilit\u00e0 e addestrabilit\u00e0 dei cani da pastore, effetto di una opportuna selezione operata nel corso di millenni dall'uomo, risultano utilissime in molti campi dell'utilizzo \"moderno\" del cane, anche grazie a relativamente recenti lavori di selezione ed incrocio. \u00c8 questo il caso del notissimo cane da pastore tedesco (o \"cane lupo\"), in realt\u00e0 creato nella forma attuale alla fine dell'Ottocento dal barone Max von Stephanitz, che utilizz\u00f2 diverse variet\u00e0 regionali di pastori-conduttori presenti sul territorio tedesco, allo scopo di ottenere un versatile e affidabile cane da lavoro. Diversa la scelta operata dai selezionatori del pastore belga, che hanno mantenuto e valorizzato le qualit\u00e0 peculiari delle diverse variet\u00e0 (Tervueren, Groenendael, Laekenois e Malinois), ottenendo cani con diverse attitudini, pi\u00f9 adatte al ruolo di \"cane di casa\", da compagnia e da esposizione le prime tre, eccezionale cane da lavoro (soccorso, cane guida) e da gara (brevetti IPO, Mondioring) il Malinois."}
{"id": "1780753", "revid": "547034", "url": "https://it.wikipedia.org/wiki?curid=1780753", "title": "Campionato d'Asia per club 2001-2002", "text": "Il Campionato d'Asia per club 2001-02 venne vinta dal Suwon Samsung Bluewings (Corea del Sud)."}
{"id": "1780759", "revid": "767487", "url": "https://it.wikipedia.org/wiki?curid=1780759", "title": "Amper", "text": "L'Amper \u00e8 un fiume tedesco che scorre nella Baviera meridionale (Germania).\nCorso.\nSi tratta del pi\u00f9 importante affluente di sinistra dell'Isar, nel quale confluisce presso Moosburg dopo un corso di 185 chilometri. Nasce dall'Ammersee e il suo corso superiore, a monte del lago, \u00e8 detto Ammer. Lungo il suo percorso sorgono le citt\u00e0 di F\u00fcrstenfeldbruck, Dachau e la gi\u00e0 citata Moosburg.\nI suoi principali affluenti sono il Glonn, W\u00fcrm e Maisach."}
{"id": "1780762", "revid": "179980", "url": "https://it.wikipedia.org/wiki?curid=1780762", "title": "C\u00e9sar Augusto Belli Michelon", "text": ""}
{"id": "1780763", "revid": "373458", "url": "https://it.wikipedia.org/wiki?curid=1780763", "title": "Jan Pato\u010dka", "text": "Biografia.\nAllievo di Edmund Husserl e di Martin Heidegger, Pato\u010dka fu il maggiore esponente del pensiero fenomenologico nell'Europa dell'est. Celebri anche i suoi studi di pedagogia, in particolare quelli su Comenio, l'autore ceco a cui dedic\u00f2 lunghi anni di studio.\nLa concezione della fenomenologia di Jan Pato\u010dka differisce da quella del suo maestro, Husserl, soprattutto circa il ruolo del soggetto: Pato\u010dka, infatti, non condivide la deriva idealista a cui sembrerebbero giungere le ultime opere del filosofo tedesco. La fenomenologia in Pato\u010dka \u00e8 \"asoggettiva\", ovvero il soggetto \u00e8 comunque fondamentale per l'apparire del fenomeno, ma esso fa parte del fenomeno del mondo. Il soggetto non deve essere quindi inteso come assoluto o trascendentale: esso agisce come uno specchio riflettente.\nNel 1977, ader\u00ec al movimento per i diritti civili noto come \"Charta 77\", del quale divenne portavoce. Interrogato per questo dalla polizia, mor\u00ec dopo un ictus all'et\u00e0 di 69 anni."}
{"id": "1780764", "revid": "1772246", "url": "https://it.wikipedia.org/wiki?curid=1780764", "title": "Corvus cornix", "text": "La cornacchia grigia (Corvus cornix ) \u00e8 un uccello passeriforme appartenente alla famiglia Corvidae.\nEtimologia.\nIl nome scientifico della specie, \"cornix\", deriva dal latino \"cornix\", \"corvo\".\nDescrizione.\nDimensioni.\nMisura 43-52 cm di lunghezza, per 360 - 370 g di peso ed un'apertura alare di 92-100 cm.\nAspetto.\nSi tratta di uccelli dall'aspetto robusto e massiccio, muniti di testa dalla forma arrotondata con fronte sfuggente, becco conico, forte e dalla punta lievemente adunca, collo robusto, lunghe ali digitate, zampe forti e coda dalla forma squadrata e di media lunghezza.&lt;br&gt;\nNel complesso, la cornacchia grigia risulta inconfondibile rispetto alle altre specie di corvo con le quali si trova di volta in volta a condividere l'areale: pur essendo infatti praticamente identici (sebbene di dimensioni medie lievemente inferiori) a livello anatomico e comportamentale all'affine e, secondo alcuni, conspecifica cornacchia nera (e quindi indirettamente al pi\u00f9 grande corvo imperiale), questi uccelli se ne differenziano per la colorazione grigia del torso.\nIl piumaggio si presenta di colore nero lucido su testa, petto, ali (copritrici e remiganti) e coda; il resto delle ali, il dorso, il codione, la sottocoda, i fianchi, il ventre e l'area scapolare, invece, sono (come del resto intuibile dal nome comune) di colore grigio cenere. Nelle aree nere del corpo, in particolar modo su faccia e petto, sono presenti riflessi metallici di colore verde o purpureo, ben evidenti quando l'animale \u00e8 nella luce diretta.&lt;br&gt;\nI due sessi sono identici fra loro nella colorazione.\nIl becco e le zampe sono di colore nero: gli occhi si presentano invece di colore bruno scuro.\nBiologia.\nLa cornacchia grigia \u00e8 un uccello dalle abitudini di vita diurne e gregarie: gli stormi, che in condizioni di sufficiente disponibilit\u00e0 di cibo raggiungono anche consistenza importante (talvolta in associazione con altre specie dalle abitudini di vita simili, come la cornacchia nera ed il corvo) durante il giorno tendono a frazionarsi in gruppi di dimensioni inferiori, che si dedicano perlopi\u00f9 alla ricerca del cibo al suolo. Nel pomeriggio, invece, essi convergono fra gli alberi o i luoghi sopraelevati (come antenne o edifici svettanti), dedicandosi a lungo alla socializzazione e al gioco, prima di ritirarsi fra la vegetazione o in luoghi pi\u00f9 appartati per passare la notte al riparo dalle intemperie e da eventuali predatori.\nCome quasi tutti i corvidi, anche la cornacchia grigia \u00e8 molto vocale e chiassosa, e gracchia frequentemente. Il richiamo di questi uccelli (che alcuni autori vorrebbero lievemente differente rispetto a quello della cornacchia nera, sebbene sia estremamente simile e secondo alcuni identico) consiste in un \"craaak\" aspro e ripetuto in genere tre volte: alcuni richiami, spesso quelli emessi da posatoi elevati, hanno significato territoriale, come il cosiddetto \"miewing call\" (\"miagolio\") emesso mentre l'animale effettua ritmici inchini del capo e del dorso.\nAlimentazione.\nCome la maggior parte dei corvidi, la cornacchia grigia \u00e8 un onnivoro opportunista, con predominanza della componente saprofaga della dieta. Questi uccelli, infatti, si nutrono di una grande variet\u00e0 di cibi, soprattutto di origine animale, ma sporadicamente anche vegetale: inoltre, con l'urbanizzazione sempre maggiore del loro areale, grazie alla loro grande versatilit\u00e0 ed intelligenza essi hanno tratto grande vantaggio dall'aumento esponenziale della disponibilit\u00e0 di cibo, sotto forma di rifiuti e scarti. In grandi centri urbani. \nIn natura, questi uccelli frequentano sovente le scogliere e le aree costiere per reperire il cibo sotto forma di molluschi e crostacei nascosti sotto la sabbia o nelle pozze di marea, dove essi reperiscono inoltre pesci ed echinodermi rimasti intrappolati: la preponderanza di questi ultimi nella dieta della cornacchia grigia in alcune zone \u00e8 tale che il nome degli scheletri di riccio di mare in lingua scots \u00e8 \"crow's cup\", \"coppa del corvo\". Gli animali muniti di guscio o esoscheletro vengono portati in quota e lasciati cadere fra le rocce. Fra gli scogli, inoltre, le cornacchie predano uova e nidiacei delle specie che vi nidificano (gabbiani, urie, cormorani e procellarie), aspettando che i genitori si allontanino (oppure facendosi inseguire appositamente, facendo lasciare cos\u00ec il nido scoperto) per nutrirsene.&lt;br&gt;\nLa loro dieta comprende inoltre virtualmente tutto ci\u00f2 che essi sono in grado di reperire durante la ricerca di cibo: uova e nidiacei di piccoli e grandi uccelli, topolini, piccoli rettili, anfibi, insetti ed altri invertebrati (nonch\u00e9 le loro larve) e, sebbene sporadicamente, semi e granaglie, bacche e frutta matura. Le cornacchie grigie sono poi grandi consumatrici di carcasse, dalle quali piluccano sia pezzetti di carne che insetti e larve saprofagi.\nSimilmente ad altri corvidi, anche questa specie ha la tendenza a nascondere il cibo in eccesso (in particolar modo la carne o la frutta a guscio) in nascondigli ricavati nel terreno sotto qualche pianta o strutture artificiali, come grondaie e tegole: il cibo viene poi consumato in un secondo momento, eventualmente con l'aggiunta di larve ed insetti che si sono sviluppati nel frattempo. Le cornacchie si osservano fra loro durante le operazioni di deposito del cibo, approfittando poi dell'assenza dei proprietari per derubarli delle dispense.\nRiproduzione.\nSi tratta di uccelli rigidamente monogami, le cui coppie rimangono insieme per anni, non di rado per la vita.&lt;br&gt;\nLa stagione riproduttiva si estende dalla met\u00e0 di marzo alla fine di maggio: le popolazioni delle aree pi\u00f9 fredde (nord della Scozia, isole Faroe, Russia settentrionale) cominciano a riprodursi pi\u00f9 tardi, a partire da maggio o da giugno, mentre per contro quelle delle aree pi\u00f9 calde (Golfo Persico) cominciano a nidificare gi\u00e0 in febbraio.&lt;br&gt;\nLe coppie portano generalmente avanti una singola covata l'anno, cominciandone una seconda qualora la prima vada perduta per qualche motivo durante le fasi iniziali (costruzione del nido o cova delle uova).\nI due sessi collaborano nella costruzione del nido, che di norma avviene fra i rami di un grosso albero isolato o su una ripida parete rocciosa, ma non di rado anche su un edificio o una costruzione umana. Il nido si presenta piuttosto voluminoso e dalla forma a coppa, molto simile a quello della cornacchia nera: come materiale da costruzione vengono utilizzati principalmente rametti e fibre vegetali, avendo cura di foderare l'interno con materiale pi\u00f9 morbido: in aree costiere, all'intelaiatura del nido vengono aggiunte alghe e piante acquatiche, mentre in aree urbane per la sua costruzione prevale l'uso di materiali sintetici: non \u00e8 infrequente che nella porzione esterna del nido vengano aggiunte ossa di piccoli animali.\nAll'interno del nido, la femmina depone 4-6 uova lisce e leggermente lucide, di colore azzurrino fittamente maculato di bruno: esse vengono covate dalla femmina (col maschio che nel frattempo stazione di guardia nei pressi del nido, scacciando eventuali intrusi ed occupandosi inoltre di reperire il cibo per s\u00e9 e per la compagna) per 18-20 giorni, al termine dei quali schiudono \"pulli\" ciechi ed implumi.\nI nidiacei vengono imbeccati dalla sola femmina (che a sua volta riceve il cibo dal maschio, sebbene sia stato dimostrato che le femmine ricavino da sole la maggior parte del proprio fabbisogno nutrizionale) per i primi 17-19 giorni di vita: in seguito, ambedue i genitori partecipano alla cura ed all'alimentazione della prole, non di rado con la collaborazione di uno o pi\u00f9 giovani non riproduttivi della nidiata dell'anno precedente. Nel periodo dell'allevamento dei piccoli frequentano spesso pollai per catturare i pulcini che rappresentano un ottimo cibo altamente proteico per la crescita dei loro piccoli.&lt;br&gt;\nIn tal modo, i giovani si involano all'et\u00e0 di 4-5 settimane circa: anche dopo l'involo, tuttavia, essi continuano a rimanere coi genitori, seguendoli nei loro spostamenti, entrando a far parte dello stesso stormo e continuando (sebbene sempre pi\u00f9 sporadicamente man mano che raggiungono la maturit\u00e0) a chiedere loro l'imbeccata.\nLa cornacchia grigia, in Egitto e Israele (dove manca la gazza, che ne \u00e8 l'ospite preferito) subisce parassitismo di cova da parte del cuculo dal ciuffo.\nLa speranza di vita di questi uccelli si aggira attorno ai 4 anni, col record di longevit\u00e0 che \u00e8 di 16 anni e 9 mesi di vita.\nDistribuzione e habitat.\nLa cornacchia grigia occupa un vasto areale paleartico, che si estende dal Nord Europa (isole Faroe, Highland scozzesi, isola di Man, Irlanda, Fennoscandia, Danimarca) alla Siberia centrale attraverso l'Europa Orientale, la Russia europea, i Balcani, la penisola italiana (isole comprese), la Turchia, il Caucaso, l'Asia Centrale (ad est fino alle pendici occidentali del Pamir), a sud fino alle coste iraniane del Golfo Persico, alla Mesopotamia e alle coste mediterranee del Vicino Oriente ed all'Egitto nord-orientale: la specie \u00e8 inoltre presente a Creta, in Corsica ed a Cipro.&lt;br&gt;\nIn Italia sono presenti la sottospecie \"sharpii\" (nel Mezzogiorno, in Sicilia e in Sardegna) e quella nominale (nel nord).\nLa specie \u00e8 generalmente residente nella maggior parte dell'areale: alcune delle popolazioni pi\u00f9 settentrionali, tuttavia, possono compiere spostamenti autunnali verso sud anche di una certa entit\u00e0 (giungendo fino in Francia occidentale, in Inghilterra sud-occidentale ed in Afghanistan) al fine di evitare i rigori dell'inverno.\nL\"'habitat\" originario della cornacchia grigia \u00e8 costituito dalle aree con alternanza di spiazzi aperti dove cercare il cibo e macchie alberate o alberi isolati dove nidificare e passare la notte: questi uccelli si sono tuttavia adattati magnificamente all'urbanizzazione, colonizzando le aree coltivate rurali, quelle suburbane e financo quelle urbane (dove risultano attualmente fra gli uccelli pi\u00f9 facili da avvistare), dimostrando di non avere un bisogno assoluto di copertura arborea ed adattandosi a cibarsi di scarti e avanzi e a nidificare su edifici alti, antenne o torri.\nTassonomia.\nSe ne riconoscono quattro sottospecie:\nAlcuni autori sarebbero propensi ad elevare la sottospecie \"capellanus\", dal piumaggio distintivo, al rango di specie a s\u00e9 stante.\nLa posizione tassonomica della cornacchia grigia rispetto alla cornacchia nera rimane oggetto di dibattito: a lungo considerata una sottospecie di quest'ultima, cosa che alcuni autori continuano a fare) occupa un areale che s'incunea fra quelli delle due sottospecie di cornacchia nera, separandoli fra loro (caratteristica attribuibile a un'espansione dell'areale della cornacchia grigia a spese di quello delle due popolazioni di cornacchia nera durante il periodo interglaciale del Pleistocene), e presentano corredo genetico praticamente identico, con la cornacchia grigia che non esprime una piccola area (meno dello 0,28%) del genoma situata sul cromosoma 18, deputata alla colorazione del corpo. Nonostante questo, le due specie si ibridano raramente nelle aree di contatto, verosimilmente per una questione di accoppiamento assortativo, sebbene vi siano le prove di un cospicuo flusso genico fra esse ed anzi le popolazioni tedesche di cornacchia nera risultino geneticamente pi\u00f9 affini alle cornacchie grigie che alle cornacchie nere spagnole.&lt;br&gt;\nPer questo motivo, la comunit\u00e0 scientifica \u00e8 divisa sul mantenere le specie separate (elevando al rango di specie anche la sottospecie \"orientalis\" della cornacchia nera) oppure accorparle (con l'aggiunta dell'altrettanto affine corvo dal collare) come sottospecie di un unico \"taxon\".\nNella cultura di massa.\nLa cornacchia grigia \u00e8 un uccello molto importante nel \"folklore\" celtico: uno di questi uccelli si posa sulla spalla di C\u00fa Chulainn morente, ed inoltre potrebbe essere una cornacchia grigia la manifestazione della M\u00f3rr\u00edgan o della Cailleach. Ancora oggi le cornacchie vengono considerate uccelli fatati in Scozia ed Irlanda, tanto che fino al XVIII secolo i pastori facevano loro delle offerte per impedire che danneggiassero o maledicessero il bestiame.\nAlle Faroe le giovani in et\u00e0 da marito erano solite durante il giorno della Candelora lanciare a una cornacchia prima un sasso, poi un osso ed infine una manciata di terra. Se l'uccello fosse volato verso il mare, la ragazza sarebbe andata in sposa ad uno straniero, se invece fosse volato su una casa o su un prato ella si sarebbe sposata con un ragazzo del luogo: se, infine, la cornacchia non avesse spiccato il volo, la ragazza sarebbe rimasta nubile.&lt;br&gt;\nLa cornacchia grigia \u00e8 inoltre una delle 37 specie di uccelli raffigurati in una stanza \"ad hoc\" del palazzo reale di Oslo.\nIn Inghilterra la cornacchia grigia viene raffigurata sulla facciata del palazzo del consiglio distrettuale del North Hertfordshire, dove questi uccelli (localmente noti come \"Royston crows\" in riferimento alla citt\u00e0 di Royston) erano soliti fermarsi durante le migrazioni autunnali verso sud per cibarsi nei pascoli locali.\nLa cornacchia grigia (in inglese \"hooded crow\") viene citata da Jethro Tull nella bonus track \"Jack Frost and the hooded crow\", presente nella rimasterizzazione del 2005 dell'album \"The Broadsword and the Beast\"."}
{"id": "1780765", "revid": "287204", "url": "https://it.wikipedia.org/wiki?curid=1780765", "title": "Jan Patocka", "text": ""}
{"id": "1780766", "revid": "118690897", "url": "https://it.wikipedia.org/wiki?curid=1780766", "title": "Locomotiva FNM E.630", "text": "Le locomotive E.630 sono un gruppo di locomotive elettriche a corrente continua a 3000 volt, ad azionamento elettronico, di costruzione \u0160koda acquisite dalle Ferrovie Nord Milano per il potenziamento del proprio parco rotabili. Le E.630 provengono dalle dismissioni di rotabili in esubero delle \u010cSD (Ferrovie dello Stato Ceche) dove erano immatricolate come 163.112-120.\nCaratteristiche.\nLe E.630 sono locomotive elettriche ad azionamento elettronico, a chopper bifase, con quattro motori di trazione e con frenatura elettrodinamica; la locomotiva \u00e8 quindi fornita di freno continuo automatico a comando elettropneumatico, freno elettrico, freno diretto sulla locomotiva e freno a mano.\nLe locomotive sono anche atte al telecomando da carrozza semipilota.\nStoria.\nIl progetto ES 499.\nIl gruppo ES 499 rappresenta una delle realizzazioni pi\u00f9 importanti della tecnica ferroviaria cecoslovacca degli anni settanta. La filosofia base era quella della massima unificazione dei componenti al fine di abbattere i costi di costruzione e di manutenzione. I primi due prototipi, la ES 499.0001 e la ES 499.0002, entrarono in servizio nel 1973; la\u00a00002 in prova sul circuito ferroviario di prova di Velim raggiunse agevolmente i 200\u00a0km/h spingendosi fino a superare i 210\u00a0km/h dimostrando una bassa aggressivit\u00e0 nei confronti del binario. La prima serie di 18 unit\u00e0 entr\u00f2 in funzione nel 1975.\nLe locomotive immatricolate dalle FNM come E.630 fanno parte del sottogruppo 163/tipo 71E (gi\u00e0 E 499.3) delle locomotive universali, di media potenza ad azionamento elettronico, con quattro motori di trazione, a chopper bifase e con frenatura elettrodinamica, sviluppate dalla \u0160koda negli anni ottanta per le ferrovie dell'Est europeo e della Cecoslovacchia. Costruite a partire dal 1984 vennero immatricolate inizialmente nel gruppo E 499.3 che designava quelle atte al funzionamento in sola corrente continua a 3000 volt. Le locomotive \"ES 499\" erano state costruite come bitensione/bicorrente essendo atte a funzionare sia sotto rete elettrica a corrente alternata monofase a 25\u00a0kV che a corrente continua a 3000 volt. In seguito le \u010cSD adottarono un diverso sistema di classificazione interamente numerico; le unit\u00e0 atte al funzionamento sotto la sola rete a corrente continua, in precedenza classificate \"E 499.3\" vennero inquadrate nel \"gruppo 163\" per cui vennero cambiati sia il numero progressivo che la serie.\nL'immatricolazione nelle FNM.\nLe nove locomotive entrarono in servizio nelle Ferrovie Nord Milano nella seconda met\u00e0 degli anni novanta come \"E.630\" in seguito ad una serie di interventi di potenziamento ed ammodernamento durante i quali sono entrate in servizio anche locomotive di nuova generazione ma acquisite all'estero sul mercato dell'usato e delle dismissioni per esubero allo scopo di contenere i costi e le spese di ampliamento del parco rotabili. All'intera serie \u00e8 stata cambiata la livrea originale a due colori verde e giallo con imperiale grigio adottando quella societaria grigio e verde (al posto del giallo). Le locomotive sono state attrezzate sin dall'inizio delle apparecchiature atte a permetterne la circolazione anche sulle linee RFI e sono provviste sin dall'origine della possibilit\u00e0 di operare in telecomando per la composizione di treni navetta e con apparecchiature di vigilanza per la guida ad \"agente unico\".\nLe E.630 sono state autorizzate alla circolazione sulle linee RFI il 19 settembre del 2001 in seguito al superamento delle prove tecniche.\nIl 25 settembre 2001 la E.630-03 ha trainato da Melzo a Domodossola il primo treno merci effettuato da una societ\u00e0 privata (Ferrovie Nord Milano Esercizio - Divisione Cargo) sulla rete ferroviaria italiana, aprendo l'era della liberalizzazione. Il treno era diretto a Zeebrugge.\nLa cessione.\nIl 17 maggio 2010 il nuovo vettore cecoslovacco RegioJet ha annunciato di aver acquistato dalle Ferrovie Nord Milano tutto il gruppo E.630. Dopo quasi quindici anni, quindi, il gruppo di locomotive ritorna nella sua terra d'origine."}
{"id": "1780768", "revid": "729019", "url": "https://it.wikipedia.org/wiki?curid=1780768", "title": "Battaglia di Melitene", "text": "Nella Battaglia di Melitene del 1100 una colonna di Crociati guidata da Boemondo I d'Antiochia fu sconfitta dai turchi Danishmendidi comandati da Danishmend Ghazi.\nScenario.\nDopo aver conquistato il Principato d'Antiochia nel 1098, Boemondo si alle\u00f2 con gli armeni di Cilicia.\nGli Armeni chiesero aiuto a Boemondo quando seppero che Danishmend Ghazi stava preparando una spedizione per conquistare Melitene, la citt\u00e0 governata da Gabriele di Melitene.\nLa battaglia.\nTemendo di indebolire le sue forze in Antiochia ma deciso a cogliere l'opportunit\u00e0 di estendere il suo dominio verso nord, Boemondo mosse verso settentrione nell'agosto del 1100 con solo 300 cavalieri ed un piccolo contingente di fanti.\nCos\u00ec non riusc\u00ec ad inviare degli esploratori e cadde in una imboscata dei turchi guidati da Gh\u00e2zi, che lo circondarono completamente; \"la maggior parte dei Crociati fu uccisa\" compresi i vescovi armeni di Marash ed Antiochia.\nBoemondo riusc\u00ec ad inviare un soldato a chiedere aiuto a Baldovino di Edessa, ma fu catturato insieme a Riccardo di Salerno e portato in catene nelle prigioni di Neocaesarea nel Ponto (la moderna Niksar).\nAvvenimenti successivi.\nQuesta battaglia pose fine alla serie di vittorie conseguite dai partecipanti alla Prima crociata.\nBoemondo langu\u00ec in prigione fino al 1103, la sua liberazione divenne l'obiettivo di una colonna della sfortunata Crociata del 1101.\nIn seguito Baldovino, Conte di Edessa e futuro re di Gerusalemme riusc\u00ec a portare soccorso a Melitene che tuttavia cadde in mano ai Danishmendidi nel 1103.\nIl riscatto di Boemondo.\nApprendendo della cattura di Boemondo, Alessio I, che era infuriato perch\u00e9 Boemondo aveva tenuto per s\u00e9 Antiochia rompendo il sacro giuramento pronunciato a Costantinopoli, offr\u00ec 260.000 dinari a Ghazi Gumushtakin per la consegna del prigioniero a Bisanzio.\nQuando Qilij Arslan I, il sovrano selgiuchide di Gh\u00e2zi, seppe del pagamento offerto ne chiese la met\u00e0 minacciando altrimenti un attacco.\nBoemondo propose invece un riscatto di 130.000 dinari da pagare direttamente al suo catturatore; l'affare fu concluso e Gh\u00e2zi e Boemondo si scambiarono giuramenti di amicizia.\nRiscattato nel 1103 da Baldovino di Edessa, egli torn\u00f2 in trionfo ad Antiochia nell'agosto 1103."}
{"id": "1780777", "revid": "871355", "url": "https://it.wikipedia.org/wiki?curid=1780777", "title": "John A. Larson", "text": "Fu grazie a lui che un particolare tipo di poligrafo chiamato \"macchina della verit\u00e0\" prese vita. Laureato alla Rushmore Medical College di Chicago, divent\u00f2 uno psichiatra forense. John A. Larson dedic\u00f2 gran parte della sua vita a testare la sua \"macchina della verit\u00e0\" ed a dimostrarne l'attendibilit\u00e0. Scrisse moltissimo sull'argomento ma non riusc\u00ec mai ad accertare il funzionamento di questa macchina in tutte le situazioni. In particolare Larson elenc\u00f2 diversi casi in cui la macchina della verit\u00e0 non avrebbe funzionato. I casi sono sostanzialmente di 2 tipi: quelli dovuti a stati fisici alterati e quelli dovuti a stati mentali alterati.\nAnche per la prima tipologia bisogna fare un distinguo: l'alterazione pu\u00f2 essere volontaria o involontaria. In effetti lo stato fisico pu\u00f2 essere alterato, ad esempio, dal nervosismo o dallo stress che pu\u00f2 portare all'aumento della frequenza cardiaca e della pressione sanguigna cosicch\u00e9 la macchina registrer\u00e0 una bugia anche se l'intervistato sta dicendo la verit\u00e0. Oppure pu\u00f2 avvenire che l'intervistato riesca ad avere un controllo profondo e totale del corpo che gli permetta di abbassare la frequenza del battito cardiaco e quindi di poter nascondere una menzogna.\nA volte per\u00f2 il malfunzionamento potrebbe essere determinato da uno stato mentale alterato. Larson, durante i suoi studi, not\u00f2 un particolare tipo di nervosismo che non induce nell'intervistato una alterazione fisica, ma lo porta in uno stato confusionale tale da fargli rispondere in maniera diversa e non veritiera da quello che \u00e8 stata effettivamente l'azione dell'intervistato.\nStati confusionali.\nProprio questi stati confusionali erano al centro della ricerca di Larson, infatti circa il 2.7% degli intervistati dimostrarono di cadere in questi stati sotto l'azione di diversi fattori. \nLarson cap\u00ec che i fattori scatenanti erano da ricercarsi non tanto nella natura delle domande o nella frequenza, ma nell'argomento e nell'indole dell'intervistato. I test dimostrarono che effettivamente le persone insicure o timide erano pi\u00f9 propense a cadere in questi stati confusionali, questa per\u00f2 era una condizione necessaria ma non sufficiente per il verificarsi del fenomeno. Quindi con il procedere dei test Larson arriv\u00f2 finalmente a capire che il fenomeno si verificava quando l'argomento delle domande insisteva su un tema che l'intervistato riteneva altamente immorale, o che comunque si opponeva alle sue credenze, e dal quale voleva mettere in chiaro la sua estraneit\u00e0.\nQuesti stati confusionali obbligarono quindi sia a rivedere l'intero modo di porgere le domande, sia a far eseguire questi test con il poligrafo da psicologi o psichiatri, in questo modo questi possono estrarre una scala di valori dell'intervistato e su questa creare una lista di domande che possa essere veritiera.\nQuesta debolezza della macchina ne mise in discussione tutta la sua validit\u00e0 e fu sempre meno utilizzata e diffusa fino a quando nei primi anni '80 venne completamente bandita da qualsiasi concorso ufficiale e dalle aule di tribunale. Questo avvenne quando nel 1982 una donna dopo essersi sottoposta al test del poligrafo fu carcerata con l'accusa di spaccio di droga. Successivamente fu rilasciata e il suo caso fu studiato a lungo. I medici stabilirono che la donna era effettivamente insicura: questo, unito alla sua fervente fede religiosa, la port\u00f2 in uno stato confusionale momentaneo, che le fece inconsciamente dare risposte non vere al test, il tutto in accordo con le teorie di Larson."}
{"id": "1780783", "revid": "124431123", "url": "https://it.wikipedia.org/wiki?curid=1780783", "title": "Ulay", "text": "Biografia.\nNasce durante il secondo conflitto mondiale, sotto le bombe degli alleati, figlio di un gerarca nazista. Resta orfano precocemente rimanendo totalmente privo di legami familiari. Come molti suoi coetanei cresce con il senso di colpa, abbastanza diffuso tra chi ha avuto il padre nazista, e in continua tensione causata dallo smembramento del paese, diviso in due fra territori filo-occidentali (la Germania Ovest) e filo-sovietici (la Germania Est). Vive quindi in maniera conflittuale le proprie origini, tanto da arrivare alla rinuncia del nome e della nazionalit\u00e0 tedesca.\nAlla fine degli anni sessanta l'insofferenza verso il proprio paese lo spinge ad allontanarsi, lascia la moglie e un figlio piccolo e si trasferisce ad Amsterdam, attratto dal movimento olandese \"Provo\" di ispirazione anarchica. Si iscrive alla K\u00f6lner Werkschulen di Colonia dove conosce J\u00fcrgen Klauke, artista fotografo con cui avvia una collaborazione ispirandosi ai lavori di Pierre Molinier, Hans Bellmer e Hannah Wilke. Presto Ulay inizia a provare interesse per discipline non previste nell'offerta formativa dell'universit\u00e0 scelta, pertanto abbandona gli studi per avvicinarsi alla fotografia analogica e all'uso artistico della Polaroid. Intraprende una ricerca sulle nozioni di identit\u00e0 e corpo, documenta la cultura di travestiti e transessuali attraverso foto, aforismi e performance. Progressivamente l'approccio alla fotografia diventa sempre pi\u00f9 complesso: l'espressione fotografica viene messa in stretto rapporto con la \"live performance\" come nella serie \"Fototot\" e in \"There is a Criminal Touch To Art\", entrambe del 1976.\nLo stesso anno alla \"Galleria de Appel\" di Amsterdam conosce Marina Abramovi\u0107, invitata a esibirsi per un programma televisivo dedicato alla performance; \u00e8 il 30 novembre, data di nascita di entrambi. Tra i due nasce subito un'intesa artistica che sfocia in una profonda e travagliata relazione sentimentale. Realizzano insieme una serie di performances dal titolo \"Relation Works\", una forma estrema di body art, che li porta ad esplorare i limiti della resistenza fisica e psichica.\nDopo 12 anni di amore e di sodalizio artistico, decidono di lasciarsi e di sancire la fine del loro rapporto con un'ultima performance, \"The Wall Walk in China\": entrambi percorrono a piedi una parte della grande muraglia cinese partendo da capi opposti per incontrarsi a met\u00e0 strada e dirsi addio. Seguono anni di ostilit\u00e0 e battaglie legali circa i diritti d'autore della produzione artistica: Ulay denuncia Marina per aver venduto autonomamente opere appartenenti ad entrambi. Nel settembre 2016 il giudice gli d\u00e0 ragione e costringe Marina a versare 250.000 euro all'ex partner per violazione di un contratto firmato nel 1999, che regolamentava l'uso dei lavori realizzati insieme fra il 1976 e il 1988. Dopo la fine della relazione, Ulay concentra la propria attivit\u00e0 sul mezzo fotografico affrontando il tema dell'emarginazione e ritornando su quello del nazionalismo.\nNel 2009 si trasferisce da Amsterdam a Lubiana; qualche mese pi\u00f9 tardi gli viene diagnosticato un cancro. Dopo una serie di trattamenti chemioterapici che migliorano il suo stato di salute, decide di partire con una troupe per visitare i luoghi pi\u00f9 importanti della sua vita e incontrare compagni e amici per un ultimo saluto. Da fine 2011 la telecamera lo segue per un anno intero, dall\"'Istituto di Oncologia di Lubiana\" fino a Berlino, a New York e alla Amsterdam della sua giovinezza. Ulay tratta la malattia come il pi\u00f9 grande e pi\u00f9 importante progetto della sua vita, un'occasione per interrogarsi sulla natura della vita, dell'amore, della storia e dell'arte, e per raccontare la propria carriera attraverso interviste, video di archivio, fotografie e riproduzioni dei suoi principali lavori. Ne scaturisce un documentario uscito nel 2013, intitolato \"Project Cancer\", diretto da Damjan Kozole.\nDurante tutta la carriera rimane fedele al proprio motto: \"L'estetica senza etica \u00e8 cosmetica\". Preferisce lavorare senza compromessi, rigoroso e coerente, anche a costo di rimanere ai margini del mercato. Insegnava \"New Media Art\" presso l'Universit\u00e0 di Arte e Design di Karlsruhe in Germania. Lavorava tra Amsterdam e Lubiana, citt\u00e0 dove viveva da 10 anni.\nMuore il 2 marzo 2020 all'et\u00e0 di 76 anni a causa di un linfoma, conseguente al tumore diagnosticatogli undici anni prima.\nOpere.\n\"Renais sense\", 1974.\nUno dei primi riconoscimenti del suo talento avviene grazie a Wies Smals e Mia Visser, importanti galleristi della scena artistica di Amsterdam; per loro realizza nel 1974 la mostra \"Renais sense\" e insieme fondano la \"De Appel Foundation\"; entra cos\u00ec a far parte di una cerchia di artisti performativi come Alison Knowles, Gina Pane, Laurie Anderson, Vito Acconci, J\u00fcrgen Klauke.\nAttraverso un processo costante di sperimentazione scopre dentro di s\u00e9 una sensibilit\u00e0 femminile che cerca di esprimere attraverso la fotografia. Nella serie \"Auto Polaroid\" affronta il tema dell'intimit\u00e0 fotografandosi vestito e truccato meticolosamente; la Polaroid registra le sue esibizioni, catturando ogni singola mossa. La radicalit\u00e0 dell'approccio e la trasposizione fotografica di un atto performativo suscita numerose polemiche presso il pubblico. Questa serie di lavori sperimentali anticipa la sua concezione filosofica del mezzo fotografico: \"La fotografia \u00e8 solo uno sguardo, un dettaglio o un frammento dell'insieme, la camera oscura \"una finestra\" da cui guardare il mondo\".\nAlcuni lavori della stessa serie si concentrano sulla rappresentazione dell'androginia: Ulay sostiene che il raggiungimento di un'unit\u00e0 androgina consenta di ritrovare se stessi attraverso la fusione con la persona amata. Importante fonte di ispirazione \u00e8 la relazione con Paula Fran\u00e7oise-Piso. Nella serie intitolata in maniera suggestiva \"S'He\" e firmata con il nome composito \"PA-ULA-Y\", anticipa l'unione di una coppia che diventa un corpo unico, fusione che diventer\u00e0 pi\u00f9 tardi perfetta e concreta nella relazione con l'Abramovi\u0107.\n\"Fototot\", 1976.\nSi tratta di una serie di performances eseguite nel 1976 presso il De Appel e la Galerie Beyeler. La prima performance di questa serie prende il nome di \"Photo Death\". L'artista indossa una tuta bianca con cappuccio e una maschera bianca per rendersi anonimo. A qualcuno del pubblico viene chiesto di mettersi di fronte ad un pezzo di lino reso fotosensibile alla luce e fissato alla parete. Ulay scatta una polaroid e la silhouette della persona viene impressa, attraverso il flash, sul materiale fotosensibile. Ottiene cos\u00ec un negativo e un positivo: il positivo viene proiettato sul negativo mentre l'artista si pone all'interno della proiezione. Il soggetto fotografato viene cos\u00ec ridotto ad una figura bianca su materiale fotografico, quindi non identificabile. Quando Ulay entra nella proiezione della foto Polaroid assume l'identit\u00e0 della persona fotografata. Intende cos\u00ec sottolineare la caducit\u00e0 dell'essere umano, la perdita dell'individualit\u00e0 dovuta alla riproduzione meccanica della figura umana.\n\"There is a Criminal Touch to Art\", 1976.\nNel 1976, dopo l'incontro con Marina Abramovi\u0107, la sua arte diventa pi\u00f9 radicale. L'ultimo lavoro che firma singolarmente \u00e8 \"There is a Criminal Touch to Art\", performance realizzata alla \"Neue Nationalgalerie\" di Berlino. L'artista ruba dalla \"Neue Nationalgalerie\" il dipinto \"Der arme Poet\" (1839) del pittore romantico Carl Spitzweg (pittore preferito di Adolf Hitler) e lo trasferisce a casa di una famiglia di immigrati turchi, in uno dei quartieri pi\u00f9 poveri di Berlino. Fotografa il lavoro nel suo nuovo contesto, quindi chiama il direttore del museo per invitarlo a vedere la nuova esposizione dell'opera. J\u00f6rg Schmidt Reitwein filma l'intera azione. \u00c8 questo un lavoro cardine all'interno della sua produzione artistica in quanto sottolinea la conflittualit\u00e0 con la propria origine tedesca e al contempo sposta l'attenzione verso le problematiche delle minoranze nella societ\u00e0 tedesca del dopoguerra.\n\"Relation Works\", 1976-1988.\n\"Relation Works\" \u00e8 la serie delle performances ideate e realizzate dal 1976 insieme a Marina Abramovi\u0107. I due artisti indagano i limiti del corpo e della mente e il tema della relazione uomo-donna mentre viaggiano in tutta Europa, vivendo e lavorando per tre anni in un furgone. La direzione della loro pratica artistica viene descritta nel manifesto \"Art Vital\": \nLa serie di performance realizzata con l'Abramovi\u0107 si compone di:\nLe opere pi\u00f9 recenti.\nDopo la separazione da Marina Abramovi\u0107 nel 1988, continua la sua carriera artistica come fotografo di performance in studio; si dedica inoltre a foto di viaggi e ad esperimenti fotografici unici e innovativi come i monumentali Fotogrammi e i Polagrammi.\nLa serie \"Polagram\", creata tra il 1990 e il 1993 in uno speciale \"studio Polaroid\" a Boston, raccoglie fotografie di grande formato che mostrano solo le tracce sfocate dell'artista che entra letteralmente nella macchina fotografica.\nNel 2005 si impegna principalmente in un grande progetto multimediale il cui punto focale ruota intorno all'acqua, intesa come elemento base della vita; dai ghiacciai, alle nuvole, fino alle bottiglie di minerale, Ulay mette in risalto la bellezza dell'acqua in tutte le sue forme e pone l'accento sul problema delle risorse idriche, oggi drammaticamente a rischio. Il lavoro culmina nel 2012 in \"Earth Water Catalogue\", un database online che raccoglie contributi di artisti da tutto il mondo, accomunati da apprezzamento e rispetto per l'acqua.\nPer quanto la sua espressione fotografica sia cambiata dai primi anni settanta, la questione dell'identit\u00e0 rimane centrale nel suo lavoro. In \"Anagrammatic Bodies\" del 2015, ricollegandosi ai collage fotografici iconici del 1972, riduce in frammenti la propria immagine per rimontarla con parti fotografiche di altre persone, modelle e attrici, producendo ibridi di genere.\nUlay nei musei.\nI suoi lavori, cos\u00ec come la sua collaborazione con Marina Abramovi\u0107, sono presenti in molte collezioni di importanti istituzioni artistiche di tutto il mondo tra cui: "}
{"id": "1780793", "revid": "767487", "url": "https://it.wikipedia.org/wiki?curid=1780793", "title": "Glareola maldivarum", "text": "La pernice di mare dal collare (Glareola maldivarum, Forster 1795) \u00e8 un uccello della famiglia Glareolidae.\nSistematica.\n\"Glareola maldivarum\" non ha sottospecie, \u00e8 monotipica.\nDistribuzione e habitat.\nQuesta pernice di mare vive in Asia, dal Pakistan a ovest all'Indonesia a est, e a nord fino alla Russia; in Australia e su molte isole dell'Oceania occidentale (Palau, Vanuatu, Nuova Caledonia, etc); in Alaska. \u00c8 accidentale in Egitto, a Cipro, nel Regno Unito e sulle Mauritius."}
{"id": "1780796", "revid": "110157", "url": "https://it.wikipedia.org/wiki?curid=1780796", "title": "Aguateca", "text": "Aguateca \u00e8 un sito archeologico della civilt\u00e0 Maya situato nel bacino di Petexbatun, nel Guatemala occidentale. Il primo insediamento nella zona di Aguateca risale al periodo tardo pre-classico (300 a.C. - 350 d.C.), e la citt\u00e0 venne saccheggiata e abbandonata all'inizio del IX secolo. Il sito \u00e8 circondato da una laguna, accessibile tramite l'uso di una barca. Le rovine di Aguateca vengono considerate come le meglio conservate in Guatemala.\nAguateca e la vicina Dos Pilas erano le capitali di una dinastia potente, discendente da quella dei governatori di Tikal. Aguateca \u00e8 situato sulla cima di una collinetta di calcare alta 90 metri, protetto da un sistema di difesa e da mura. Nel 700 Aguateca divent\u00f2 una citt\u00e0 molto popolata. Durante il periodo del regno di Tan Te' K'inich, la citt\u00e0 venne invasa e data alle fiamme. Il sito venne abbandonato completamente intorno all'830; un tempio incompleto alto 6 metri rimase a testimoniare l'abbandono improvviso della citt\u00e0."}
{"id": "1780799", "revid": "401052", "url": "https://it.wikipedia.org/wiki?curid=1780799", "title": "Schipkau", "text": "Schipkau, in lusaziano \"\u0160ejkow\", \u00e8 un comune del Brandeburgo, in Germania.\nAppartiene al circondario dell'Oberspreewald-Lusazia.\nStoria.\nIl 31 dicembre 2001 vennero aggregati al comune di Schipkau i comuni di Annah\u00fctte, Drochow, H\u00f6rlitz, Klettwitz e Meuro.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale si divide in 6 zone (\"Ortsteil\"), corrispondenti al centro abitato di Schipkau e a 5 frazioni:"}
{"id": "1780800", "revid": "1543377", "url": "https://it.wikipedia.org/wiki?curid=1780800", "title": "Altar de Sacrificios", "text": "Altar de Sacrificios \u00e8 un centro cerimoniale e sito archeologico costruito dalla civilt\u00e0 Maya, presso la confluenza dei fiumi Pasi\u00f3n e Salinas (a formare il fiume Usumacinta), nel dipartimento di Pet\u00e9n in Guatemala. Assieme a Seibal e Dos Pilas, Altar de Sacrificios \u00e8 uno dei siti nello stato ad essere stati maggiormente esplorati e su cui si sono svolte molte opere di scavo, anche se la citt\u00e0 in questione non era una delle potenze politiche maggiori nel periodo Tardo Classico.. Altar de Sacrificios domin\u00f2 la via del commercio presso il fiume Usumacinta intorno al 450, e diversi segni indicano che il sito fosse gi\u00e0 popolato dal 1000 a.C."}
{"id": "1780804", "revid": "149727", "url": "https://it.wikipedia.org/wiki?curid=1780804", "title": "\u0160ejkow", "text": ""}
{"id": "1780806", "revid": "110157", "url": "https://it.wikipedia.org/wiki?curid=1780806", "title": "Arroyo de Piedra", "text": "Arroyo de Piedra \u00e8 un sito archeologico della civilt\u00e0 Maya situato a circa 2-3 nord-est di Dos Pilas e 3\u00a0km a ovest di Tamarindito, nella regione di Petexbatun. Il sito risale al periodo classico. Inizialmente un centro di importanza nella regione, Arroyo de Piedra venne posto in secondo piano con la salita al potere della citt\u00e0 di Dos Pilas.\nL'architettura di Arroyo de Piedra \u00e8 diversa da quella di Dos Pilas e Aguateca, simile a quella di Tamarindito. Le iscrizioni geroglifiche mostrano che Arroyo de Piedra e Tamarindito formavano una politeia indipendente, prima della salita al potere di Dos Pilas con il benestare di Tikal. Arroyo de Piedra venne abbandonato nell'VIII secolo a causa della caduta di Dos Pilas e della conseguente disgregazione della politeia centrata nella zona."}
{"id": "1780814", "revid": "834", "url": "https://it.wikipedia.org/wiki?curid=1780814", "title": "Boom!", "text": ""}
{"id": "1780816", "revid": "124123", "url": "https://it.wikipedia.org/wiki?curid=1780816", "title": "Allan Kaprow", "text": "Ha contribuito a sviluppare l'arte nella sua dimensione installativa ed \u00e8 stato uno dei fondatori del \"Happening\" nei tardi anni '50 e '60. Alla met\u00e0 degli anni Cinquanta ha partecipato alle lezioni di John Cage da cui ha ripreso l'idea di affidare al caso un ruolo determinante nella creazione artistica, parallelamente \u00e8 stato influenzato nell'uso di nastri magnetici e la creazione di partiture a cui affidarsi nella definizione dei suoi happening. "}
{"id": "1780819", "revid": "1632387", "url": "https://it.wikipedia.org/wiki?curid=1780819", "title": "Galatina Sperlari", "text": "Le galatine sono una linea di caramelle al latte prodotte dalla Sperlari, lanciate sul mercato nel 1956 dall'azienda lodigiana \"Polenghi Lombardo\".\nNel 1991 la ditta cremonese \"Sperlari\" rilev\u00f2 il marchio e la produzione delle galatine, affiancando al classico gusto al latte una serie di varianti, come cioccolato e fragola, ed in tempi pi\u00f9 recenti cappuccino, frutti di bosco e biscotto. Dal 2004 sono prodotte anche le \"galatine soft\", una linea di \"galatine\" morbide.\nPrima dell'attuale forma rotonda, le Galatine avevano una forma quadrata.\nSi chiamano \"Galatine\" perch\u00e9 contengono galattosio."}
{"id": "1780820", "revid": "119203963", "url": "https://it.wikipedia.org/wiki?curid=1780820", "title": "Re (famiglia)", "text": "Antica famiglia piemontese, gi\u00e0 Rex e de Regibus o de Rege e in epoca moderna anche Re, originaria di Asti e appartenente al gruppo di famiglie nobili astigiane raggruppate nelle Casane astigiane, che in seguito al commercio ed all'attivit\u00e0 feneratizia in tutta l'Europa occidentale, si arricchirono notevolmente, contribuendo di conseguenza all'espansione del Comune astigiano nel periodo medievale.\nDi parte ghibellina, avevano un palazzo casaforte in Asti con tre torri (secolo XIII) davanti alla chiesa di Sant'Anastasio in corso Alfieri all'imbocco di via Roero; una delle tre torri, quella ottagonale esiste tuttora e tutta la zona presenta ancora i caratteristici stemmi a scacchiera della famiglia.\nLa zona ancora oggi \u00e8 chiamata \"Cantun di tre Re\" ( angolo dei tre Re ).\nAltra famiglia de Rege \u00e8 nota dal XII secolo nel vercellese. Consignori di Arborio, di Recetto, di Gattinara e di Vintebbio, si divise nel XVII secolo in pi\u00f9 rami e possedette diversi feudi con titolo signorile e comitale. \u00c8 ancora oggi esistente il ramo dei conti di Donato nella linea dei signori di San Raffaele.\nOrigini e sviluppo.\nDi probabile origine manfredingia, la famiglia discenderebbe dal consortile di Canelli.\nEustachio de Rege fu funzionario comunale nel 1135.\nIl patronimico \"Rex\" compare in un documento delle carte dell'Archivio Capitolare di Asti del 19 ottobre 1180 in cui Oberto vendette al fratello Giovanni i propri terreni in \"Ripa Rupta\" (Viatosto) dalla Chiesa di Asti\".\nI Re svilupparono principalmente il commercio ed il prestito a Metz, in Lorena e nel territorio piemontese.\nOttone e Rolando furono consiglieri comunali nel 1220, Giacomo, Rettore della Societ\u00e0 dei Militi nel 1281 e Uberto, sapiens nel 1291 e venne inviato a stipulare la pace con gli albesi nel 1276.\nUn altro Uberto, lo si trova decurione nel 1339.\nTommaso fu vescovo di Acqui nel 1452.\nNel 1431 Rolando venne investito del feudo di Montecastello da Filippo Maria Visconti; fu il promotore della \"Compagnia del Molleggio\" , societ\u00e0 che ricavava i propri utili dai mulini presenti lungo la Bealera di Asti.\nIl figlio di Rolando, Sifrone fu consigliere e banchiere, sposando la marchesa Battistina Malaspina, divenne signore di Prasco e diede origine alla linea genovese della famiglia.\nIl ramo di Asti attuale inizi\u00f2 da Gerolamo, figlio di Giovanni Bartolomeo e giunse nel XX secolo all'avvocato Carlo Agostino studioso di araldica.\nIn et\u00e0 moderna la famiglia \"italianizz\u00f2\" il cognome in Re.\nLe abitazioni dei Rex.\nLa famiglia fu sempre stanziata nel complesso dei \"tre Re\", di cui si possono ancora ammirare tre edifici medievali di epoca comunale.\nQuesti edifici facevano parte del complesso difensivo della contrada della famiglia de Regibus ed erano caratterizzati dalla presenza di tre torri.\nLa prima torre a forma ottagonale (Torre de Regibus) all'angolo destro tra corso Alfieri e via Roero, in origine era molto pi\u00f9 alta, ma venne abbassata al livello delle case adiacenti durante il XVIII secolo.\nL'architettura della torre, di stile gotico, permette di ipotizzarne un'origine nel Duecento.\nNel medioevo la torre era descritta come \"rotonda\" ed \u00e8 infatti l'unico esempio di torre di forma ottagonale esistente in citt\u00e0 forse influenzata dalla vicina Torre Rossa, anch'essa poligonale.\nLa seconda torre o Torre Quartero, ora abbassata, all'angolo sinistro tra corso Alfieri e via Roero, secondo il testamento di Giacomo de Regibus del 1311, a quel tempo era abitata dal fratello Uberto, a cui apparteneva anche il palazzo annesso alla \"turris rotunda\" (Torre de Regibus).\nLa torre Quartero e la torre de Regibus insieme ad una pi\u00f9 piccola \"Torretta\" presente alla destra delle due precedenti, caratterizzavano l'isolato dei \"Tre Re\".\nStemma.\nSecondo la regola che le armi pi\u00f9 semplici sono anche le pi\u00f9 antiche, lo stemma dei Re appartiene sicuramente al primo periodo dell'araldica feudale astigiana, quella semplice e vistosa.\nLa bicromia argento-rosso dello scudo, \u00e8 la tipica colorazione araldica degli stemmi delle famiglie legate all'impero, inoltre, questi sono anche i colori dei primi comuni subalpini (Asti, Alba, Ivrea, Vercelli, Alessandria ).\nScudo: scaccato d'argento e di rosso col capo d'oro\nCimiero: un leone d'oro nascente, coronato, tenente con la bocca e le zampe una catena di ferro\nMotto: FORTIOR EST VIRTUS\nde Rege di Donato\nScudo: scaccato d'argento e d'azzurro col capo del primo caricato in palo d'un ramo di rosa fogliato e fiorito d'un pezzo\nMotto: VIRTVTE ET ARMIS\nGenealogia.\nTratti genealogici principali della famiglia Re."}
{"id": "1780822", "revid": "219110", "url": "https://it.wikipedia.org/wiki?curid=1780822", "title": "Audiofilia", "text": "Con il termine Audiofilia s'intende la materia che studia il miglioramento della musica riprodotta da apparecchiature elettroniche in ambiente domestico. La sorgente del suono pu\u00f2 essere qualunque purch\u00e9 consenta alta qualit\u00e0 di riproduzione, dal disco in vinile al compact disc o al DVD Audio o al SACD, dal nastro magnetico agli streaming lossless, dai file audio alle track dei registratori digitali di alto livello.\nTale proponimento avviene con l'utilizzo di apparecchiature atte a riprodurre un evento sonoro nella migliore forma possibile. \nLo scopo dell'audiofilo \u00e8 l'ottenimento della riproduzione di un evento sonoro quanto pi\u00f9 reale possibile, attraverso la combinazione di vari apparecchi, secondo criteri che passano dall'empirismo all'utilizzo di sofisticati sistemi di misura (o entrambi) a seconda delle scuole di pensiero. \nI componenti di una classica catena audio hi-fi possono spaziare dall'analogico al digitale ed essere composti in svariate maniere, dai music server e i player per musica liquida, alle catene analogiche di vario genere, con sorgenti pi\u00f9 disparate. \nPer quanto concerne ad esempio la riproduzione analogica con i dischi in vinile sono solitamente questi: il cosiddetto \"piatto\" oppure un giradischi integrato, dotato di fonorivelatore, puntina di lettura, braccio del giradischi, pre-pre o trasformatore audio BF (in caso tipicamente di testine MC, spesso presente in impianti hi-end), preamplificatore phono, preamplificatore, finali di potenza, diffusori. Per la riproduzione dei CD viene usato un apparecchio lettore che pu\u00f2 essere abbinato ad un convertitore digitale-analogico o pu\u00f2 averlo incorporato; questi elementi possono essere tutti di costruttori diversi. Anche i cavi che collegano le varie apparecchiature sono considerati da alcuni appassionati elementi che possono modificare le caratteristiche della riproduzione, sebbene in misura minore rispetto agli altri componenti della catena.Anche sul fronte della cosiddetta musica liquida i fruitori pi\u00f9 esigenti in fatto di qualit\u00e0, hanno a disposizione nuovi sistemi operativi ottimizzati esclusivamente alla gestione dei file audio. \u00c8 da tenere presente l'enorme importanza dell'ambiente in cui verr\u00e0 installato l'impianto dato che dovr\u00e0 adattarsi per caratteristiche alla cubatura ed all'arredamento presente. La grandezza fisica dei diffusori, nonch\u00e9 la pressione acustica erogabile dagli stessi, \u00e8 in funzione delle dimensioni della stanza in cui si pone l'impianto.\nIn sostanza l'obiettivo dell'audiofilo \u00e8 ottenere, tra le proprie mura abitative, un \"palcoscenico virtuale\" il pi\u00f9 simile possibile a quello in cui \u00e8 stato registrato l'evento sonoro."}
{"id": "1780828", "revid": "169529", "url": "https://it.wikipedia.org/wiki?curid=1780828", "title": "El Manat\u00ed", "text": "El Manat\u00ed \u00e8 un sito archeologico nello stato messicano di Veracruz. \nStoria.\nEl Manat\u00ed era un luogo di sacrifici che fior\u00ec dal 1600 a.C. fino al suo declino nel 1200 d.C. Molti oggetti unici sono stati ritrovati nel sito, tra cui le palle di gomma pi\u00f9 antiche rinvenute e i manufatti in legno pi\u00f9 antichi del Messico. Le palle di gomma venivano usate probabilmente nel gioco del tlachtli, mentre i manufatti in legno sono busti in stile \"uomo allungato\" tipico degli Olmechi. \nEl Manat\u00ed \u00e8 situato ai piedi del Cerro Manat\u00ed, a 15 km verso sud-est dal centro olmeco di San Lorenzo Tenochtitl\u00e1n. \nGli archeologi hanno identificato tre diverse fasi di depositi nel sito: la fase A (risalente al 1700 - 1600 a.C.), la fase B, e la fase Macayal (risalente al 1040 a.C.). I busti in legno sono stati costruiti nella fase Macayal.\nIl luogo venne scelto come zona consacrata e cerimoniale a causa delle sue caratteristiche naturali:\nScoperte.\nOltre alle dozzine di palle di gomma e i 37 busti di legno, gli scavi hanno riportato alla luce molte asce costruite in jadeite, ceramiche, pietre verdi legate in gruppetti (come collane), sculture con facce da bambino e frammenti relativi, bastoni, coltelli in ossidiana, ossa di bambini, e frammenti di ossa umane e animali. Molti degli oggetti erano in posizione specifica, testimoniando la sacralit\u00e0 del luogo.\nDi nota sono i busti in legno, che erano solitamente avvolti in tappeti di fibra e legati con stringhe. Nonostante le forme stilizzate delle teste, i ricercatori spiegano che a causa della loro espressione i busti rappresentavano persone reali.\nI busti in legno erano accompagnati solitamente da altri oggetti. Ad esempio:\nLe ossa appartenevano a dei bambini; tra di esse vi sono teschi e femori. Questi resti indicano probabilmente che un tempo vi era stato un sacrificio umano, un rituale non attestato ufficialmente nella cultura degli Olmechi. I resti dei bambini sono associati con un busto in legno nella zona di sepoltura."}
{"id": "1780829", "revid": "2091899", "url": "https://it.wikipedia.org/wiki?curid=1780829", "title": "Lates niloticus", "text": "Lates niloticus, conosciuto comunemente come persico del Nilo o persico africano, \u00e8 un pesce d'acqua dolce appartenente alla famiglia Latidae.\nDistribuzione e habitat.\nQuesta specie \u00e8 diffusa in Africa, nella regione etiope e dell'Uganda in tutti i principali fiumi tra cui Nilo, Niger, Senegal, Volta, Nilo Azzurro e Congo. Si trova anche nei laghi Alberto, Turkana e Tana. \u00c8 stato introdotto nel lago Vittoria.\nAbita prevalentemente acque ferme o poco mosse: i giovani prediligono acque basse. In Egitto \u00e8 segnalata una popolazione stabile in un lago salmastro.\nDescrizione.\nL'aspetto di questo pesce pu\u00f2 ricordare il persico reale ma \u00e8 molto caratteristico per la bocca molto grande che supera ampiamente l'occhio, la vistosa \"gobba\" al centro della schiena e le pinne dorsali arretrate. Le pinne dorsali sono due, contigue, di cui la prima armata di raggi spiniformi, l'anale \u00e8 piuttosto piccola, le pettorali e le ventrali sono abbastanza grandi, la pinna caudale \u00e8 arrotondata. Una grossa spina sta sul bordo dell'opercolo branchiale.\nLa livrea \u00e8 grigio - bluastra sul dorso e bianco argento sul ventre.\nRaggiunge dimensioni ragguardevoli, con 2 metri di lunghezza per 200\u00a0kg di peso.\nRiproduzione.\nSi riproduce tutto l'anno, in acque basse. I giovani sono macchiettati e frequentano acque libere nella prima fase della vita.\nAlimentazione.\nGli adulti si nutrono di pesce, i giovani inseriscono nella dieta anche insetti e crostacei mentre i pi\u00f9 piccoli sono planctofagi.\nEffetti ecologici della sua introduzione.\nQuesta specie \u00e8 stata introdotta negli anni sessanta nel lago Vittoria dove esisteva una folta comunit\u00e0 di specie endemiche di ciclidi, evolutesi nell'arco di milioni di anni in un ambiente privo di predatori di grandi dimensioni. L'impatto di questo grande pesce piscivoro fu disastroso e comport\u00f2 l'estinzione di decine di specie e la rarefazione di tutte le altre. Anche il ritorno economico dell'introduzione fu minore del previsto perch\u00e9, a causa della sovrapesca e dell'esaurirsi delle risorse trofiche, le dimensioni medie degli esemplari sono andate diminuendo vistosamente di anno in anno.\nLe drammatiche conseguenze sociali di questa introduzione sono descritte nel film L'incubo di Darwin.\nLa specie \u00e8 stata inserita nell'elenco delle 100 tra le specie invasive pi\u00f9 dannose al mondo.\nPesca.\nQuesta specie \u00e8 pescata professionalmente con reti e palamiti di vario tipo ed \u00e8 anche catturata da pescatori sportivi con la tecnica della traina.\nLe carni sono buone e prive di lische, di colore roseo e si trovano frequentemente sui mercati italiani ed europei, talvolta definite fraudolentemente come \"filetti di persico\" e spacciati come filetti dell'europeo persico reale."}
{"id": "1780833", "revid": "1543377", "url": "https://it.wikipedia.org/wiki?curid=1780833", "title": "Gutai", "text": "Il \u00e8 stato un movimento artistico e un'associazione di artisti fondato da Jir\u014d Yoshihara in Giappone nel 1954.\nStoria.\nSh\u014dz\u014d Shimamoto e Yoshihara fondarono il gruppo Gutai insieme nel 1954 e fu Shimamoto che sugger\u00ec il nome \"Gutai\", che significa \"concreto\", in opposizione ad astratto/teorico."}
{"id": "1780840", "revid": "2519", "url": "https://it.wikipedia.org/wiki?curid=1780840", "title": "Distretto di Amansie Ovest", "text": "Il distretto di Amansie Ovest (ufficialmente Amansie West District, in inglese) \u00e8 un distretto della regione di Ashanti del Ghana."}
{"id": "1780841", "revid": "287204", "url": "https://it.wikipedia.org/wiki?curid=1780841", "title": "El Manati", "text": ""}
{"id": "1780842", "revid": "1682541", "url": "https://it.wikipedia.org/wiki?curid=1780842", "title": "Jir\u014d Yoshihara", "text": "\u00c8 considerato, insieme a Sh\u014dz\u014d Shimamoto, uno dei fondatori del gruppo d'avanguardia Gutai nel 1954. Yoshihara scrisse il \"Manifesto Gutai\" nel 1956. Durante la sua carriera, Yoshihara dipinse quadri di matrice Fauvista, Surrealista e Astrattista per poi approdare, nei suoi anni finali, alla ripetuta rappresentazione di cerchi che ricordassero il \"Satori\", ossia il concetto di Risveglio Spirituale presente nella filosofia Zen. Yoshihara rimase il leader del Gruppo Gutai fino al 1972, anno della sua morte.\nBiografia.\nVita e produzione iniziale.\nJiro Yoshihara, secondo figlio di una benestante famiglia di mercanti, nacque a Osaka, Giappone nel 1905. Durante la sua infanzia non ricevette una educazione artistica accademica. Nei suoi vent'anni ricevette la guida di Kamiyama Jiro (1885-1940) che lo introdusse all'arte e alla filosofia d'Europa, e la guida di Tsuguharu Foujita (1886-1968) che viveva a Parigi in quegli anni. Yoshihara, in seguito, si un\u00ec ai Nika-kai (Associazione Seconda Sezione), un gruppo di pittori prevalentemente di matrice Fauvista, che nacque dal Ministero del salone accademico professionale. Durante gli anni '20 e '30, Yoshihara fu attratto dal lavoro di Giorgio De Chirico, Joan Mir\u00f2 e Wassily Kandinsky. Nel 1934, la prima esposizione di Yoshihara si tenne all'annuale manifestazione artistica del gruppo Nika-kai. Durante gli anni '30, Yoshihara dipinse utilizzando uno stile vicino al Surrealismo, che in quel periodo era molto popolare tra gli artisti d'Avanguardia Giapponesi. Gradualmente, Yoshihara concentr\u00f2 il suo interesse pittorico verso l'Astrazione geometrica. Nel 1938, fond\u00f2 la Kyushitsu-kai (Associazione Nona Stanza) per contrastare l'egemonia nell'ambiente artistico giapponese del gruppo Nika-kai. Tra il 1935 e il 1945 circa, Yoshihara ebbe il periodo pi\u00f9 oscuro e inattivo della sua carriera artistica.\nProduzione centrale e Gruppo Gutai.\nNei primi anni cinquanta, i lavori di Yoshihara furono esposti alle esposizioni di apertura \"Nihon Kokusai Bijutsu-ten\" (Esposizione Internazionale di Arte Giapponese) e \"Gendai Nihon Bijutsu-ten\" (Esposizione di Arte contemporanea Giapponese) durante la rinascita dell'arte contemporanea in Giappone. A Osaka nel 1951, Yoshihara e altri stabilirono il \"Gendai Bijutsu Kondan Kai\" (Gruppo di Discussione di Arte contemporanea), conosciuto come \"Genbi\". Questo gruppo serviva come laboratorio per creare nuove forme d'arte in cui si fondevano Arte orientale e Arte occidentale, Arte moderna e Arte tradizionale. L'obiettivo principale di Yoshihara era quello di ottenere riconoscimento nel mondo dell'arte attraverso la tradizione Giapponese. Nel 1952 Yoshihara partecip\u00f2 al Salon de Mai a Parigi. Nel 1953 ci fu la prima esposizione del \"Gruppo di Discussione di Arte Contemporanea\" tenuta nel laboratorio di Yoshihara insieme a uno dei suoi studenti, Shozo Shimamoto, con cui fonder\u00e0 il Gruppo Gutai. Durante questo periodo, Yoshihara trasse ispirazione dall'arte dei bambini, dalla calligrafia Zen e da Jackson Pollock. Yoshihara abbandon\u00f2 il modernismo giapponese e la pittura Astratta. Nel 1954 Yoshihara fond\u00f2 il gruppo Gutai che debutt\u00f2 con la sua prima esposizione nella primavera del 1955. Gli artisti di tale gruppo divennero conosciuti poi per le loro tecniche e per le loro performance avanguardistiche. Yoshihara scrisse il \"Manifesto Gutai\" nel 1956 e in seguito present\u00f2 altre due mostre personali rispettivamente al Salon de Mai nel 1958 e all'International Carnegie di New York nel 1961.\nProduzione finale.\nOltre a essere coinvolto con il Gruppo Gutai, Yoshihara fu inoltre coinvolto con Morita Shiryu e il movimento di calligrafia d'avanguardia chiamato Bokujin-kai. Dal 1962, Yoshihara lavor\u00f2 su una serie di dipinti che rappresentavano il \"Satori\", simbolo della tradizione spirituale del Buddhismo Zen. Yoshihara mor\u00ec nel 1972 a Ashiya, Giappone."}
{"id": "1780843", "revid": "112773532", "url": "https://it.wikipedia.org/wiki?curid=1780843", "title": "Migrazione (informatica)", "text": "La migrazione nella terminologia informatica indica un procedimento atto a modificare l'hardware o il software, in uso su uno o pi\u00f9 computer.\nL'esempio pi\u00f9 classico e rilevante di migrazione \u00e8 quella che riguarda il sistema operativo di una macchina: migrare da un sistema operativo verso un altro significa quindi smettere di utilizzare il sistema operativo x in favore dell'utilizzo di y.\nAltri esempi di migrazione possono riguardare software meno fondamentali (ad esempio un programma di fotoritocco), il passaggio di un sito da un server ad un altro, il cambio di architettura hardware dell'elaboratore o il rifacimento di un'applicazione web con altro framework web."}
{"id": "1780844", "revid": "2519", "url": "https://it.wikipedia.org/wiki?curid=1780844", "title": "Distretto di Asante Akim Nord", "text": "Il distretto di Asante Akim Nord (ufficialmente Asante Akim North District, in inglese) \u00e8 un distretto della regione di Ashanti del Ghana."}
{"id": "1780845", "revid": "481349", "url": "https://it.wikipedia.org/wiki?curid=1780845", "title": "La Blanca", "text": "La Blanca \u00e8 un sito archeologico della civilt\u00e0 Maya occupato nel periodo compreso tra il 900 e il 600 a.C., uno dei maggiori siti dell'et\u00e0 pre-classica. Situato sulla costa occidentale del Guatemala, La Blanca si instaur\u00f2 come potenza regionale dopo il declino della politeia di Ojo de Agua. Il dominio della regione di La Blanca rimase incontrastato per tre secoli, quando venne abbandonata con l'aumentare della potenza di Ujuxte, a 13\u00a0km di distanza verso est. Il sito aveva la piramide pi\u00f9 alta nelle terre basse del pacifico.\nIl Monumento 3 \u00e8 stato scoperto nel monticello numero 9, in una zona residenziale che ospitava personalit\u00e0 di alto rango. I primi scavi effettuati sul luogo riportarono alla luce diversi pavimenti e camere di sepoltura. Il monumento possiede caratteristiche uniche non ritrovate in alcun altro aspetto architettonico in mesoamerica. Vi si trova anche una scultura dalla forma di quadrifoglio, costituita da terra e limo sabbioso. La terra fu ricoperta con argilla di colore bruno scuro, quasi nera. L'anello interno della scultura fu colorato con ematite rossa.\nIl quadrifoglio di La Blanca possiede un canale al suo interno, probabilmente usato per portare acqua al bacino interiore. La scultura aveva uno scopo rituale; infatti la forma a quadrifoglio simbolizzava un portale acquatico che conduceva verso un regno supernaturale. Risalente a circa l'850 a.C., la scultura sembra essere il primo esempio di architettura a forma di quadrifoglio creato in Mesoamerica."}
{"id": "1780849", "revid": "2110845", "url": "https://it.wikipedia.org/wiki?curid=1780849", "title": "Michel Tapi\u00e9", "text": "Ha organizzato importanti mostre ed \u00e8 stato un teorico di fama internazionale. \u00c8 stato uno dei promotori principali dell'\u00abarte informale\u00bb."}
{"id": "1780851", "revid": "1543377", "url": "https://it.wikipedia.org/wiki?curid=1780851", "title": "Porte della Cilicia", "text": "Le Porte della Cilicia, \"G\u00fclek Bo\u011faz\u0131\" (\"Passo G\u00fclek\") \u00e8 una stretta gola che taglia, a circa 1.100 metri di quota, la catena delle Montagne del Tauro, che si erge a nord della Cilicia e la separa dall'altopiano centrale dell'Anatolia.\nEsse costituiscono il principale valico attraverso i monti Tauro del sud della Turchia, collegano le basse pianure della Cilicia e la costa del Mediterraneo con l'altopiano centrale dell'Anatolia.\nL'ingresso sud si apre a 44\u00a0km a nord di Tarso. \nLe porte sono una stretta gola del fiume G\u00f6koluk.\nStoria.\nL'antica via era un percorso per muli e carovane, non per veicoli a ruote. \nI Diecimila, Alessandro Magno prima della battaglia di Isso, Paolo di Tarso sulla strada verso i Galati ed i cavalieri della Prima Crociata passarono tutti attraverso le Porte della Cilicia.\nGli ingegneri tedeschi che lavorarono al collegamento ferroviario tra il litorale del Mar di Marmara di fronte a Costantinopoli e Baghdad, non poterono seguire i tornanti dell'antico, ripido e stretto tracciato attraverso il passo. \nLa serie di viadotti e tunnel che costruirono sono considerati tra le meraviglie dell'ingegneria ferroviaria. \nIl percorso fu aperto nel 1918; sulle linee a scartamento ridotto si mosse l'esercito turco con il materiale bellico verso il fronte della Mesopotamia, nei mesi conclusivi della Prima guerra mondiale."}
{"id": "1780852", "revid": "2519", "url": "https://it.wikipedia.org/wiki?curid=1780852", "title": "Distretto municipale di Asante Akim Sud", "text": "Il distretto municipale di Asante Akim Sud (ufficialmente Asante Akim South Municipal District, in inglese) \u00e8 un distretto della regione di Ashanti del Ghana."}
{"id": "1780853", "revid": "1543377", "url": "https://it.wikipedia.org/wiki?curid=1780853", "title": "Iosif Ivanovici", "text": "Biografia.\nLa data di nascita di Ivanovici non \u00e8 certa, ma la maggior parte delle fonti indica l'anno 1845. Da bambino egli ricevette in dono un flauto che impar\u00f2 a maneggiare da autodidatta. In seguito entr\u00f2 come \"figlio di truppa\" nella fanfara del 6\u00ba reggimento di fanteria a Gala\u021bi, ricevendovi lezioni di clarinetto sotto la guida di Alois Riedl. Rivelatosi qui uno degli interpreti pi\u00f9 dotati, fu incoraggiato a studiare musica a Ia\u0219i. Crebbe quindi alla scuola del maestro Emil Lehr, per diventare direttore di molte formazioni musicali militari.\nIvanovici scrisse pi\u00f9 di 350 pezzi tra danze e marce, ma resta universalmente famoso per il valzer \"Valurile Dun\u0103rii (Donauwellen)\", titolo italiano \"Le onde del Danubio\" (1880).\nIvanovici sarebbe rimasto quasi tutta la vita a Gala\u021bi, raggiungendo un grado di ufficiale. La sua passione musicale culmin\u00f2 nella nomina alla funzione di ispettore generale della musica militare in Romania nel 1900.\nGli sviluppi della carriera, prese le mosse dal giro delle \"ensemble\" militari, gli accesero l'interesse per la composizione, genere che affront\u00f2 oscillando dalla musica leggera delle danze alla scrittura di carattere marziale (pezzi per fanfara, marce).\nIvanovici si stabil\u00ec nel 1901 a Bucarest dove mor\u00ec un anno pi\u00f9 tardi.\nOpere.\nIvanovici ha composto oltre 350 danze (valzer, quadriglie, polche) e marce. La sua opera pi\u00f9 nota \u00e8 il valzer \"Le onde del Danubio\" (\"Valurile Dun\u0103rii\"), eseguito con successo per la prima volta all'Esposizione universale di Parigi del 1889, nell'arrangiamento firmato da Emile Waldteufel, che si \u00e8 goduto un brillante successo fulminante. Quest' opera fu attribuita erroneamente ad altri compositori tra i quali Johann Strauss figlio."}
{"id": "1780856", "revid": "125830529", "url": "https://it.wikipedia.org/wiki?curid=1780856", "title": "Le luci della centrale elettrica", "text": "Le luci della centrale elettrica \u00e8 stato il progetto musicale del cantautore italiano Vasco Brondi, avviato nel 2007 a Ferrara e terminato nel 2019.\nBiografia.\nEsordi.\nVasco Brondi esord\u00ec come cantautore nel 2007 con il nome \"Le luci della centrale elettrica\", autoproducendo un demo dal titolo omonimo (\"Le luci della centrale elettrica\"), che ricevette buoni riscontri di critica.\nNel maggio 2008 pubblic\u00f2 il suo album d'esordio \"Canzoni da spiaggia deturpata\", prodotto da Manuele Fusaroli e Giorgio Canali (CCCP, CSI, PGR, Rossofuoco), che riprese alcune canzoni dal precedente lavoro.\nLa collaborazione con Canali nacque da un incontro avvenuto durante un concerto degli Zen Circus, cui \"Le luci della centrale elettrica\" faceva da supporter.\nIl disco ebbe un ottimo riscontro di pubblico e critica e nel 2008 vinse la Targa Tenco come Miglior Opera Prima cantautorale dell'anno.\nIl tour d'esordio costruito da Virus Concerti cont\u00f2 quasi 200 date in tutta Italia e si concluse al teatro Ariosto di Reggio Emilia, con la seguente formazione sul palco: Vasco Brondi (chitarra e voce), Giorgio Canali (chitarra elettrica e voce), Daniela Savoldi (violoncello), Rodrigo D'Erasmo (violino), Davide Toffolo (disegni dal vivo).\nIl progetto \"Le luci della centrale elettrica\" divenne un laboratorio creativo e nel corso del tour si affiancarono a Brondi alcuni dei musicisti pi\u00f9 importanti del panorama italiano: da Enrico Gabrielli (Mariposa) a Rodrigo D'Erasmo (Afterhours), da Alessandro \u201cAsso\u201d Stefana a Stefano Pilia (Massimo Volume).\nNel 2008, oltre alla Targa Tenco, il disco si aggiudic\u00f2 il Premio FIMI, il premio MEI, il Premio Musica &amp; Dischi e il Premio Fuori dal Mucchio della storica rivista di musica \"Il Mucchio Selvaggio\".\nTra il 2007 e il 2010 inoltre, Brondi apr\u00ec i concerti di artisti come Subsonica, Blonde Redhead, Notwist e Vinicio Capossela.\nFu ospite speciale in cinque concerti diversi dello spettacolo teatrale degli Afterhours. Sempre come ospite prese parte alla serata \"Rilettura musicata di Camere separate di Tondelli\", organizzata da Susanna Tartaro di Rai Radio 3 \"Fahrenheit\" al Palazzo delle Esposizioni di Roma,allo spettacolo \"Le citt\u00e0 viste dal basso\" dei Perturbazione, alla serata tributo a Fabrizio De Andr\u00e9 organizzata da Rai Radio 1.\nInoltre la canzone \"Per combattere l'acne\" venne scelta per la colonna sonora dei titoli di coda del film \"Fuga dal call center\" di Federico Rizzo.\nSecondo album.\nIl 9 novembre del 2010 Vasco Brondi pubblic\u00f2 il suo secondo album \"Per ora noi la chiameremo felicit\u00e0\" anticipato il 19 ottobre dal video del primo singolo estratto, \"Cara catastrofe.\"\nSubito dopo ebbe inizio il tour teatrale che vide \"Le luci della centrale elettrica\" protagonista sui palchi di sei teatri di Roma, Firenze, Verona, Milano, Bari e Ferrara. A gennaio del 2011 cominci\u00f2 il tour dei club che part\u00ec con quattro sold-out consecutivi. Il disco entr\u00f2 al 24\u00ba posto nella classifica FIMI e la rivista \"Rolling Stone Italia\" inser\u00ec \"Canzoni da spiaggia deturpata\" al sesto posto tra i venticinque migliori dischi del decennio, primo tra gli italiani. Anche \"Rumore\" lo segnal\u00f2 tra i migliori dischi degli anni duemila colloc deandolo al 93\u00ba posto.\nNell'aprile del 2011 Lorenzo \"Jovanotti\" Cherubini volle \"Le luci della centrale elettrica\" come opener del suo \"Ora in Tour\", che prese il via il 16 aprile da Rimini e che port\u00f2 il cantante ad esibirsi ogni sera davanti a migliaia di persone.\nColonna sonora ed EP.\nNello stesso periodo il regista Daniele Gaglianone chiese a Brondi una canzone da inserire nella colonna sonora e nei titoli di coda del suo film \"Ruggine\", che elenc\u00f2 tra i protagonisti Stefano Accorsi, Valeria Solarino e Valerio Mastandrea.\nNel luglio 2011 lo scrittore e giornalista Marco Lodoli pubblic\u00f2 un articolo su \"Il Venerd\u00ec di Repubblica\" nel quale paragon\u00f2 Vasco Brondi a Francesco De Gregori. Proprio quest'ultimo volle l'artista ferrarese con s\u00e9 sul palco del Traffic Festival di Torino, dove gli concesse l'onore di chiudere il concerto con una versione inedita di \"Viva l'Italia\", arrangiata dallo stesso Brondi per l'occasione.\nNel 2011 pubblic\u00f2 il brano \"Un campo lungo cinematografico\", colonna sonora del film \"Ruggine\" di Daniele Gaglianone. La voce di Rachele Bastreghi dei Baustelle \u00e8 udibile nei cori.\nIl 2 dicembre 2011 usc\u00ec l'EP \"C'eravamo abbastanza amati\" in allegato al numero di dicembre della rivista \"XL Repubblica\": l' EP contiene il brano \"Un campo lungo cinematografico\", tre cover di altrettanti brani, una versione alternativa di \"L'amore ai tempi dei licenziamenti dei metalmeccanici\" chiamata \"Versione con vista dai tetti\" e due brani registrati live (\"Piromani\" con Rachele Bastreghi e \"Oceano di gomma\", cover degli Afterhours, con Manuel Agnelli).\nCostellazioni.\nNel settembre 2013 Brondi inizi\u00f2 a lavorare ad un nuovo disco con Federico Dragogna dei Ministri. Nel dicembre seguente comunic\u00f2 il 4 marzo 2014 come data di pubblicazione del terzo album in studio. Venne poi annunciato il titolo che era \"Costellazioni\". Il primo singolo estratto da \"Costellazioni\" \u00e8 \"I destini generali\", pubblicato il 28 febbraio 2014 e del quale venne diffuso un videoclip animato diretto da Michele Bernardi e interpretato da Alice Guazzotti.\n\"Costellazioni\" debutt\u00f2 al secondo posto della classifica F.I.M.I. Nel frattempo, Brondi partecip\u00f2 alla riedizione dell'album \"Hai paura del buio?\" degli Afterhours, collaborando al rifacimento del brano \"Simbiosi\" insieme a Der Maurer.\nIl quarto album: \"Terra\".\nIl 3 marzo 2017 usc\u00ec il quarto album \"Terra\". supportato da un successivo tour. Su Facebook il cantautore descrisse cos\u00ec l'album: \"\"\u00c8 un disco etnico ma di un\u2019etnia immaginaria (o per meglio dire \"nuova\") che \u00e8 quella italiana di adesso. Dove stanno assieme la musica balcanica e i tamburi africani, le melodie arabe e quelle popolari italiane, le distorsioni e i canti religiosi, storie di fughe e di ritorni\"\". La copertina del loro ultimo album, Terra, rappresenta l'installazione \"Seven magic mountains\" , ovvero sette totem colorati di roccia realizzati nel deserto del Nevada dall'artista svizzero Ugo Rondinone.\nLa raccolta: \"2008/2018, tra la Via Emilia e la Via Lattea\" e fine del progetto.\nIl 17 settembre 2018 il cantautore annunci\u00f2 un singolo uscito il 21 settembre, \"Mistica\"; questo fu seguito da un doppio disco il 5 ottobre, la raccolta \"2008/2018, tra la Via Emilia e la Via Lattea\". La raccolta contiene \nSignificato del nome.\nIl nome si riferisce alle illumin\u00f2 ioni dell'ex polo industriale Montedison di Ferrara, citt\u00e0 dove il cantautore ha trascorso l'infanzia e l'adolescenza. A tale proposito Brondi afferma: \"\"Non mi interessava dare il mio nome di battesimo, ma trovarne uno che in qualche modo caratterizzasse gi\u00e0 i pezzi dando loro uno sfondo\"\" e ancora \"Pi\u00f9 che la centrale elettrica in s\u00e9 sono queste luci. Forse mi piaceva come immagine, quello che era. Mi piace questo fatto della Montedison che se chiedi anche alla maggior parte dei nostri concittadini nessuno sa bene cosa facciano l\u00ec dentro, a meno che proprio non ci lavorino. Quindi \u00e8 questa entit\u00e0 Montedison che mi piaceva evocare, e soprattutto le luci della Montedison in quel fumo che esce, questa attrazione serale che spesso \u00e8 l'unica che c'\u00e8 in citt\u00e0\".\nQuest'ultima riflessione \u00e8 riportata anche nel testo di \"Piromani\" (\"andiamo a vedere le luci della centrale elettrica / andiamo a vedere le luci della centrale a turbogas\").\nStile.\nI brani nacquero tutti da semplici accordi di chitarra acustica, gli arrangiamenti spogli lasciano intenzionalmente intatta la forza di questi due elementi. Tuttavia questo aspetto \u00e8 stato criticato per l'eccessiva ripetitivit\u00e0 che lascia poco spazio alle linee melodiche. Giorgio Canali rispose: \"\"Sono tre accordi fissi che girano in tondo in maniera strana. Perci\u00f2 importa come sono piazzate le parole e come sono \u201cincasinati\u201d i discorsi, che muovono dei meccanismi emotivi nella gente che ascolta. Vasco riesce ad evocare delle emozioni nelle persone con delle frasi che girano bene\".\"\nSolo con il secondo album \"Per ora noi la chiameremo felicit\u00e0\" (2010) ad arricchire gli arrangiamenti si aggiunse un'orchestra di archi e fiati, composta dal violinista Rodrigo D'Erasmo (con gli Afterhours dal 2008), Stefano Pilia (chitarrista dei Massimo Volume dal 2008) ed Enrico Gabrielli.\nIl suo stile vocale \u00e8 stato paragonato al recitato di Emidio Clementi dei Massimo Volume e a quello di cantautori come Fabrizio De Andr\u00e9, Francesco De Gregori, Giorgio Gaber o Rino Gaetano. Pi\u00f9 che una scelta stilistica in questo caso \u00e8 un'esigenza nata dal fatto di non saper cantare e non aver studiato per imparare a farlo, per ammissione dello stesso Brondi: \"\"non sapendo fare praticamente niente, quello che eufemisticamente possiamo chiamare il mio stile vocale \u00e8 l'unico che mi viene fuori\".\"\nTesti.\nBrondi considera i propri testi inscindibili dalla musica, un riassunto di ci\u00f2 che vede e sente immediatamente attorno a s\u00e9, e dentro di s\u00e9: \"\"arrivano ad avere una certa forza proprio perch\u00e9 sono cantati o similcantati con musica sotto. Se fossero letti non avrebbero quel valore.\" \"Alla base c'\u00e8 l'insofferenza per ci\u00f2 che ci circonda, intesa come un moto propulsivo per cambiare le cose\"\". L'immaginario si riferisce all'attualit\u00e0 politica e sociale senza certezze del precariato lavorativo e della crisi finanziaria.\nAlle critiche risponde: \"\u00e8 ovvio che tutto quello che \u00e8 un \u201cdi pi\u00f9\u201d dal cantare \u201cOh my baby\u201d in inglese si presta anche ad essere criticato molto di pi\u00f9, per la solita regola che chi fa qualcosa ha qualcosa che pu\u00f2 essere criticato, chi non fa niente si presta di meno\".\nImpatto culturale.\nLa crescente notoriet\u00e0 nell'ambiente underground gli ha valso la definizione, della critica specializzata, di icona degli anno zero, un \"punto di riferimento per una generazione indie cresciuta a Facebook\". Brondi per\u00f2 contraddisse: \"\"\u00e8 equivoca l'etichetta di \u201ccantautore generazionale\u201d perch\u00e9, quando mi trovo a scrivere, canto realt\u00e0 che sono un \u201cnoi tre\u201d o \u201cnoi due\u201d e non un \u201cnoi generazione\u201d. Non ho questa pretesa, non credo che il concetto di generazione appartenga pi\u00f9 di tanto a chi ha la mia et\u00e0\".\""}
{"id": "1780857", "revid": "1573940", "url": "https://it.wikipedia.org/wiki?curid=1780857", "title": "Lates", "text": "Lates \u00e8 un genere di pesci della famiglia Latidae."}
{"id": "1780865", "revid": "6340", "url": "https://it.wikipedia.org/wiki?curid=1780865", "title": "Hasan ibn Sabbah", "text": ""}
{"id": "1780867", "revid": "6340", "url": "https://it.wikipedia.org/wiki?curid=1780867", "title": "\u1e24asan-i \u1e62abb\u0101\u1e25&quot;", "text": ""}
{"id": "1780868", "revid": "287204", "url": "https://it.wikipedia.org/wiki?curid=1780868", "title": "Hasan-i Sabbah", "text": ""}
{"id": "1780871", "revid": "22475", "url": "https://it.wikipedia.org/wiki?curid=1780871", "title": "Latidae", "text": "I Latidae sono una famiglia di pesci appartenenti all'ordine Perciformes.\nDistribuzione e habitat.\nI pesci di questa famiglia sono diffusi nelle acque marine, salmastre e dolci di tutta l'area indopacifica, dal golfo Persico all'Australia ed al Giappone. Molte specie del genere \"Lates\" sono endemiche dei grandi laghi africani, soprattutto il lago Tanganica, il lago Alberto ed il lago Rodolfo.\nLe specie marine sono in genere costiere ed eurialine, spesso catadrome ovvero vivono in acqua dolce e tornano al mare per la riproduzione. Le specie d'acqua dolce possono sia essere adattabili a vari ambienti (per esempio il noto persico africano) che specializzate, ad esempio le specie endemiche del lago Tanganica, bacino che ospita ben 4 specie del genere \"Lates\", ognuna delle quali frequenta ambienti propri e cattura prede diverse, in modo che non si verifica alcuna competizione.\nDescrizione.\nQuesti pesci sono estremamente simili ai Centropomidae, con la caratteristica testa schiacciata seguita, in molte specie, da una vistosa \"gobba\" sul dorso.\nAlcune specie come \"Lates niloticus\" possono raggiungere i 2 m di lunghezza.\nRiproduzione.\nDepongono le uova sul substrato e non manifestano nessun tipo di cure parentali.\nAlimentazione.\nTutte le specie sono predatrici e catturano in prevalenza altri pesci.\nTassonomia.\nQuesta famiglia \u00e8 stata solo di recente scorporata dalla famiglia Centropomidae."}
{"id": "1780874", "revid": "1543377", "url": "https://it.wikipedia.org/wiki?curid=1780874", "title": "Ciclo di Lyonesse", "text": "Il ciclo di Lyonesse \u00e8 una trilogia di romanzi fantasy scritti da Jack Vance tra il 1983 e il 1990.\nI romanzi sono:\nI tre romanzi sono ambientati nel Medioevo europeo, nelle mitiche Elder Islands, un arcipelago situato tra la Spagna e la Francia, una generazione o due prima della nascita di re Art\u00f9."}
{"id": "1780881", "revid": "729019", "url": "https://it.wikipedia.org/wiki?curid=1780881", "title": "Linea Verde (metropolitana di Stoccolma)", "text": "La linea Verde \"(gr\u00f6na linjen)\" \u00e8 una delle tre linee della metropolitana di Stoccolma a servizio della citt\u00e0 di Stoccolma, in Svezia. Comprende 49 stazioni, di cui 12 sono sotterranee e 37 in superficie, e si suddivide in tre rami, ognuno servito da una servizio ferroviario diverso, chiamati T17, T18 e T19.\nFu inaugurata ufficialmente il 1\u00ba ottobre 1950, e viene oggi utilizzata mediamente da 451.000 passeggeri nei giorni lavorativi, per un totale di 146 milioni di transiti totali all'anno.\nTracciato.\nDalla stazione di H\u00e4sselby strand, situata nella periferia pi\u00f9 occidentale della capitale, si possono raggiungere tre diversi capolinea dall'altro lato della citt\u00e0: le stazioni situate nelle aree di Skarpn\u00e4ck, Hags\u00e4tra e Farsta strand.\nIn caso di necessit\u00e0 per guasti o altro, i treni possono effettuare inversione di marcia nei seguenti tratti o stazioni:"}
{"id": "1780885", "revid": "1793900", "url": "https://it.wikipedia.org/wiki?curid=1780885", "title": "Stazione sciistica", "text": "Una stazione sciistica (o stazione di sport invernali) \u00e8 uno spazio appositamente attrezzato per la pratica dello sci e in generale delle varie discipline sportive praticate sulla neve.\nDescrizione.\nL'etimologia di \"stazione sciistica\" \u00e8 legata al fatto che le prime localit\u00e0 montane cos\u00ec denominate furono (agli inizi del Novecento) quelle dotate di una stazione ferroviaria; si trattava quindi delle stazioni ferroviarie in corrispondenza delle quali si trovavano delle zone adatte alla pratica dello sci. Poi, con il diffondersi dell'automobile e degli autobus divennero facilmente raggiungibili anche zone montane distanti dalle stazioni ferroviarie e l'utilizzo del termine si \u00e8 progressivamente esteso ad indicare, pi\u00f9 genericamente, le localit\u00e0 dove siano stati attrezzati impianti di risalita, piste di discesa, piste da sci di fondo ecc. Molte sono state costruite ex novo in zone prive di un centro abitato storico; altre invece si sono sviluppate attorno a centri abitati gi\u00e0 esistenti.\nMolto diffuse in Europa e America del Nord, alle latitudini temperate le stazioni sciistiche sono generalmente collocate in media o alta montagna per garantire la presenza di neve per un numero sufficiente di mesi durante l'anno. A latitudini nordiche possono essere collocate anche ad altezze collinari. Tipicamente piste da sci e impianti di risalita sono posti su pendii opportuni ovvero adatti ad ospitarli e messi in sicurezza da valanghe.\nL'area che, grazie alla presenza di strutture artificiali (rail, box, jump), permette a snowboarder e sciatori di compiere manovre (dette trick in gergo) ed evoluzioni \u00e8 talora detta, con termine inglese, \"snowpark\". Le stazioni sciistiche pi\u00f9 moderne e avanzate dispongono di strutture per l'innevamento artificiale, talora anche di piste con illuminazione notturna e di adeguate strutture ricettive (albergi, chalet, ristoranti e pala ghiaccio).\nNel caso in cui pi\u00f9 stazioni sciistiche siano collegate tra di loro tramite impianti a fune per cui sia possibile passare dall'una all'altra con gli sci ai piedi si parla di comprensorio sciistico. Solitamente ogni stazione sciistica ha un suo skipass, ma nel caso di un comprensorio, \u00e8 possibile che vi sia un unico biglietto. Tipicamente ogni stazione sciistica possiede inoltre un proprio soccorso piste e/o appoggiandosi a corpi specializzati come il Soccorso alpino.\nBibliografia.\nFabrizio Bartaletti, \"Le grandi stazioni turistiche nello sviluppo delle Alpi italiane\", Bologna, P\u00e0tron, 1994."}
{"id": "1780887", "revid": "287204", "url": "https://it.wikipedia.org/wiki?curid=1780887", "title": "Alamut", "text": ""}
{"id": "1780888", "revid": "669751", "url": "https://it.wikipedia.org/wiki?curid=1780888", "title": "Misura delle scarpe", "text": "La misura della scarpa \u00e8 una indicazione numerica delle sue dimensioni.\nPer la misura delle scarpe ci sono diversi sistemi di misurazione. I diversi sistemi differiscono sia per la nazione sia per il diverso tipo di scarpa (ad esempio, degli uomini, delle donne, dei bambini, lo sport o le scarpe di sicurezza).\nPosizione dell'indicazione della misura.\nLa misura della scarpa viene determinata da un numero; questo numero pu\u00f2 essere impresso:\nDimensioni.\nLunghezza.\nLa lunghezza di un piede \u00e8 definita dallo standard come la massima distanza orizzontale dal centro della parte posteriore del tallone all'estremit\u00e0 del dito pi\u00f9 sporgente, misurata mentre il soggetto \u00e8 in posizione eretta con il peso equamente distribuito tra i due piedi. Questi ultimi possono essere nudi o indossare delle calze abbastanza sottili da non modificare sensibilmente le dimensioni del piede.\nLe dimensioni del piede sinistro e di quello destro sono spesso leggermente diverse e in questo caso entrambi i piedi sono misurati .\nOgni scarpa si adatta per un piccolo intervallo di diverse lunghezze dei piedi e generalmente la lunghezza della cavit\u00e0 interna di una scarpa deve essere tipicamente 15-20 millimetri pi\u00f9 lunga rispetto al piede, ma questa relazione varia tra i diversi tipi di scarpe.\nModo di misurazione.\nCi sono tre lunghezze caratteristiche cui una scarpa pu\u00f2 riferirsi:\nTutte queste misure differiscono notevolmente le une dalle altre per la stessa scarpa.\nLarghezza o designazione della circonferenza.\nAlcuni produttori offrono scarpe della stessa taglia, con diverse larghezze. Tali scarpe sono poi anche etichettati con informazioni sulla larghezza (larghezza della pi\u00f9 ampia parte del piede, in genere misurata direttamente dietro le dita dei piedi con il soggetto in piedi e che indossa calzini o calze).\nNel sistema Mondopoint, le scarpe possono avere sull'etichetta oltre alla taglia anche la media della larghezza del piede per cui la scarpa si adatta, e viene misurata in millimetri.\nSono usati anche un certo numero di altri sistemi ad-hoc per le notazioni della larghezza o circonferenza. Ad esempio si hanno (per ognuno sono elencate le misure dalla pi\u00f9 stretta alla pi\u00f9 larga):\nNessuna di queste denominazioni \u00e8 formalmente standardizzato e l'esatta larghezza piedi per i quali tali dimensioni sono adatti possono variare notevolmente tra i produttori.\nLa larghezza AE viene utilizzata da alcuni produttori di scarpe negli Stati Uniti e nel Regno Unito. Sono in genere basate sulla larghezza del piede, dove il passo comune e le dimensioni sono 1/4 di pollice (6\u00a0mm) o 3/16 di pollice (5\u00a0mm).\nMisure tradizionali.\nLa maggior parte della scarpe di dimensioni dei sistemi elencati in questa sezione non sono formalmente standardizzate.\nL'esatta relazione tra una misura d'etichettatura della scarpa e l'intervallo delle lunghezze dei piedi per il quale la scarpa \u00e8 adatta pu\u00f2 variare notevolmente tra i diversi produttori, la seguente descrizione pu\u00f2 solo approssimare l'esatto dimensionamento dei sistemi usati dai singoli produttori. Una discrepanza si verifica quando una scarpa viene fabbricata in base ad una scarpa di dimensioni di un sistema e viene etichettata con un altro sistema.\nSistema inglese.\nQueste misure sono basate su una proporzione del pollice.\nGran Bretagna.\nLa misura in Gran Bretagna si basa sulla lunghezza del modello utilizzato per la costruzione della scarpa (che risulta sempre pi\u00f9 lungo rispetto al piede di circa 1,5 \u2013 2\u00a0cm), misurato in Barleycorn (terzi di un pollice) e con una misura di partenza che \u00e8 pari a zero.\nLa misura zero di un bambino equivale alla larghezza di una mano (4 pollici, equivalente a 12 barleycorns = 10,16 cm) e va fino alla lunghezza di due mani, che \u00e8 una taglia 12 (otto pollici). Di conseguenza, il calcolo di misura per le scarpe di un bambino nel Regno Unito \u00e8:\nformula_1\nLe taglie per un adulto iniziano dalla numero tre (corrispondente a nove pollici) e ciascuna misura continua la progressione in barleycorns.\nIl calcolo per le misure delle scarpe di un adulto nel Regno Unito \u00e8:\nformula_2\nStati Uniti e Canada.\nLe taglie delle scarpa in Nord America sono simili a quelle in Gran Bretagna ma si inizia a contare da 1 piuttosto che zero e in modo equivalente le dimensioni sono uno pi\u00f9 grande. Una differenza simile \u00e8 riscontrabile nella numerazione dei piani degli edifici, che partono da zero in alcune zone del mondo e da uno in altre.\nQuindi, il calcolo per una scarpa di un maschio negli Stati Uniti o in Canada \u00e8:\nformula_3\nLa scala \"standard\" o \"FIA\" (calzature d'America) femminile, le cui dimensioni sono quelle dimensioni degli uomini pi\u00f9 1 (un 10,5 degli uomini \u00e8 un 11,5 delle donne).\nformula_4\nSono meno popolari, le dimensioni delle scarpe da donna sono quasi sempre determinati con la \"comune\" scala, in cui le dimensioni di quelle delle donne sono uguali a quelle degli uomini, ma maggiorate di 1,5 misura (per esempio, un 10,5 degli uomini \u00e8 un 12 delle donne.). \nLe taglie per i bambini sono pari a quella degli uomini pi\u00f9 11,75, in questa misurazione la taglia femminile non differisce da quella maschile.\nformula_5\nPer il mercato internazionale, viene utilizza la norma ISO 9407.\nAustralia.\nLa taglia maschile \u00e8 identica a quella utilizzata nel Regno Unito, mentre la misura femminile \u00e8 di mezza taglia pi\u00f9 grande, quindi si ha:\nformula_6\nSistema francese.\nEuropa e Cina.\nNella maggior parte dei paesi europei continentali, tra cui Francia, Germania, Italia, Spagna, la misura tradizionale per la lunghezza delle scarpe \u00e8 espressa in \"punti francesi\". La stessa convenzione \u00e8 stata adottata anche in Cina. Un punto francese corrisponde a 2/3 cm.\nPer calcolare la dimensione in base alla lunghezza effettiva dei piedi si deve prima aggiungere una lunghezza di circa 1,5 a 2\u00a0cm. Ad esempio, per una calzatura avente una lunghezza interna 1,5 centimetri pi\u00f9 lungo del piede:\nformula_7\nAltri.\nGiappone.\nLa taglia delle scarpe \u00e8 disponibile in multipli di 0,5, dove la taglia \u00e8 calcolata in base alla lunghezza del piede in centimetri. Si ha:\nformula_8\nCorea.\nLe taglie delle scarpe in Corea non hanno alcun rispetto della dimensione di genere (non hanno delle vere e proprie taglie), ma sono semplicemente correlate alla lunghezza del piede in millimetri. Le dimensioni quindi sono espresse in millimetri e sono disponibili i multipli di 5.\nBrasile.\nLe taglie delle scarpe in Brasile, poco usate nell'epoca moderna, venendo sostituite da quelle francesi, sono date dalla lunghezza del piede in centimetri diviso un valore fisso (0,65), prendendo un valore pi\u00f9 alto (arrotondamento per eccesso). Quindi si ha:\nformula_9\nStandard internazionali.\nLa norma internazionale \", Scarpa dimensioni - Mondopoint sistema di calibrazione e la marcatura\" raccomanda un sistema di dimensioni delle scarpe noto come Mondopoint. Esso \u00e8 basato sulla media della lunghezza dei piedi per i quali la scarpa \u00e8 adatta, misurata in millimetri. Un'etichetta per scarpa pu\u00f2 opzionalmente specificare anche la larghezza del piede, sempre in millimetri.\nLa norma europea EN 13402, utilizzata anche per gli abiti, raccomanda invece che le scarpe debbano essere classificate con un intervallo di lunghezze relative ai piedi per cui sono adatte, misurate in centimetri.\nTabelle di conversione.\nDato l'elevato numero di misure disponibili, sono state create diverse scale di conversione, le quali differiscono di qualche numero, in particolar modo per la scala europea, a seconda se oltre alla misura del piede viene aggiunta un'ulteriore lunghezza, come nei casi sottostanti.\n\"Misure per bambini\"\n\"Misure per adulti\"\nInoltre bisogna tenere presente che a fini pratici queste tabelle non possono sostituirsi alla misura effettiva della scarpa."}
{"id": "1780891", "revid": "84528", "url": "https://it.wikipedia.org/wiki?curid=1780891", "title": "Saint Germain en Laye", "text": ""}
{"id": "1780892", "revid": "110157", "url": "https://it.wikipedia.org/wiki?curid=1780892", "title": "Viersen", "text": "Viersen \u00e8 una citt\u00e0 di 75.360 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf, ed \u00e8 il capoluogo e il centro maggiore del circondario (\"Kreis\") omonimo (targa VIE).\nViersen si fregia del titolo di \"Grande citt\u00e0 di circondario\" (\"Gro\u00dfe Kreisangeh\u00f6rige Stadt\")."}
{"id": "1780893", "revid": "123358712", "url": "https://it.wikipedia.org/wiki?curid=1780893", "title": "Ferdinand Bruckner", "text": "Biografia.\nSuo padre era un uomo d'affari austriaco e sua madre traduttrice francese. Dopo la separazione dei genitori, trascorse gli anni giovanili tra Vienna, Parigi e Berlino, dove cominci\u00f2 lo studio della musica.\nNel 1916, affascinato dalla scena letteraria espressionista berlinese, lasci\u00f2 gli studi musicali per dedicarsi alla poesia.\nNegli anni seguenti, pubblic\u00f2 diverse collezioni di poesie e nel 1917 diede vita alla rivista letteraria \"Marsyas\" cui collaborarono, tra gli altri, pure Alfred D\u00f6blin ed Hermann Hesse.\nNel 1923 fonda a Berlino il Renaissance-Theater, che dirige fino al 1928, lasciandone poi la direzione a Gustav Hartung. Nel 1929 ader\u00ec all'espressionismo con \"Giovent\u00f9 malata\" (\"Krankheit der Jugend\") e con \"Elisabetta d'Inghilterra\" (\"Elisabeth von England\"), cominciando ad utilizzare lo pseudonimo Ferdinand Bruckner. Ottenuto il successo con queste due opere, rivel\u00f2 di esserne l'autore, cambiando definitivamente il proprio nome nello pseudonimo nel 1946.\nNel 1936 emigr\u00f2 a Parigi lavorando all'opera anti-fascista \"Die Rassen\". Pass\u00f2 quindi negli USA per sfuggire alle ricerche della Gestapo. Anche qui ottenne un discreto successo.\nNel 1951 rientr\u00f2 a Berlino ove lavor\u00f2 sino alla fine allo Schiller Theater.\nNegli ultimi anni cerc\u00f2 di creare invano la tragedia moderna mescolando versi di stampo classico con contenuti pi\u00f9 attuali."}
{"id": "1780899", "revid": "486946", "url": "https://it.wikipedia.org/wiki?curid=1780899", "title": "Linea verde, metropolitana di Stoccolma", "text": ""}
{"id": "1780902", "revid": "1305772", "url": "https://it.wikipedia.org/wiki?curid=1780902", "title": "Beyond Castle Wolfenstein", "text": "Beyond Castle Wolfenstein \u00e8 un videogioco del 1984 per Apple II e in seguito convertito per altre piattaforme. \u00c8 il seguito di \"Castle Wolfenstein\", il primo esempio di videogioco stealth, e venne seguito da \"Wolfenstein 3D\".\nModalit\u00e0 di gioco.\nScopo del gioco \u00e8 quello di assassinare Adolf Hitler mettendo una bomba nel suo bunker, e fuggire prima che esploda: per trovare il nascondiglio sar\u00e0 necessario esplorare una serie di stanze interconnesse. Come nel precedente titolo, sar\u00e0 possibile indossare le uniformi di soldati per fingersi uno di loro, e trovare vari oggetti per facilitare la missione. Ogni tanto, i soldati potranno chiederci una password: se errata (oppure non si possiedono i soldi necessari a corromperli) questi attiveranno l'allarme che render\u00e0 pi\u00f9 difficoltosa l'esplorazione delle stanze."}
{"id": "1780906", "revid": "320578", "url": "https://it.wikipedia.org/wiki?curid=1780906", "title": "Josef Ivanovici", "text": ""}
{"id": "1780907", "revid": "149727", "url": "https://it.wikipedia.org/wiki?curid=1780907", "title": "Treptow an der Rega", "text": ""}
{"id": "1780908", "revid": "121353380", "url": "https://it.wikipedia.org/wiki?curid=1780908", "title": "Qurnat al-Sawda'", "text": "Qurnat as Sawda', detta anche \"l'angolo nero\", \u00e8 la montagna pi\u00f9 alta del Libano con i suoi 3.088\u00a0m. Fa parte della catena montuosa del Monte Libano e si trova nel nord del paese tra le provincie di Bsharri. La sua cima \u00e8 coperta dalla neve per circa 6 mesi l'anno. Si trova a circa 30\u00a0km a sud-est della citt\u00e0 di Tripoli."}
{"id": "1780922", "revid": "24443", "url": "https://it.wikipedia.org/wiki?curid=1780922", "title": "Stazione di sport invernali", "text": ""}
{"id": "1780923", "revid": "122355323", "url": "https://it.wikipedia.org/wiki?curid=1780923", "title": "Citocalasina B", "text": "La citocalasina B \u00e8 una tossina ad effetto rabdomiolitico di produzione di alcuni Mixomyceti che hanno la capacit\u00e0 di parassitare altre specie fungine che a loro volta diventano responsabili di episodi di sindrome rabdomiolitica.\nEssa impedisce la creazione dei microtubuli durante la mitosi, cio\u00e8 fa in modo che i cromosomi non possano dividersi durante la divisione della cellula (profase)."}
{"id": "1780931", "revid": "1728", "url": "https://it.wikipedia.org/wiki?curid=1780931", "title": "Giuseppe Meneghini", "text": "Biografia.\nNel 1834 si laure\u00f2 in medicina chirurgia all'Universit\u00e0 di Padova e dall'anno seguente ricopri il ruolo di assistente alla cattedra di Botanica della stessa Universit\u00e0. Nel 1839 fu nominato Professore Ordinario di Scienze Preparatorie, fisica, chimica e botanica, del corso d'insegnamento di Chirurgia. Nel 1848, per ragioni politiche, fu cancellato dal ruolo di professore dalla I.R. Universit\u00e0 di Padova.\nL'anno successivo si stabil\u00ec quindi all'Universit\u00e0 di Pisa, dove con Decreto Granducale fu nominato professore di Mineralogia e Geologia e divenne direttore del museo dell'Universit\u00e0, in sostituzione della cattedra occupata da Leopoldo Pilla, caduto sul campo della battaglia di Curtatone e Montanara.\nNel 1860 fu nominato socio dell'Accademia nazionale delle Scienze.\nMeneghini fu autore di numerose pubblicazioni e monografie, concernenti argomenti di fisiologia, medicina e soprattutto botanica (algologia). Successivamente si occup\u00f2 di geologia. Considerato il fondatore della Scuola geologica pisana, nel 1882 fu presidente della Societ\u00e0 Geologica Italiana.\nFu senatore del Regno d'Italia nella XVI legislatura (1886).\nMor\u00ec nel 1889 a Pisa, dove in seguito gli fu dedicata una via.\nAltri incarichi.\nFu per diversi anni Rettore Magnifico dell'Universit\u00e0 di Pisa e membro del Consiglio Superiore della Pubblica Istruzione."}
{"id": "1780932", "revid": "110157", "url": "https://it.wikipedia.org/wiki?curid=1780932", "title": "From Here to Infirmary", "text": "From Here to Infirmary \u00e8 il terzo album studio degli Alkaline Trio. L'album contiene \"Private Eye\" e \"Stupid Kid\" ed \u00e8 il primo e unico album registrato dal batterista Mike Felumlee."}
{"id": "1780940", "revid": "228587", "url": "https://it.wikipedia.org/wiki?curid=1780940", "title": "Canaan (disambigua)", "text": ""}
{"id": "1780942", "revid": "1429175", "url": "https://it.wikipedia.org/wiki?curid=1780942", "title": "Episodi di Un detective in corsia (ottava stagione)", "text": ""}
{"id": "1780943", "revid": "640277", "url": "https://it.wikipedia.org/wiki?curid=1780943", "title": "Quadrante solare", "text": ""}
{"id": "1780945", "revid": "1305772", "url": "https://it.wikipedia.org/wiki?curid=1780945", "title": "Canna di palude", "text": ""}
{"id": "1780948", "revid": "149727", "url": "https://it.wikipedia.org/wiki?curid=1780948", "title": "Berlino-Treptow", "text": ""}
{"id": "1780950", "revid": "149727", "url": "https://it.wikipedia.org/wiki?curid=1780950", "title": "Berlin-Treptow", "text": ""}
{"id": "1780951", "revid": "149727", "url": "https://it.wikipedia.org/wiki?curid=1780951", "title": "Treptow (Berlino)", "text": ""}
{"id": "1780952", "revid": "287204", "url": "https://it.wikipedia.org/wiki?curid=1780952", "title": "Cappella della Madonna di Loreto", "text": ""}
{"id": "1780955", "revid": "24443", "url": "https://it.wikipedia.org/wiki?curid=1780955", "title": "Localit\u00e0 sciistica", "text": ""}
{"id": "1780957", "revid": "767487", "url": "https://it.wikipedia.org/wiki?curid=1780957", "title": "La domenica della buona gente", "text": "La domenica della buona gente \u00e8 un film del 1953 diretto da Anton Giulio Majano.\nTrama.\nSullo sfondo di una partita di calcio Roma - Napoli, si intrecciano storie diverse. Un ex calciatore, che naviga in cattive acque, spera di trovare lavoro come allenatore, ma le speranze sfumano presto: la moglie \u00e8 decisa ad abbandonarlo, ma la loro bambina li ricongiunge. Un pensionato gioca una schedina del Totocalcio e per un soffio manca il 13: con il 12 vince quattro milioni di lire, ma gli sembrano pochi. Giulio, disoccupato, preferisce andare alla partita piuttosto che a casa di Sandra, la sua fidanzata. Sandra aveva combinato un incontro con uno zio che poteva procurargli un lavoro, ma l'incontro sfuma. Allo stadio Giulio incontra Ines, una giovane vedova, venuta da Salerno in cerca dell'amante, un avvocato dandy che l'ha abbandonata in attesa di un bambino. Giulio riesce a confortare e a calmare la donna e, quando questa finalmente rintraccia l'amante, si accorge che dalla sua borsetta \u00e8 sparita la pistola: Giulio l'ha sottratta intuendo le sue intenzioni. Sandra rimprovera aspramente Giulio per il suo comportamento, ma alla fine si riconcilia con lui.\nProduzione.\nProdotto dalla \"Trionfalcine\" di Giovanni Addessi e Gilberto Rossini, girato negli studi della Titanus della Farnesina a Roma, nell'estate del 1952. Il soggetto del film \u00e8 tratto direttamente dal radiodramma RAI scritto da Giandomenico Giagni e Vasco Pratolini, trasmesso nel 1952, con Anna Miserocchi, Nino Manfredi, Flaminia Jandolo e Carlo Romano, sempre con la regia di Anton Giulio Majano. Il film usc\u00ec in prima nazionale il 25 gennaio 1953.\nCuriosamente, il personaggio interpretato da Renato Salvatori \u00e8 doppiato da Nino Manfredi che, a sua volta, interpreta una parte nel film ed \u00e8 doppiato da Corrado Mantoni. Sophia Loren \u00e8 doppiata da Adriana De Roberto.\nDurante la partita fra Roma e Napoli \u00e8 riconoscibile, tra i tifosi del Napoli, Gigi Reder.\nNel radiodramma la partita non \u00e8 Roma-Napoli, bens\u00ec Roma-Lucchese, con tante interlocuzioni in dialetto fiorentino, che ben poco ha a che fare con l'accento lucchese; inoltre Ines non arriva da Salerno, ma da Grosseto.\nIncassi.\nIncasso accertato sino a tutto il 31 marzo 1959: L. 100.925.279"}
{"id": "1780959", "revid": "1543377", "url": "https://it.wikipedia.org/wiki?curid=1780959", "title": "Schindleria brevipinguis", "text": "Schindleria brevipinguis \u00e8 un pesce facente parte della famiglia Schindleriidae e all'ordine Perciformes.\nDimensioni.\n\u00c8 considerato il pesce e il vertebrato pi\u00f9 piccolo del mondo. Raggiunge la lunghezza massima di 8,4 mm e pesa fino a circa 1 mg.\nDistribuzione e habitat.\n\u00c8 endemico della Grande barriera corallina dell'Australia."}
{"id": "1780960", "revid": "21880", "url": "https://it.wikipedia.org/wiki?curid=1780960", "title": "Discoglossidae", "text": ""}
{"id": "1780961", "revid": "599013", "url": "https://it.wikipedia.org/wiki?curid=1780961", "title": "Orologiografia", "text": "Con il termine orologiografia veniva indicata anticamente l'arte di descrivere gli orologi solari. Dal latino \"Horologiographia\", ereditata poi nel lessico francese come \"Horlogiographie\". Esistono diversi trattati a cominciare dal Rinascimento sull'orologiografia. Il primo e pi\u00f9 importante \u00e8 l'\"Orologiografia\" di Sebastian M\u00fcnster, tradotta in latino dall'opera originale in tedesco. Un testo risalente alla met\u00e0 del XVI secolo che pu\u00f2 considerarsi uno dei pi\u00f9 importanti e belli manuali da vedere di gnomonica di quei tempi. Pi\u00f9 di rado il termine veniva come abbreviato in \"Horographia\", che ha dato il titolo ad un libro sugli orologi solari di Bobynet nel XVII secolo, appunto dal titolo \"Horographia Curiosa\". Oggi i termini orologiografia e horografia sono in desuetudine."}
{"id": "1780962", "revid": "228587", "url": "https://it.wikipedia.org/wiki?curid=1780962", "title": "MIPS (ecologia)", "text": "Il \"Material input per unit of service\" \u00e8 un indicatore di efficienza ecologica che descrive la quantit\u00e0 di materia utilizzata sia direttamente che indirettamente per la produzione di un bene: ci\u00f2 significa considerare oltre al materiale di cui \u00e8 composto il bene anche il materiale utilizzato indirettamente di cui il bene non \u00e8 composto (\"esempio:\" un anello d'oro ha come input indiretti le tonnellate di terra scavate per la ricerca dell'oro).\nLa somma dei materiali utilizzati direttamente e indirettamente \u00e8 misurata in tonnellate, nel calcolo dell'indice si tiene conto dell'intero ciclo di vita del prodotto: dalle fasi di scarto all'eventuale riciclaggio.\nL'indice misura una quantit\u00e0 e per questo non descrive in alcun modo la qualit\u00e0 delle risorse utilizzate; occorre quindi per un utilizzo idoneo di tale indice un'associazione ad altri indicatori che descrivano le tipologie di materiali utilizzati, l'eventuale pericolosit\u00e0 per l'uomo e l'ambiente o ulteriori interazioni con la natura.\nIl concetto di MIPS \u00e8 stato sviluppato nel 1993 al Wuppertal Institut f\u00fcr Klima, Umwelt, Energie da un gruppo di studiosi diretto dal Prof. Friedrich Schmidt-Bleek."}
{"id": "1780974", "revid": "3732", "url": "https://it.wikipedia.org/wiki?curid=1780974", "title": "110 m ostacoli", "text": ""}
{"id": "1780976", "revid": "22356", "url": "https://it.wikipedia.org/wiki?curid=1780976", "title": "Arctotherium", "text": "Larctoterio (gen. Arctotherium) \u00e8 un urside estinto, vissuto nel Pleistocene (tra 1,7 milioni di anni fa e 700.000 anni fa). I suoi resti sono stati rinvenuti in gran parte del Sudamerica. \n\u00c8 il pi\u00f9 grande orso mai vissuto ed \u00e8 uno dei mammiferi terricoli carnivori pi\u00f9 grandi.\nDescrizione.\nSulla base di un omero di un esemplare di \"A. angustidens\" rinvenuto a Buenos Aires \u00e8 stato stimato che il peso di un individuo adulto si aggirasse tra i 983 e i 2.042 kg, sebbene il limite superiore sia considerato presumibilmente eccessivo e venga indicato come peso massimo pi\u00f9 probabile 1.588-1.749 kg, l'altezza stimata in piedi sulle due zampe si aggirava tra i 3,5 e i 4,3m e sulle quattro zampe poteva raggiungere un'altezza di due metri al garrese (negli esemplari pi\u00f9 grandi), tale peso e tali dimensioni lo renderebbe, comunque, senza alcun dubbio il pi\u00f9 grande urside mai esistito e uno tra i pi\u00f9 grandi mammiferi carnivori mai esistiti.\nLe sue grandi dimensioni vengono attribuite all'evoluzione dovuta all'elevata competizione con i grandi carnivori apparsi successivamente, come il giaguaro e lo smilodonte.\nL'invasione degli orsi dal Nordamerica.\nCon il ricongiungersi dei due continenti americani tramite l'istmo di Panama, gli ursidi furono tra i carnivori che invasero il Sudamerica nel corso del Pleistocene inferiore, circa 1,7 milioni di anni fa. L'arctoterio fa parte di quel gruppo di orsi attualmente rappresentati dall'orso dagli occhiali, e che in passato era molto diffuso anche in Nordamerica (in particolare con \"Arctodus simus\"). La massa corporea degli esemplari adulti di arctoterio era simile a quella di un orso polare, almeno per quanto riguarda i maschi, che arrivavano a pesare anche una tonnellata. Le femmine, invece, erano pi\u00f9 piccole e dovevano pesare poco pi\u00f9 di mezza tonnellata. Il cranio era insolitamente corto, anche per un orso. La dentatura era composta di incisivi poco specializzati, canini corti e circolari e molari bassi dalle cuspidi arrotondate. Questa dentatura fa supporre che, come la maggior parte degli ursidi, l'arctoterio fosse onnivoro e si cibasse di tutto quello che trovava: piccoli mammiferi, pesci, insetti, uova, frutti, carogne e animali moribondi. Le zampe erano insolitamente lunghe e sottili.\nEstinzione.\nL'arctoterio, la cui specie pi\u00f9 nota \u00e8 Arctotherium latidens, si estinse prima della fine del Pleistocene, circa 700.000 anni fa, insieme a molti altri mammiferi di grande taglia. Fu sostituito dal genere affine \"Pararctotherium\", sopravvissuto forse fino ad epoca storica, e dall'odierno orso dagli occhiali. In Nordamerica, nel Pleistocene, visse invece il gigantesco orso dal muso piatto (\"Arctodus simus\").\nBibliografia.\nKraglievich, L. 1926. Los Arctoterios norteamericanos (Tremarctotherium, n. gen.) en relaci\u00f3n con los de Sud Am\u00e9rica. Anales del Museo Nacional de Historia Natural \u2018\u2018Bernardino Rivadavia\u2019\u2019 34(56):1\u201316.\nKraglievich, L. y C. Ameghino, 1940. Los \u00farsidos extinguidos de Sud Am\u00e9rica. En: L. Kraglievich. Obras de paleontolog\u00eda y geolog\u00eda, Talleres de Impresiones Oficiales, 3: 557-627 La Plata.\nSoibelzon, L. H. 2000. Nueva evidencia sobre la relaci\u00f3n filogenetica entre los osos Pleistocenos de America del Sur y del Norte. Asociaci\u00f3n Geol\u00f3gica Argentina, Serie D, Publicaci\u00f3n Especial 4:45\u2013 50.\nSoibelzon, L. Tonni E.P. y Bond M. 2001. Arctotherium latidens (Ursidae, Tremarctinae) en el Pleistoceno de la provincia de Buenos Aires, Argentina. Comentarios sistem\u00e1ticos y bioestratigr\u00e1ficos. Actas del XI Cong. Latinoamericano y III Congreso Uruguayo de Geolog\u00eda, Montevideo; versi\u00f3n electr\u00f3nica,\nSoibelzon L. Isla F.y Dondas A. Primer registro de tres individuos asociados de Arctotherium latidens (Ursidae: Tremarctinae). AMEGHINIANA 38 (4): 40R."}
{"id": "1780977", "revid": "3732", "url": "https://it.wikipedia.org/wiki?curid=1780977", "title": "100 m ostacoli", "text": ""}
{"id": "1780979", "revid": "22356", "url": "https://it.wikipedia.org/wiki?curid=1780979", "title": "Urside", "text": ""}
{"id": "1780981", "revid": "3732", "url": "https://it.wikipedia.org/wiki?curid=1780981", "title": "100 m piani", "text": ""}
{"id": "1780984", "revid": "184755", "url": "https://it.wikipedia.org/wiki?curid=1780984", "title": "Glob pattern", "text": "Un glob pattern \u00e8 una sintassi attraverso la quale si rappresenta un insieme di stringhe. \n\u00c8 la sintassi tradizionalmente usata nelle shell testuali dei sistemi Unix e Unix-like, ma anche MS-DOS per effettuare l'espansione di nomi di file e directory, ed essa riprende in piccola parte quella delle espressioni regolari.\nSintassi.\nIn un \"glob pattern\" la maggior parte dei caratteri \u00e8 vista in modo letterale (ad esempio \"codice_1\" corrisponde ad \"codice_1\", \"codice_3\" corrisponde a \"codice_3\"). Fanno eccezione a questa regola i metacaratteri:\nPer far in modo che un metacarattere sia interpretato in maniera letterale occorre farlo precedere da una barra inversa \"codice_5\", ad esempio \"codice_6\"."}
{"id": "1780988", "revid": "324090", "url": "https://it.wikipedia.org/wiki?curid=1780988", "title": "Tavole sciateriche", "text": "Le Tavole Sciateriche sono quattro tavole di ardesia, progettate e realizzate da o per conto di Athanasius Kircher nel 1636. Fanno parte della collezione del Museo Astronomico e Copernicano dell'Osservatorio Astronomico di Roma (INAF) e sono conservate presso la sede di Monte Porzio Catone.\nLe tavole furono scoperte e preservate nel 1994 da Giuseppe Monaco, curatore del museo suddetto, il quale scrisse anche un primo libretto sul significato delle stesse dal punto di vista astronomico.\nUtilizzo.\nLe Tavole Sciateriche di Kircher sono una invenzione gnomonica, uno strumento didattico che rappresenta un sincretismo di elementi astronomici, astrologici e gnomonici e che testimoniano il brillante estro scientifico-artistico di Kircher.\nLe tavole vennero esaminate da Nicola Severino nella primavera del 1994.\nQuesti scopr\u00ec che esse erano il risultato di un esperimento gnomonico, probabilmente realizzato in collaborazione con gli studenti del Collegio Romano, dove Kircher insegnava matematica, poi descritto da Athanasius Kircher nel libro \"Ars Magna Lucis et Umbrae\", libro pubblicato a Roma nel 1646 dieci anni dopo l'esperimento."}
{"id": "1780989", "revid": "22356", "url": "https://it.wikipedia.org/wiki?curid=1780989", "title": "Pararctotherium", "text": "Il pararctoterio (gen. Pararctotherium) \u00e8 un urside estinto, vissuto nel Pleistocene medio e superiore e nella parte iniziale dell'Olocene. I suoi resti sono stati ritrovati in Sudamerica.\nUn orso dei climi freddi.\nDi taglia media, quest'orso preistorico fu parte di una radiazione evolutiva di orsi che invasero il sudamerica tra il Pliocene e il Pleistocene, quando si riform\u00f2 l'istmo di Panama. Questi animali, noti come tremarctini, sono attualmente rappresentati dal solo orso dagli occhiali. Il pararctoterio, in particolare, potrebbe essere disceso dal precedente \"Arctotherium\", di taglia maggiore, ed essersi adattato ai mutamenti climatici che resero l'habitat aperto in cui vivevano questi orsi pi\u00f9 freddo e secco. La dieta del pararctoterio doveva essere molto varia, come le forme attuali, e includeva sia carne che materiale vegetale, come sembrerebbe dimostrato dalla dentatura. \u00c8 possibile che l'estinzione di questo animale sia avvenuta in tempi recenti, all'inizio dell'Olocene, e sia stata dovuta a ulteriori cambiamenti climatici. Resti di pararctoterio si rinvengono in Argentina, Bolivia, Brasile, Uruguay, Cile e forse Venezuela. Le specie principali del genere sono P. pamparum, P. brasiliense e P. enectum."}
{"id": "1780992", "revid": "1305772", "url": "https://it.wikipedia.org/wiki?curid=1780992", "title": "Carlo Fontana (disambigua)", "text": "Esistono pi\u00f9 persone di nome Carlo Fontana:"}
{"id": "1780993", "revid": "716642", "url": "https://it.wikipedia.org/wiki?curid=1780993", "title": "Football Club Pohang Steelers", "text": "Il FC Pohang Steelers \u00e8 una societ\u00e0 calcistica di Pohang, Corea del Sud. Milita nella K-League, la massima divisione del campionato nazionale.\nOriginariamente denominata \"POSCO\", da Pohang Iron and Steel Company che la possedeva, venne fondata nel 1973; \u00e8 una delle squadre pi\u00f9 forti della Corea del Sud. Il club divenne professionistico nel 1984 e cambi\u00f2 il suo nome in \"POSCO Dolphins\", ma dal 1985 cambi\u00f2 di nuovo nome in \"POSCO Atoms\".\nA livello nazionale ha vinto 5 campionati nazionali e 4 coppe nazionali, mentre a livello internazionale si \u00e8 aggiudicato 3 AFC Champions League (seconda squadra pi\u00f9 titolata di sempre in tale torneo ed unica ad eccezione dei sauditi dell' ad essersela aggiudicata pi\u00f9 di 2 volte).\nAllenatori.\n\"Aggiornato al 30 novembre 2006.\""}
{"id": "1780994", "revid": "124390968", "url": "https://it.wikipedia.org/wiki?curid=1780994", "title": "Stazione di Balzola", "text": "La stazione di Balzola \u00e8 una fermata ferroviaria posta sulla linea Chivasso-Alessandria. Serve il centro abitato di Balzola."}
{"id": "1780997", "revid": "22356", "url": "https://it.wikipedia.org/wiki?curid=1780997", "title": "Pararctotherium brasilense", "text": ""}
{"id": "1780998", "revid": "22356", "url": "https://it.wikipedia.org/wiki?curid=1780998", "title": "Arctotherium latidens", "text": ""}
{"id": "1781000", "revid": "648716", "url": "https://it.wikipedia.org/wiki?curid=1781000", "title": "Multicolor Graphics Array", "text": "La Multi-Color Graphics Array (MCGA) fu il precursore della Video Graphics Array (VGA) che divenne lo standard per le schede video. L'IBM PS/2 Modello 25, introdotto sul mercato nel 1987, era equipaggiato con una MCGA integrata sulla scheda madre. La MCGA aveva un costo implementativo ridotto rispetta alla VGA.\nCaratteristiche tecniche.\nMCGA ha una risoluzione di 320\u00d7200 pixel con 256 colori (da una palette di colori), e una risoluzione di 640\u00d7480 unicamente in bianco e nero in quanto la video RAM era di soli 64k mentre quella della VGA era di 256k.\nMCGA supporta anche tutte modalit\u00e0 CGA ma non \u00e8 compatibile con le modalit\u00e0 EGA ne con la MDA.\nPu\u00f2 operare alla frequenza d'aggiornamento di ed ha un connettore video 15-pin D-shell.\nIl connettore video e le specifiche elettriche sono quelle del connettore VGA originale.\nCompatibilit\u00e0 con i giochi per PC.\nLa mancanza di compatibilit\u00e0 verso la EGA ha creato molti problemi nei giochi per PC mentre poteva operare con molti giochi per VGA. I giochi che richiedevano la modalit\u00e0 VGA 640\u00d7480 a 16 colori e quelli che facevano utilizzo delle pagine video, non potevano operare sulla MCGA in quanto queste funzioni non erano implementate.\nL'MCGA non ebbe un grande successo in quanto era inferiore alla VGA prodotta nello stesso periodo."}
{"id": "1781009", "revid": "131145", "url": "https://it.wikipedia.org/wiki?curid=1781009", "title": "Parco della Valle Albano", "text": "Il parco della Valle Albano \u00e8 un parco locale di interesse sovracomunale (PLIS) che si trova in Lombardia, nel territorio del comune di Germasino, al confine con la Svizzera, alla testata della Valle Albano.\nIl parco \u00e8 stato istituito dalla provincia di Como il 17 novembre 2005; occupa 650 ha ma \u00e8 all'interno di un pi\u00f9 ampio territorio ad elevata naturalit\u00e0 (una zona di rilevanza naturale e ambientale - legge regionale 86/1983).\nIl valore ambientale del parco, definito nel sito ufficiale \"area sorgente di biodiversit\u00e0\" trova conferma nella realizzazione e gestione del laboratorio di ricerca e didattica ambientale \u201cNembruno\u201d grazie a un protocollo di intesa tra il Comune di Germasino, la provincia di Como e l'Universit\u00e0 degli Studi dell'Insubria.\nFauna.\nFra i mammiferi che popolano le praterie d'alta quota si annoverano il cervo (\"Cervus elaphus\"), presente con circa un centinaio di capi, il camoscio (\"Rupicapra rupicapra\"), che ha una popolazione abbastanza numerosa (circa 7000 capi), il cinghiale (\"Sus scrofa\").\nLe faggete offrono rifugio a numerose specie di roditori tra cui il topo selvatico (\"Apodemus sylvaticus\"), l'arvicola rossastra (\"Clethrionomys glareolus\"), lo scoiattolo (\"Sciurus vulgaris\") e il ghiro (\"Glis glis\"), il quercino (\"Eliomys quercinus\"); sono inoltre presenti la lepre bianca (\"Lepus timidus\"), la volpe (\"Vulpes vulpes\"), la donnola (\"Mustela nivalis\"), la faina (\"Martes foina\"), la martora (\"Martes martes\") e il tasso (\"Meles meles\").\nMolto ricca anche l'avifauna che comprende numerosi rapaci tra cui lo sparviere (\"Accipiter nisus\"), l'astore (\"Accipiter gentilis\"), la poiana (\"Buteo buteo\"), il gheppio (\"Falco tinnunculus\"), l'allocco (\"Strix aluco\"), la civetta capogrosso (\"Aegolius funereus\"), la civetta nana (\"Glaucidium passerinum\"). Altre specie meritevoli di menzione sono la ghiandaia (\"Garrulus glandarius\"), la nocciolaia (\"Nucifraga caryocatactes\"), il pettirosso (\"Erithacus rubecola\"), il picchio muratore (\"Sitta europaea\"), il picchio nero (\"Dryocopus martius\"), il rampichino alpestre (\"Certhia familiaris\"), il crociere (\"Loxia curvirostra\"), il raro ed elusivo francolino di monte (\"Tetrastes bonasia\"), la cincia dal ciuffo (\"Parus cristatus\"), la cincia bigia alpestre (\"Parus montanus\"), il merlo dal collare (\"Turdus torquatus\") e il merlo acquaiolo (\"Cinclus cinclus\").\nLe acque del torrente Albano ospitano la trota fario (\"Salmo trutta fario\") e costituiscono l'habitat riproduttivo della salamandra pezzata (\"Salamandra salamandra\").\nMeritano infine un cenno alcune delle numerose specie dell'entomofauna che annovera coleotteri carabidi quali \"Carabus problematicus\" e \"Carabus bonellii\", ortotteri come \"Arcyptera fusca\", \"Podisma pedestris\", \"Decticus verrucivorus\" o il pi\u00f9 raro \"Psophus stridulus\", numerose specie di lepidotteri (\"Erebia\" spp., \"Coenonympha darwiniana\"); nelle acque del torrente si trovano inoltre dei curiosi efemerotteri appartenenti alla famiglia Heptageniidae, dal caratteristico corpo fortemente appiattito."}
{"id": "1781010", "revid": "1543377", "url": "https://it.wikipedia.org/wiki?curid=1781010", "title": "Sciaterica", "text": "La sciaterica o scioterica (dal greco \"skioth\u0113r\u00e9\u014d\" \"osservo l'ombra\") \u00e8 lo studio degli orologi solari.\nL'origine.\nIl nome fa riferimento allo gnomone che proietta la propria ombra su un piano.\nNel libro \"Elementa matheseos universae\" di Christian Wolff compare il termine \"fotosciaterica\" (\"photosciaterica\") con il significato di studio degli orologi solari riflessi.\nNel libro inglese di William Molyneux (XVII secolo) dal titolo \"Sciathericum Telescopicum\", l'autore descrive uno strumento che \u00e8 met\u00e0 gnomonico e met\u00e0 astronomico, ovvero un telescopio che viene utilizzato sia per l'osservazione astronomica che per conoscere l'ora."}
{"id": "1781011", "revid": "729019", "url": "https://it.wikipedia.org/wiki?curid=1781011", "title": "Sindrome di Joubert", "text": "La sindrome di Joubert \u00e8 una rara malattia genetica che interessa il cervelletto, area del cervello deputata al controllo di equilibrio e coordinazione.\nPresentazione.\nIl disturbo \u00e8 caratterizzato da assenza o sottosviluppo della parte centrale del cervelletto chiamata verme cerebellare e un troncoencefalo malformato (segno del dente molare). Le caratteristiche pi\u00f9 comuni includono atassia (mancanza di controllo dei muscoli), blefaroptosi, andamento respiratorio irregolare chiamato iperpnea, apnea del sonno, nistagmo verticale e orizzontale, movimenti anomali della lingua e ipotonia. Possono incontrarsi altre malformazioni come polidattilia, labbro leporino o palatoschisi, abnormalit\u00e0 della lingua e convulsioni. Pu\u00f2 associarvisi ritardo lieve o moderato. La Sindrome di Joubert \u00e8 una delle tante sindromi associate alla sindromatica retinite pigmentosa. \u00c8 stata per prima identificata nel 1968 dalla pionieristica neurologa pediatrica Dr.ssa Marie Joubert a Montr\u00e9al, Canada, mentre lavorava al Montreal Neurological Institute e alla McGill University.\nTrattamento.\nIl trattamento per la sindrome di Joubert \u00e8 sintomatico e di sostegno. Stimolazione infantile sia fisica che occupazionale e terapia del linguaggio possono arrecare beneficio ad alcuni pazienti. Neonati con andamento del respiro anomalo dovrebbero essere monitorati.\nPrognosi.\nLa prognosi per soggetti con sindrome di Joubert varia. Alcuni pazienti hanno una forma lieve con minima disabilit\u00e0 motoria e buono sviluppo mentale, mentre altri possono avere seria disabilit\u00e0 motoria e moderato ritardo mentale. In assenza di una diagnosi corretta e di un trattamento adeguato, porta spesso alla morte nella seconda decade di vita.\nPrevalenza.\nLa prevalenza \u00e8 di 1 ogni 100.000 nati, ed \u00e8 probabilmente sottostimata. Maschi e femmine sono affetti in egual misura.\nModalit\u00e0 di trasmissione.\nMalattia genetica, trasmessa con modalit\u00e0 autosomica recessiva da due genitori portatori sani.\nDiagnosi differenziale.\nIl discorso si svolge attorno a varie patologie che possono presentarsi.\nGenetica.\nSono stati identificati molteplici geni che presentano mutazione in individui affetti dalla sindrome di Joubert:\nRelazione con altre patologie rare: ciliopatia genetica.\nRecenti scoperte nella ricerca hanno suggerito che un ampio numero di patologie genetiche, sia sindromi che malattie, in precedenza non correlate tra loro nella letteratura medica, possono, in realt\u00e0, essere altamente correlate nella causa della tanto varia gamma di sintomi medici clinicamente visibili nel disturbo. La Sindrome di Joubert \u00e8 una di queste, parte di una classe emergente di malattie chiamate ciliopatie. La causa sottostante pu\u00f2 essere un meccanismo molecolare disfunzionale nelle strutture ciliari della cellula, organuli presenti in molti tipi cellulari in tutto il corpo umano. I difetti ciliari influiscono negativamente su \"vari percorsi critici per i segnali di sviluppo\" essenziali allo sviluppo cellulare e cos\u00ec offrono una ipotesi plausibile per la natura multi-sintomatica di un ampio spettro di sindromi e malattie. Le ciliopatie conosciute includono: discinesia ciliare primaria, sindrome di Bardet-Biedl, rene policistico e fegato policistico, nefronoftisi, sindrome di Alstr\u00f6m, sindrome di Meckel-Gruber e alcune forme di degenerazione retinica.."}
{"id": "1781012", "revid": "697352", "url": "https://it.wikipedia.org/wiki?curid=1781012", "title": "Chiesa di San Nazario", "text": "Variante \"Nazaro\":\nVariante \"Nazzaro\":"}
{"id": "1781013", "revid": "1342115", "url": "https://it.wikipedia.org/wiki?curid=1781013", "title": "Giovanni Cosattini", "text": "Biografia.\n\u00c8 stato sindaco di Udine nominato dal CLN, deputato all'Assemblea Costituente, e Senatore nella I legislatura.\nPrecedentemente, fra il 1919 e il 1926, egli era stato deputato delle legislature 25\u00aa, 26\u00aa e 27\u00aa del Regno d'Italia. A seguito della legislazione fascista, venne dichiarato decaduto nella seduta della Camera del 9 novembre 1926.\nFu tra i partecipanti della secessione aventiniana del 27 giugno 1924."}
{"id": "1781015", "revid": "131358", "url": "https://it.wikipedia.org/wiki?curid=1781015", "title": "Staffetta 4 x 100 m", "text": ""}
{"id": "1781016", "revid": "339392", "url": "https://it.wikipedia.org/wiki?curid=1781016", "title": "Staffetta 4 x 400 m", "text": ""}
{"id": "1781017", "revid": "2196166", "url": "https://it.wikipedia.org/wiki?curid=1781017", "title": "Chiesa di Santa Maria della Neve", "text": ""}
{"id": "1781019", "revid": "174925", "url": "https://it.wikipedia.org/wiki?curid=1781019", "title": "Gnomonico", "text": ""}
{"id": "1781022", "revid": "28592", "url": "https://it.wikipedia.org/wiki?curid=1781022", "title": "Collazzoni", "text": ""}
{"id": "1781023", "revid": "22475", "url": "https://it.wikipedia.org/wiki?curid=1781023", "title": "Chromatiales", "text": "I Chromatiales detti anche purple sulfur bacteria sono un gruppo di Proteobacteria capaci di fotosintesi. Sono anaerobi spesso presenti in sorgenti termali o in acque stagnanti. A differenza di altri organismi fotosintetici essi non utilizzano l'acqua come riducente, e quindi non producono ossigeno. Invece dell'acqua utilizzano l'idrogeno solforato, che viene ossidato per la produzione di granuli di zolfo, che a sua volta pu\u00f2 essere ossidato per formare acido solforico. Essi sono suddivisi in due famiglie, i Chromatiaceae e Ectothiorhodospiraceae, esse producono rispettivamente granuli di zolfo al proprio interno o all'esterno e si differenziano per differenze nella struttura delle membrane interne. Questi organismi sono generalmente presenti in zone anossiche con presenza di luce, in laghi dove vi \u00e8 un accumulo di acido solfidrico. La presenza di idrogeno solforato attiva la fioritura di colore viola di questi batteri. \nI laghi pi\u00f9 favorevoli per lo sviluppo di questi batteri sono meromitici con una stratificazione permanente delle loro acque. Questa stratificazione avviene perch\u00e9 le acque profonde sono pi\u00f9 pesanti per una elevata presenza di sali, mentre quelle superficiali sono meno dense e dolci. Il lago di Cadagno \u00e8 uno degli specchi d'acqua pi\u00f9 studiati per la presenza di queste condizioni."}
{"id": "1781033", "revid": "256896", "url": "https://it.wikipedia.org/wiki?curid=1781033", "title": "Cattedrale di San Secondiano", "text": ""}
{"id": "1781035", "revid": "22356", "url": "https://it.wikipedia.org/wiki?curid=1781035", "title": "Percrocutidae", "text": "I percrocutidi (Percrocutidae) sono una famiglia di mammiferi carnivori estinti, vissuti nel Miocene (tra 15 e 6 milioni di anni fa).\nFalse iene.\nPer lungo tempo ritenuti una sottofamiglia degli ienidi, i percrocutidi sono attualmente considerati una famiglia distinta, anche se da alcuni paleontologi vengono accorpati nella famiglia degli stenoplesictidi (Stenoplesictidae). Questa confusione riguardante la classificazione \u00e8 dovuta al fatto che i percrocutidi possedevano un miscuglio di caratteristiche primitive e altre che anticipavano chiaramente le iene vere e proprie. Di certo, per\u00f2, i percrocutidi appartenevano al sottordine dei feliformi.\nQuesti animali svilupparono caratteristiche dentature simili a quelle degli ienidi, e probabilmente occupavano la medesima nicchia ecologica. I primi percrocutidi sono noti in terreni del Miocene medio in Europa e Asia occidentale, e appartengono al genere \"Percrocuta\". Questo animale possedeva gi\u00e0 grandi premolari adatti a una dieta a base di carogne, ma un ulteriore sviluppo di questo tipo di dentatura si ebbe con \"Dinocrocuta\" del Miocene superiore, che poteva esercitare una maggiore pressione del morso."}
{"id": "1781036", "revid": "22356", "url": "https://it.wikipedia.org/wiki?curid=1781036", "title": "Feliformi", "text": ""}
{"id": "1781038", "revid": "358232", "url": "https://it.wikipedia.org/wiki?curid=1781038", "title": "Cattedrale dei Santi Alberto e Marziale", "text": ""}
{"id": "1781040", "revid": "818367", "url": "https://it.wikipedia.org/wiki?curid=1781040", "title": "Glareola nordmanni", "text": "La pernice di mare orientale (Glareola nordmanni, Fischer 1842) \u00e8 un uccello della famiglia Glareolidae.\nSistematica.\n\"Glareola nordmanni\" non ha sottospecie, \u00e8 monotipica.\nDistribuzione e habitat.\nQuesta pernice di mare vive in Asia, nella zona delle steppe tra il Kazakistan e la Moldavia. In inverno migra a sud in Medio Oriente e in Africa, stabilendosi eterogeneamente su tutto il continente ad eccezione del deserto del Sahara (Algeria), della fascia costiera occidentale (Sahara Occidentale, Guinea, Sierra Leone) e del Madagascar, ma principalmente in Sudafrica, Namibia, Botswana e Zimbabwe. Nel resto d'Europa \u00e8 un uccello di passo, visibile dall'estremo nord al Mediterraneo, Italia compresa."}
{"id": "1781041", "revid": "358232", "url": "https://it.wikipedia.org/wiki?curid=1781041", "title": "Duomo di Colle di Val d'Elsa", "text": ""}
{"id": "1781043", "revid": "767487", "url": "https://it.wikipedia.org/wiki?curid=1781043", "title": "Randy Crawford", "text": "Carriera.\nRandy Crawford inizi\u00f2 la sua carriera cantando nei club, da Cincinnati a Saint-Tropez, ma divent\u00f2 famosa nella met\u00e0 degli anni settanta a New York, dove ebbe occasione di cantare con jazzisti come George Benson e Cannonball Adderley. Nel frattempo frequent\u00f2 anche artisti come Bootsy Collins, Johnny Bristol, Quincy Jones, Al Jarreau e altri.\nNel 1978 interpreta magistralmente il pezzo \"Hoping Love Will Last\" nell'album Please Don't Touch di Steve Hackett (Genesis).\nSi fece quindi notare con il successo internazionale \"Street Life\" (1979), cantato insieme al gruppo funky-fusion The Crusaders. Questa canzone rimase venti settimane al top della classifica delle canzoni jazz degli Stati Uniti. Tra i suoi lavori da solista si annoverano \"One Day I'll Fly Away\" (1980); \"You Might Need Somebody\" (1981); e \"Rainy Night in Georgia\" (1981). Tutti e tre questi pezzi divennero standard della musica soul. L'album \"Secret Combination\" (1981) rest\u00f2 al top della classifica di Billboard per 60 settimane, dopodich\u00e9 la sua carriera sub\u00ec una battuta d'arresto, nonostante un ritorno nella \"top ten\" con \"Almaz\" nel 1986.\nNei primi anni novanta collabora anche con artisti italiani: con Grazia Di Michele, con la quale duetter\u00e0 a Sanremo nel brano \"Se io fossi un uomo\" (la versione inglese si intitoler\u00e0 \"If I were in your shoes\"); con Zucchero nel 1992, con la versione inglese di \"Diamante\"; e nel 1994 con Enzo Avitabile, nel brano \"Leave me or love me\".\n\"Naked And True\" (1995) riport\u00f2 Randy Crawford alle sue radici: fra i pezzi troviamo \"Give Me The Night\", di George Benson, e all'album partecipano il Funkadelic Bootsy Collins, Bernie Worrell e la band di fiati di Fred Wesley. Ha un ritorno di popolarit\u00e0 nel 1997, per quanto involontariamente: quell'anno, il suo successo con i Crusaders \"Street Life\" viene a fare parte della colonna sonora del film \"Jackie Brown\" di Quentin Tarantino. La cantante Shola Ama esegue con notevole successo la sua ballad \"You Might Need Somebody\". Nel 2006 registra un album in duo con il pianista Joe Sample, \"Feeling Good\", con il quale ritorna per una serie di concerti."}
{"id": "1781044", "revid": "15756", "url": "https://it.wikipedia.org/wiki?curid=1781044", "title": "Nobilt\u00e0 maltese", "text": "La nobilt\u00e0 maltese si era formata essenzialmente con i titoli nobiliari riconosciuti ai maltesi dal governo inglese o non riconosciuti dalla Commissione Reale, o da coloro che potevano vantare titoli di rilevanza storica. La nobilt\u00e0 maltese inizi\u00f2 con il primo dominio arabo e poi normanno sull'isola. La nobilt\u00e0 maltese, inoltre, includeva coloro che si erano insediati a Malta da altre parti d'Europa e principalmente migrandovi dalla Sicilia; tutti comunque potevano vantare antichi diritti. Una profonda connessione legava l'aristocrazia con quella bizantina, normanna, aragonese, ottomana e capetingia. Quando lo zar Paolo I di Russia divenne Gran Maestro dell'Ordine di Malta, chiese ai maltesi di rimanere al suo servizio, nominando egli stesso nuovi gruppi di nobili titolati dal governo russo. I discendenti della nobilt\u00e0 maltese in Russia rimasero sino alla caduta dell'Impero russo nel 1918.\nI titoli si dividevano in quelli classici europei di:"}
{"id": "1781045", "revid": "339392", "url": "https://it.wikipedia.org/wiki?curid=1781045", "title": "Swisscom Cup", "text": ""}
{"id": "1781049", "revid": "287204", "url": "https://it.wikipedia.org/wiki?curid=1781049", "title": "Ordine di Alcantara", "text": ""}
{"id": "1781055", "revid": "114267428", "url": "https://it.wikipedia.org/wiki?curid=1781055", "title": "Margarete Sch\u00fctte-Lihotzky", "text": "Biografia.\nNata in una famiglia benestante e progressista, si iscrive al corso di grafica nel 1915 alla K. K. Kunstgewerbeschule (Scuola Imperial Regia di Arti e Mestieri) prima con l'intenzione di diventare illustratrice, quindi disegnatrice di mobili e optando infine per l'architettura. Durante gli studi manifesta gi\u00e0 il suo interesse femminista volto alla razionalizzazione del lavoro domestico vincendo un concorso indetto nel 1917 dalla Camera dell'Industria e Commercio di Vienna per una cucina abitabile. Si diploma nel luglio del 1919 con Oskar Strnad, nel cui studio aveva gi\u00e0 lavorato nell'estate del 1918 su progetti di Siedlungen (quartieri) e di teatri.\nApre un proprio studio professionale nella Hofburg e inizia i primi progetti di arredi e di complessi urbani. In febbraio-aprile 1921 collabora con Adolf Loos al progetto della Siedlung Friedenstadt, residenze per invalidi e veterani della Prima guerra mondiale, e pubblica il suo primo articolo, \"L'arredamento delle case austriache, in particolare quelle delle Siedlungen\", nella rivista \"Schlesisches Heim\" diretta da Ernst May. Nel periodo 1921-24 collabora con Ernst Egli su progetti di residenze e asili infantili per la Siedlung Eden e sviluppa propri progetti di orti familiari, prototipi di cucine e case, fra cui la Kernhaus (casa nucleo), nonch\u00e9 alcune abitazioni popolari nel Winarskyhof. Uccisi entrambi i genitori dalla tubercolosi (1923-24), si ammala anche lei e viene ricoverata (1924-25) nel sanatorio di Grimmenstein.\nNel 1926, dopo avere esposto alla Fiera di Vienna il progetto di un sanatorio, viene chiamata dall'assessore-urbanista Ernst May all'Ufficio Edilizia (Hochbauamt) del Comune di Francoforte sul Meno, dove continua a occuparsi di razionalizzazione del lavoro domestico e di nuove tipologie residenziali. Realizza le prime cucine standardizzate per le Siedlungen di Bruchfeldstrasse, Praunheim e Ginnheim, che le serviranno a mettere a punto la famosa \"Frankfurter K\u00fcche\" (Cucina di Francoforte), uno dei pi\u00f9 significativi risultati del funzionalismo e dell'Existenzminimum, vero archetipo delle odierne cucine componibili.\nLa Cucina di Francoforte \u00e8 caratterizzata da:\nNel 1927 sposa un collega d'ufficio, l'architetto Wilhelm Sch\u00fctte, assumendo il cognome di Sch\u00fctte-Lihotzky. Gli anni successivi fino alla fine della seconda guerra mondiale vedono Grete continuare a occuparsi - con progetti, consulenze, conferenze, mostre e articoli - di abitazioni popolari, servizi sociali (asili e scuole materne, circoli ricreativi, lavanderie centralizzate, ecc.) e in genere del miglioramento della condizione femminile. Realizza due case unifamiliari nella Werkbundsiedlung di Vienna (1930-32). Convinta sostenitrice del comunismo, viaggia e risiede per lavoro in URSS (1930-37), Giappone e Cina (1934). Nel 1937 il clima politico sfavorevole la costringe con il marito a lasciare Mosca per Parigi, dove rimane un anno, e poi per Londra e Istanbul (su consiglio di Bruno Taut), dove aderisce a un gruppo antifascista austriaco. Nel 1940, rientrata a Vienna per curare il collegamento con l'estero della resistenza austriaca, viene arrestata dalla Gestapo, processata e condannata a quindici anni di prigione (l'accusa aveva chiesto la pena di morte). Liberata dalle truppe americane nel 1945, deve tornare in sanatorio per curare la tubercolosi riapparsa durante la prigionia. Nel 1946 \u00e8 in Bulgaria, dove crea presso l'Ufficio Comunale per l'Edilizia di Sofia un settore specifico per gli arredi e le strutture per l'infanzia. A Sofia \u00e8 raggiunta finalmente dal marito Wilhelm che aveva trascorso il periodo bellico in Turchia e tornano assieme a Vienna (1947).\nNegli anni della ricostruzione postbellica la Sch\u00fctte-Lihotzky organizza mostre (\"Vienna ricostruisce\", 1947: \"Vienna 1848\", 1948) e viene eletta prima presidentessa dell'Unione delle donne democratiche austriache, partecipando a numerosi congressi internazionali. Realizza edifici per la K\u00e4rntner Volksverlages (Casa Editrice Popolare della Carinzia, con Fritz Weber, 1948-50), tre monumenti alla Resistenza (1948-53) e a Vienna un edificio residenziale comunale in Barthgasse (1949) e un asilo in Kapaunplatz (1950).\nSi separa dal marito nel 1951. Costruisce un edificio residenziale comunale in Sch\u00fcttelstrasse (Vienna, 1952-56) e la casa editrice Globus (con l'ex-marito Wilhelm Sch\u00fctte, Fritz Weber e Karl Eder, Vienna 1953-56). Viaggia per studio e lavoro in Cina (1956), URSS (Congresso UIA, 1958), Cuba (1961 e 1963) e DDR (1966). Costruisce a Vienna gli Asili Infantili Diurni di Rinnb\u00f6ckstrasse (1961-63) e la propria abitazione in Franzengasse (1967-69), dove si trasferisce dopo l'ennesimo periodo di cura in sanatorio.\n\u00c8 giunto il momento dei riconoscimenti ufficiali: Premio di Architettura della Citt\u00e0 di Vienna (1980), Medaglia Prechtl del Politecnico di Vienna (1985), membro onorario della Scuola Superiore di Arti Applicate (1987), dottorato honoris causa del Politecnico di Graz (1989), premio IKEA alla carriera (1989), membro onorario della Scuola Superiore per le Arti Figurative di Amburgo (1991), dottorato honoris causa del Politecnico di Monaco di Baviera (1992), Medaglia d'oro d'onore della Capitale Federale Vienna (1992), Onorificenza Austriaca per la Scienza e l'Arte (1993) e in occasione del compimento dei centesimo anno la Ehrenkreuz d'oro, massima onorificenza della Repubblica Austriaca (1997).\nSi susseguono anche le mostre: Donne Architetto in Austria 1900-1987 (Vienna e varie citt\u00e0 USA, 1987-89); la Cucina di Francoforte ricostruita fedelmente esposta al MAK, Museo di Arte Applicata (Vienna 1990-91); mostra antologica e catalogo generale delle sue opere al MAK (Vienna 1993); mostra e convegno internazionale al Politecnico di Milano (\"Margarete Sch\u00fctte-Lihotzky: una donna progettista per l'architettura sociale\", 1996), alla cui inaugurazione partecipa lei stessa, quasi centenaria. Torna a Milano nel 1998 per la presentazione all'Istituto Austriaco di Cultura della traduzione italiana della sua autobiografia \"Ricordi della Resistenza. La vita combattiva di una donna architetto dal 1938 al 1945\", Firenze 1997 (\"Erinnerungen aus dem Widerstand 1938-1945. Das K\u00e4mpferische Leben einer Architektin\", Amburgo 1985, Vienna 1994).\nMargarete Sch\u00fctte-Lihotzky muore per complicazioni influenzali cinque giorni prima di compiere i 103 anni. Viene sepolta al Zentralfriedhof (Gruppe 33 G, Nummer 28) di Vienna."}
{"id": "1781056", "revid": "27723", "url": "https://it.wikipedia.org/wiki?curid=1781056", "title": "Proto-Esperanto", "text": ""}
{"id": "1781064", "revid": "27723", "url": "https://it.wikipedia.org/wiki?curid=1781064", "title": "Proto-esperanto", "text": ""}
{"id": "1781066", "revid": "1543377", "url": "https://it.wikipedia.org/wiki?curid=1781066", "title": "Megalocnus", "text": "Il megalocno (gen. Megalocnus) \u00e8 un bradipo terricolo estinto, vissuto nel Pleistocene e nell'Olocene a Cuba e a Hispaniola.\nBradipi nelle Antille.\nAlto circa un metro al garrese e lungo meno di due metri, il megalocno \u00e8 l'esemplare pi\u00f9 grande tra i vari bradipi terricoli che, nel corso del Pleistocene, vissero nelle isole caraibiche. Questo gruppo di mammiferi xenartri, probabilmente, migr\u00f2 sulle isole nel corso del Miocene, circa 8 milioni di anni fa (gen. \"Imagocnus\", lungo circa 1,8 metri), dando vita a una fauna caratteristica di bradipi terricoli dalle dimensioni ridotte rispetto a quelli che vivevano in Sudamerica, come \"Megatherium\" e \"Mylodon\". \"Mesocnus\" era lungo circa un metro, mentre \"Neocnus\" raggiungeva a malapena i sessanta centimetri. Alcuni generi come \"Synocnus\" e \"Acratocnus\", di taglia particolarmente ridotta, sembrerebbero simili agli odierni bradipi della famiglia Megalonychidae.\nEstinzione per colpa dell'uomo?\nIl megalocno, di dimensioni relativamente grandi, era sicuramente un animale totalmente terricolo, diffuso in quasi tutta l'isola di Cuba. Si cibava di erbe ed era un animale piuttosto lento, come tutti i bradipi. Fu sicuramente questo il motivo per cui risult\u00f2 una facile preda per i primi abitanti umani dell'isola: \u00e8 probabile che l'estinzione del megalocno, avvenuta circa 6.000 anni fa, fu dovuta all'intensa caccia a cui fu sottoposto. Gli altri predatori presenti sull'isola erano un cazzide e alcuni uccelli rapaci di grandi dimensioni, come il gufo corridore e il barbagianni ma non rappresentavano certamente un pericolo per la sopravvivenza della specie. \u00c8 possibile, per\u00f2, che alcune popolazioni di megalocno siano sopravvissute a Cuba in zone collinari fino al XVI o XVII secolo.\nSpecie.\nLa specie pi\u00f9 nota di megalocno \u00e8 Megalocnus rodens, rinvenuto a Cuba, di cui sono note due sottospecie: \"M. rodens rodens\" e \"M. rodens leidyi\". L'altra specie, meno nota, \u00e8 Megalocnus zile, i cui resti sono stati ritrovati a Hispaniola."}
{"id": "1781067", "revid": "137928", "url": "https://it.wikipedia.org/wiki?curid=1781067", "title": "MCGA", "text": ""}
