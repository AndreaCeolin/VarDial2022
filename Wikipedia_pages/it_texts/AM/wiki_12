{"id": "1611832", "revid": "26630", "url": "https://it.wikipedia.org/wiki?curid=1611832", "title": "Cristallizzazione", "text": "La cristallizzazione \u00e8 una transizione di fase della materia, da liquido a solido, nella quale i composti disciolti in un solvente si solidificano, disponendosi secondo strutture cristalline. Da un punto di vista fisico, \u00e8 quindi una trasformazione che implica diminuzione di entropia.\nIl processo di cristallizzazione \u00e8 un particolare tipo di solidificazione, in quanto non \u00e8 detto che solidificando le molecole si dispongano in maniera ordinata, infatti in generale a partire dal processo di solidificazione possono formarsi solidi cristallini (e quindi si parla di cristallizzazione) o solidi amorfi oppure solidi in cui si ha la presenza di zone cristalline e zone amorfe (come pu\u00f2 succedere in alcuni polimeri).\nIn senso lato, il termine \"cristallizzazione\" indica la formazione di un qualsiasi solido cristallino, come ad esempio lo zolfo rombico o la formazione di cristalli di neve. Rappresenta un fenomeno ampiamente diffuso in natura, tramite il quale hanno origine rocce minerarie, le stalattiti, le stalagmiti e i depositi di salgemma (quest'ultima avviene a seguito dell'evaporazione dell'acqua permeante con formazione di grossi aggregati salini solidi).\nCinetica di cristallizzazione.\nLa formazione di una singola particella solida, il \"germe di cristallizzazione,\" costituisce il punto d'inizio del processo di cristallizzazione: tale singola entit\u00e0 funge da agglomerante, \"catalizzando\" la formazione del solido per accrescimento successivo. Quindi tutto ci\u00f2 che favorisce la formazione del primo germe (\"nucleazione\") o l\"accrescimento\" successivo, favorisce la solidificazione. Ad esempio la presenza di una superficie metallica favorisce la formazione del primo germe (che si deposita su di essa) mentre l'evaporazione, con l'effetto di aumentare la concentrazione, intensifica le interazioni intermolecolari, favorendo l'agglomerazione.\nLa cinetica del processo di cristallizzazione pu\u00f2 essere modellizzata attraverso l'equazione di Avrami.\nCristallizzazione come processo di separazione.\nIn chimica la cristallizzazione \u00e8 un metodo utilizzato per purificare ed isolare composti chimici. La sostanza impura in oggetto viene portata in soluzione in poco solvente e viene sottoposta a raffreddamento. Man mano che la soluzione si concentra, cominciano a formarsi i primi \"germi di cristallizzazione\", che via via aumenteranno di dimensione, agglomerando altri ioni; nelle operazioni di laboratorio, il fenomeno pu\u00f2 essere favorito dallo strofinio di una bacchetta di vetro sulla superficie del contenitore (solitamente una beuta), che generando ulteriori cariche elettriche perturba gli equilibri elettrostatici esistenti in soluzione. Il risultato finale consiste nella separazione di una fase solida che viene filtrata. Il filtrato viene quindi riportato in soluzione con un'altra quantit\u00e0 di solvente e si ripete la pratica precedentemente descritta: si effettua cio\u00e8 la ricristallizzazione, in modo da essere certi di ottenere dei cristalli abbastanza grandi, ovvero un composto ad elevato grado di purezza. Durante la cristallizzazione solidifica, in determinate condizioni di solventi e temperature utilizzate, solamente il composto in esame, mentre le impurit\u00e0 restano in soluzione. La ricristallizzazione si effettua perch\u00e9 esiste sempre una certa quantit\u00e0 di impurezze inglobate nel solido, in seguito ad adsorbimento, absorbimento o occlusione cristallina.\nCristallizzazione frazionata.\nLa cristallizzazione frazionata \u00e8 una variante che permette di cristallizzare una soluzione contenente pi\u00f9 sostanze, isolando i singoli componenti puri. Viene effettuata sfruttando le diverse solubilit\u00e0 alle diverse temperature d'esercizio. Sostanze che cristallizzano in un medesimo (o simile) abito cristallino e che sono composte da ioni con carica elettrica simile tendono a \"co-cristallizzare\" totalmente o parzialmente, rendendo vana la possibilit\u00e0 di isolarli singolarmente. Le miscele di questo tipo sono dette miscele eutettiche.\nOltre che in laboratorio, la cristallizzazione e la cristallizzazione frazionata vengono impiegate nell'industria chimica con l'ausilio di tecnologie e metodiche operanti su vasta scala, che sfruttano i cristallizzatori.\nLa cristallizzazione in natura.\nIn natura la cristallizzazione frazionata rappresenta il principale processo per cui si formano magmi tra loro parentali. In pratica, da un magma definito \"genitore\" si ottengono, per frazionamento di fasi minerali differenti e stabili a temperature via via pi\u00f9 basse, magmi definiti \"figli\" a composizione chimica differente. Tutti i magmi tra loro parentali formano una \"serie magmatica\" che solitamente si muove verso termini (rocce) via via pi\u00f9 acidi, cio\u00e8 pi\u00f9 ricchi in silice.\nAltri esempi di cristallizzazione in natura sono:"}
{"id": "1611837", "revid": "2143966", "url": "https://it.wikipedia.org/wiki?curid=1611837", "title": "Stazione meteorologica di Monte Scuro", "text": "La stazione meteorologica di Monte Scuro \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area montana di Monte Scuro sulla Sila.\nCaratteristiche.\nLa stazione meteo si trova nell'Italia meridionale, in Calabria, in provincia di Cosenza, sulla Sila, nel comune di Celico a 1.671 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, la temperatura media del mese pi\u00f9 freddo, febbraio, \u00e8 di +0,4\u00a0\u00b0C, mentre quella del mese pi\u00f9 caldo, agosto, \u00e8 di +16,3\u00a0\u00b0C; mediamente si contano 106 giorni di gelo all'anno e zero giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -14,2\u00a0\u00b0C del dicembre 1991 e i +32,4\u00a0\u00b0C dell'agosto 2000.\nLe precipitazioni medie annue si attestano a 815\u00a0mm, mediamente distribuite in 90 giorni di pioggia, con minimo in estate, picco massimo in inverno e massimo secondario in autunno.\nL'umidit\u00e0 relativa media annua fa registrare il valore di 77,8 % con minimo di 68 % a luglio e massimi di 85 % a dicembre, a gennaio e a febbraio; mediamente si contano 192 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media dei mesi pi\u00f9 freddi, gennaio e febbraio, si attesta a +0,1\u00a0\u00b0C; quella del mese pi\u00f9 caldo, agosto, \u00e8 di +15,8\u00a0\u00b0C. Nel medesimo trentennio, la temperatura minima assoluta ha toccato i -15,0\u00a0\u00b0C nel gennaio 1966 (media delle minime assolute annue di -10,7\u00a0\u00b0C), mentre la massima assoluta ha fatto registrare i +30,2\u00a0\u00b0C nel luglio 1975 (media delle massime assolute annue di +26,9\u00a0\u00b0C).\nLa nuvolosit\u00e0 media annua si attesta a 4,4 okta giornalieri, con minimo di 2 okta giornalieri a luglio e massimi di 5,8 okta giornalieri a gennaio e a febbraio.\nLe precipitazioni medie annue, superiori agli 800\u00a0mm e distribuite mediamente in 92 giorni, con minimo in estate e picco in autunno-inverno; tra dicembre e marzo possono assumere spesso carattere nevoso.\nL'umidit\u00e0 relativa media annua fa registrare il valore di 80% con minimo di 71% a luglio e massimo di 86% a febbraio.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del quarantennio esaminato di +32,4\u00a0\u00b0C risale all'agosto 2000, mentre la minima assoluta di -16,2\u00a0\u00b0C \u00e8 stata registrata nel marzo 1952 e nel dicembre 1957."}
{"id": "1611842", "revid": "1005847", "url": "https://it.wikipedia.org/wiki?curid=1611842", "title": "Prefettura di Al Isma\u00eflia", "text": "La prefettura di Al Isma\u00eflia \u00e8 stata, dal 1991 al 2003 una delle prefetture del Marocco. \n\u00c8 stata in seguito unita alla prefettura di Mekn\u00e8s-El Menzeh per formare la nuova prefettura di Mekn\u00e8s."}
{"id": "1611843", "revid": "174925", "url": "https://it.wikipedia.org/wiki?curid=1611843", "title": "Hroswitha", "text": ""}
{"id": "1611844", "revid": "977364", "url": "https://it.wikipedia.org/wiki?curid=1611844", "title": "Flying Tiger Line", "text": "Flying Tiger Line, conosciuta anche come Flying Tigers, era una compagnia aerea cargo statunitense che oper\u00f2 dal 1945 al 1989 quando venne poi acquisita da FedEx Express. \u00c8 stata la prima compagnia aerea cargo che ha contrattato con gli Stati Uniti d'America per il trasporto di merci e militari durante la guerra fredda (i militari venivano trasferiti attraverso il leasing di aeromobili).\nStoria.\nLa compagnia aerea \u00e8 stata chiamata cos\u00ec in onore della \"Flying Tigers\" unit\u00e0 combattente della seconda guerra mondiale, ufficialmente il 1\u00ba Gruppo volontari americano.\nDieci ex piloti formarono Flying Tiger Line (originariamente chiamato \"National Skyway Freight\") dopo il ritorno negli Stati Uniti nel 1945, con una piccola flotta di Budd C-93 Conestoga cargo acquistati dal U.S. Navy che ne aveva in eccedenza dopo la fine della guerra.\nNei primi quattro anni, Flying Tiger Line trasport\u00f2 merci su contratto.\nFlying Tiger Line si aggiudic\u00f2 il primo aereo commerciale cargo negli Stati Uniti, che operava una rotta transcontinentale da Los Angeles e San Francisco, in California a Boston nel Massachusetts. Poco tempo dopo, la societ\u00e0 ha iniziato il noleggio degli aerei passeggeri per viaggi di gruppo con i suoi Lockheed Constellation, Douglas DC-4 e DC-6 comprendeva la pi\u00f9 grande flotta di charter trans-atlantici nel 1950.\nDurante la guerra di Corea, gli aerei Flying Tiger sono stati noleggiati per il trasporto di truppe e delle forniture da parte degli Stati Uniti in Asia; Flying Tigers successivamente ricevette uno slot unico per la rotta cargo in Giappone, Cina e Sud-est asiatico. La compagnia aerea ha anche svolto un ruolo di primo piano nella costruzione del \"Distant Early Warning Line\", con il trasporto delle attrezzature per gli avamposti nel nord del Canada e Alaska.\nFlying Tiger Line ha adottato il Canadair CL-44 a coda apribile nel 1961, diventando uno dei primi operatori al mondo ad offrire il servizio di navigazione aerea attraverso pallet. Nel 1965, Flying Tiger Line ha iniziato la propria attivit\u00e0 con aeromobili a reazione il 27 settembre, quando fu consegnato il primo (N322F) di quattro Boeing 707. I Boeing 707 furono mantenuti in servizio fino a quando, il 26 giugno 1968, fu consegnato il primo dei diciotto Douglas DC-8 63F (N779FT). Nel 1974, la compagnia aerea ha ricevuto la consegna del suo primo Boeing 747.\nAlla met\u00e0 degli anni ottanta, Flying Tigers operava servizio cargo nei sei continenti. Aveva superato anche la Pan American World Airways come pi\u00f9 grande vettore cargo del mondo. Acquis\u00ec anche la sua compagnia cargo rivale la \"Seabord World Airlines\" il 1\u00ba ottobre 1980.\nHa inoltre gestito il contratto di servizi militari, operato in particolare con Douglas DC-8 rotte tra \"Travis Air Force Base\", in California, seguiti da Boeing 747 in servizio passeggeri settimanalmente tra \"Clark Air Base\" nelle Filippine, e St. Louis nel Missouri, attraverso il Giappone, Alaska, e Los Angeles nel corso degli anni 1980.\nFederal Express ha acquistato Flying Tigers nel dicembre 1988. Il 7 agosto 1989 Federal Express ne fuse tutte le sue operazioni.\nFlotta.\nAl momento della sua vendita nel 1988 la flotta della compagnia era costituita da:\nTrasporti speciali.\nNel corso degli anni, Flying Tigers ha trasportato un certo numero di carichi speciali, tra cui la famosa orca Shamu, l'innumerevoli equipaggiamenti della Rock band Queen durante i loro maggiori tour intorno al mondo, e la fiaccola della Statua della libert\u00e0."}
{"id": "1611847", "revid": "2039709", "url": "https://it.wikipedia.org/wiki?curid=1611847", "title": "Masoreti", "text": "I Masoreti (\"ba'alei hamasorah\", ebraico \u05d1\u05e2\u05dc\u05d9 \u05d4\u05de\u05e1\u05d5\u05e8\u05d4) furono eruditi e scribi ebrei che tra il VII e l'XI secolo d.C. si riunirono prevalentemente nelle citt\u00e0 di Tiberiade e Gerusalemme per studiare e sistematizzare la \"Tanakh\" (la raccolta di testi che, con qualche differenza, corrisponde all'Antico Testamento). Procedettero alla progressiva eliminazione di tutto ci\u00f2 che essi giudicarono errori, deformazioni del testo e aggiunte inserite dai vari copisti, accumulate nel corso dei secoli, e alla minuziosa revisione dell'intera \"Tanakh\" per la comunit\u00e0 giudaica.&lt;br&gt;Essi accompagnarono il testo con annotazioni statistiche che avevano lo scopo di facilitare il controllo delle copie, come ad esempio l'individuazione della parola centrale di ogni libro ed il numero di parole e perfino di lettere presenti nello stesso.&lt;br&gt;Il pi\u00f9 antico testo da loro realizzato \u00e8 il \"Codice Babilonese\" e la loro opera contribu\u00ec grandemente a preservare la \"Tanakh\" nel corso del Medioevo."}
{"id": "1611867", "revid": "148107", "url": "https://it.wikipedia.org/wiki?curid=1611867", "title": "Diazene", "text": "Il diazene, anche detto diimmide o diimina nel caso di composti organici, \u00e8 un composto inorganico dell'azoto con l'idrogeno con formula chimica N2H2 con un legame doppio N=N, a differenza dell'idrazina con un legame semplice N-N. Il termine diazene \u00e8 pi\u00f9 usato per derivati organici del termine diimmide. Quindi, azobenzene (C6H5-N=N-C6H5) \u00e8 un esempio di diazene organico.\nIl diazene forma la struttura di base dei composti organici detti azoici. \u00c8 instabile a temperatura ambiente. Il diazene metastabile puro, solido, al di sotto di -180 \u00b0C ha un colore giallo brillante. Il composto non \u00e8 sublimabile, \u00e8 molto sensibile alla luce e si decompone con sproporzione in azoto e idrazina.\nStruttura.\nEsiste in due isomeri geometrici, \"E\" (\"trans\") e \"Z\" (\"cis\") e un isomero strutturale detto \"iso\".\nSintesi e rivelazione.\nIl metodo standard per produrre diazene \u00e8 l'ossidazione dell'idrazina con il perossido di idrogeno (H2O2) o con aria.\nUn altro metodo \u00e8 la decarbossilazione dell'acido azodicarbossilico (HOOC-N=N-COOH) secondo la reazione chimica:\nOppure per eliminazione di sulfonoidrazide (un gruppo di composti organici con struttura R-SO2-NH-NH2) usando una base di Lewis adatta. Ad esempio, utilizzando l'idrazide 2,4,6-triisopropilbenzenesulfonoidrazide:\ne trattandola con la base bicarbonato di sodio (NaHCO3) si elimina il diazene.\nEssendo un composto instabile, il diazene viene generato e usato \"in-situ\". Viene prodotta una miscela sia di isomeri \"cis\" (\"Z-\") sia \"trans\" (\"E-\"). Questi sono instabili, e subiscono una lenta interconversione. L'isomero \"trans\" \u00e8 pi\u00f9 stabile, ma l'isomero \"cis\" \u00e8 quello che reagisce con substrati insaturi, quindi l'equilibrio va in direzione dell'isomero \"cis\" per il principio di Le Ch\u00e2telier. Alcune procedure richiedono l'aggiunta di acido carbossilico, che catalizzano l'isomerizzazione cis-trans.\nIl diazene si decompone subito. Inoltre a basse temperature (ca. -130 \u00b0C), l'isomero pi\u00f9 stabile \"trans\" subisce rapidamente varie reazioni di disproporzione, formando primariamente idrazina e gas di azoto:\nA causa di questa reazione di decomposizione a competere, le riduzioni con diazene solitamente richiedono una forte quantit\u00e0 del reagente precursore.\nRivelazione.\nLa sostanza fu isolata per la prima volta nel 1972 da Nils Wiberg e collaboratori. In questo caso, una termolisi del composto sodio tosilidrazide (un composto organico del genere sulfonoidrazide) \u00e8 stata effettuata sotto vuoto a 60 \u00b0C. La tosilidrazide fu decomposta con resa dell'80% in diazene e toluensolfato di sodio (formula Na(SO2C6H4CH3) ). Il diazene \u00e8 stato depositato come un rivestimento giallo brillante a -196 \u00b0C su uno strumento di laboratorio detto dito-freddo. La rilevazione nel gas era la spettrometria di massa. La preparazione \u00e8 anche riuscita con altre tosilidrazidi di metalli alcalini, ma con una resa inferiore.\nIl diazene si pu\u00f2 rivelare tramite reazioni chimiche come la stereospecifica, quella molto selettiva della cis-idrogenazione dei legami C=C tramite idrazina e un ossidante, inoltre si pu\u00f2 rivelare tramite spettrometria di massa nella decomposizione in fase gassosa sia di ammoniaca (NH3) sia di idrazina (N2H4) su superficie di rodio.\nApplicazioni.\nSintesi organica.\nIl diazene a volte \u00e8 utile come reagente in sintesi organica.\nQuesto idrogenica alcheni e alchini con selettivo rilascio di idrogeno da una parte del substrato dovuta alla stereoselettivita come aggiunta di H2 catalizzata dal metallo \"syn\". L'unico coprodotto rilasciato \u00e8 gas di azoto (N2). Sebbene sia un sistema che richiede diversi strumenti di laboratorio, l'utilizzo del diazene annulla la necessit\u00e0 di pressioni alte quando si usa il gas idrogeno e un catalizzatore metallico, che sono metodi costosi.\nIl meccanismo di idrogenazione implica uno stato di transizione con sei membri (C2H2N2):\nRiduzione selettiva.\nIl diazene offre il vantaggio di riduzione selettiva di alcheni e alchini e non reagisce verso molti gruppi funzionali che possono influenzare il processo di idrogenazione catalitica. Quindi, perossidi, alogenuri alchilici, e tioli sono tollerati dalil diazene, ma possono essere di solito degradati dai catalizzatori metallici. Il reagente tende a ridurre alchini e alcheni senza ostacoli o vincoli al corrispondente alchene e alcano.\nIoni correlati.\nIl diazene possiede una certa tendenza a protonarsi; a seconda dei casi pu\u00f2 subire una protonazione singola o doppia con la formazione rispettivamente del catione diazenio e del diazenio dicatione.\ndiazenio.\nLo ione diazenio ha formula chimica con le strutture:\npresenta una carica positiva dislocata sull'atomo di azoto derivato dalla protonazione del diazene\ndiazenio dicatione.\nLo ione diazenio dicatione ha formula chimica con le strutture:\npresenta due cariche positive nette dislocate sugli atomi di azoto, cariche che derivano dalla doppia protonazione del diazene\nConfrontandoli con lo diazonio dicatione, HNNH2+, questi ammette il pi\u00f9 forte legame chimico conosciuto. Questo ione proviene da una doppia protonazione della molecola di azoto. \nL'ordine della forza legame relativa (RBSO) \u00e8 di 3,38.\nGli unici ioni conosciuti, i dicationi diazoidrofluoronio e diazofluoronio FNNH2+ e FNNF2+, ammettono una forza di legame leggermente minore."}
{"id": "1611869", "revid": "125297038", "url": "https://it.wikipedia.org/wiki?curid=1611869", "title": "Michael Thonet", "text": "Biografia.\nNegli anni intorno al 1830, Thonet compie i suoi esperimenti con strisce di impiallacciatura ammorbidite nella colla bollente prima di inventare i \u201cmobili in legno curvato\u201d. Nel 1842, il principe Metternich, colpito dal talento dell'ebanista renano lo chiama a Vienna. Qui Michael Thonet si dedica, con i propri figli, a realizzare parquet e mobili per il Palazzo Liechtenstein e il Palazzo Schwarzenberg. Con la creazione della sedia n\u00b0 14 per il caff\u00e8 Daum sul Kohlmarkt di Vienna conquista ben presto la scena dei caff\u00e8 viennesi, ponendo le basi per lo sviluppo del settore dei mobili destinati alla \u201ccollettivit\u00e0\u201d, ossia agli ambienti pubblici.\nL'attivit\u00e0 produttiva.\nProprio con questa tecnica di lavorazione del legno l'ebanista stup\u00ec molti fra i visitatori del Crystal Palace alla prima esposizione universale, rivoluzionando, di fatto, la concezione della lavorazione del legno di quel periodo. La curvatura del legno tramite vapore consentiva forme sinuose ed eleganti, pur mantenendo un aspetto delle superfici \"pulito\" e quindi combinava il classico al moderno in realizzazioni molto difficili da ottenere con i sistemi di lavorazione tradizionali. Il tutto era combinato a un'inusuale semplicit\u00e0 e leggerezza.\nCon la rivoluzione del 1848 molte persone perdono il lavoro e trovano un altro impiego nelle nuove fabbriche di Thonet, dove sono in funzione le macchine a vapore. Iniziano ad arrivare le prime commesse dall'estero. Il successo giunge nel 1859, quando l'azienda Gebr\u00fcder Thonet dei figli di Michael presenta la sedia n. 14 in legno massello curvato, la celebre \u201csedia in paglia di Vienna\u201d annoverata oggi fra le icone della storia del design. I fratelli Thonet comprendono ben presto la necessit\u00e0 di integrare nel proprio lavoro le nuove tendenze e gli sviluppi tecnici, facendo proprie talune intuizioni ancora allo stato embrionale. Fin dall'inizio presentano le proprie creazioni alle esposizioni industriali e artigianali dell'epoca. I cataloghi plurilingue dell'azienda Gebr\u00fcder Thonet contribuiscono a far conoscere i prodotti all'estero che diventano ben presto dei best seller. Nascono cos\u00ec filiali di vendita nei Paesi confinanti come pure in quelli pi\u00f9 lontani, fino a sviluppare una rete di distribuzione di mobili Thonet in tutto il mondo.\nIl passaggio verso l'industrializzazione.\nL'azienda ha avuto una certa rilevanza durante il passaggio dalla produzione artigianale a quella industriale e semi-industriale: la Thonet infatti puntava proprio sulla riduzione del numero di pezzi e del tempo necessario al montaggio. Il metodo di lavorazione, soprattutto, non era pi\u00f9 puramente artigianale ma bens\u00ec semi-meccanizzato: soluzione adottata anche da altre aziende del settore, italiane e non. A quel tempo gran parte delle sedie in legno venivano ancora realizzate completamente a mano per incisione e sottrazione del materiale affidata ad artigiani, artisti dove in ogni pezzo era evidente la creativit\u00e0 e la manualit\u00e0 del suo realizzatore. La produzione della Thonet era invece standardizzata, ricavata su progetto preliminare antecedente e riprodotta in serie. Thonet applicava alle sue sedie anche delle soluzioni per contenere i costi: utilizzava per esempio delle sostanze chimiche, grazie alle quali ridusse l'impiego di costose essenze di legno, sostituendole con sottili impiallacciature.\nLa tecnica di lavorazione del legno curvato.\nLa messa a punto di una tecnica innovativa per curvare il legno massello (a vapore a caldo), prima attraverso la bollitura della colla, quindi umidificandolo attraverso il vapore acqueo, generato da un'autoclave, per poi conferirgli la curvatura desiderata in forme di metallo e renderlo nuovamente rigido con l'essiccatura in forni. Quest'ultimo procedimento venne poi brevettato nel 1842.\nMorte.\nMichael Thonet muore a Vienna nel 1871, e l'attivit\u00e0 viene portata avanti dai suoi figli.\nGli anni dopo il 1900.\nL'anno 1900 segna una svolta: da adesso, i mobili di Thonet non sono pi\u00f9 creati solo da anonimi collaboratori. In questa epoca, infatti, gli architetti della Secessione (Josef Hoffmann, Adolf Loos, Otto Wagner, Marcel Kammerer) scoprono il potenziale creativo del legno curvato e lo impiegano nello spazio, nell'architettura. Nasce cos\u00ec il connubio fra stile Liberty e legno curvato.\nA questo periodo segue una fase di disincanto. Con la crisi degli ideali borghesi durante la prima guerra mondiale e l'avvento del movimento della \u201cNuova Oggettivit\u00e0\u201d degli anni Venti si fa strada l'esigenza di forme che non siano manipolate da macchine. Per gli architetti del periodo Bauhaus, la sedia in paglia di Vienna prodotta da Thonet rispecchia perfettamente l'ideale del mobile contemporaneo ed esprime lo spirito moderno. In grande voga fra gli architetti \u00e8 adesso anche un altro materiale, simile per sobriet\u00e0 e autenticit\u00e0 al legno curvato: si tratta dell'acciaio tubolare. L'invenzione dei mobili in tubolare d'acciaio, realizzati curvando il materiale a freddo, rappresenta una vera rivoluzione per l'epoca e segna l'inizio di una nuova era nella storia del design.\nIl Museo austriaco delle arti applicate di Vienna ed il museo di Thonet GmbH a Frankenberg, in Assia, possiedono una delle pi\u00f9 ampie collezioni di sedie originali della Thonet."}
{"id": "1611873", "revid": "32658", "url": "https://it.wikipedia.org/wiki?curid=1611873", "title": "Tempio della Vittoria (Reggio Calabria)", "text": ""}
{"id": "1611888", "revid": "71155", "url": "https://it.wikipedia.org/wiki?curid=1611888", "title": "Adamo Basettoni", "text": ""}
{"id": "1611890", "revid": "123900433", "url": "https://it.wikipedia.org/wiki?curid=1611890", "title": "Costituzione del Turkmenistan", "text": "La Costituzione del Turkmenistan (T\u00fcrkmenistany\u0148 konstitusi\u00fdasy), adottata il 18 maggio 1992, \u00e8 la legge fondamentale dell'ex repubblica sovietica del Turkmenistan.\nLa Carta suprema \u00e8 caratterizzata da un Preambolo ove si proclamano il diritto all'auto-determinazione del popolo turkmeno, la supremazia della legge ed i diritti fondamentali dei cittadini.\nPrima parte.\nTra i primi 15 articoli della Costituzione, raggruppati nella prima sezione, spicca l'art. 1 che descrive il Turkmenistan come uno Stato democratico ed una repubblica sovrana ed indivisibile. L'art. 3 proclama i diritti dei turkmeni e la loro dignit\u00e0 di cittadini la cui promozione \u00e8 compito primario delle istituzioni. \nL'art. 4 stabilisce la separazione dei poteri e l'indipendenza della magistratura. \nL'art. 8 prevede che i medesimi diritti dei cittadini siano attribuiti agli stranieri presenti sul territorio turkmeno, salvo altrimenti disposto dalla legge. \nLa propriet\u00e0 privata \u00e8 espressamente garantita come diritto (art. 9), cos\u00ec come la libert\u00e0 religiosa (art. 11).\nIl turkmeno \u00e8 la lingua ufficiale dello Stato (art. 13) e A\u015fgabat ne \u00e8 la capitale (art. 15).\nSeconda e terza parte.\nLa seconda parte della Carta costituzionale \u00e8 dedicata ai diritti dei cittadini turkmeni. In particolare sono proclamati il principio di uguaglianza (art. 17), di non discriminazione sessuale (art. 18), la censura verso ogni forma di tortura e pene comportanti trattamenti crudeli (art. 21), nonch\u00e9 la libera di circolazione (art. 24). \nTra i diritti sociali ed economici vengono annoverati il diritto al lavoro (art. 31) ed al riposo (art. 32) ed il diritto all'educazione (art. 35).\nTuttavia, l'art. 19 della Costituzione prevede che i menzionati diritti possano essere limitati per ragioni di moralit\u00e0, ordine pubblico e sicurezza della nazione. Inoltre, l'art. 20 prevede la pena di morte.\nTra gli obblighi previsti dalla sezione 2 vi \u00e8 quello della leva militare (art. 38) e quello del pagamento di tasse e tributi (art. 39).\nLa terza parte della Carta fondamentale (artt. 54-61) descrive i poteri esecutivo, legislativo e giudiziario. Il Presidente della repubblica \u00e8 il \"premier\" ed \u00e8 capo supremo delle forze armate."}
{"id": "1611894", "revid": "61051", "url": "https://it.wikipedia.org/wiki?curid=1611894", "title": "Arma (disambigua)", "text": ""}
{"id": "1611904", "revid": "1728", "url": "https://it.wikipedia.org/wiki?curid=1611904", "title": "Franco pacifico", "text": ""}
{"id": "1611917", "revid": "125824565", "url": "https://it.wikipedia.org/wiki?curid=1611917", "title": "Aon Center (Los Angeles)", "text": "L'Aon Center \u00e8 un grattacielo ubicato nella 707 Wilshire Boulevard, nel centro di Los Angeles, in California. Completato nel 1973, \u00e8 alto 262 metri, con 62 piani. Progettato da Charles Luckman, si tratta di un edificio rettangolare nero con un bordo bianco, e una notevole forma slanciata per un grattacielo in una zona sismicamente attiva. Il logo della Aon Corporation, il suo principale inquilino, \u00e8 nella parte alta dell'edificio, in rosso. \n\u00c8 stato originariamente chiamato \"United California Bank Building\" dal suo completamento nel 1973 fino al 1984, quando divenne noto come il primo \"Interstate Tower\". Quando fu costruito era l'edificio pi\u00f9 alto a ovest del fiume Mississippi, fino a quando fu superato dal Commercial Texas Tower nel 1982. \u00c8 rimasto il pi\u00f9 alto edificio di Los Angeles fino al 1989, quando la \"Library Tower\" (ora U.S. Bank Tower) \u00e8 stata completata.\nIl 4 maggio 1988, un vasto incendio scoppiato al 12\u00ba piano poco dopo le 22:00 di sera ha bruciato per oltre quattro ore, estendendosi per altri cinque piani. 40 persone sono rimaste ferite e una \u00e8 morta. Il fuoco \u00e8 stato pericoloso per l'edificio a tal punto da far pensare a un crollo su se stesso."}
{"id": "1611920", "revid": "3115", "url": "https://it.wikipedia.org/wiki?curid=1611920", "title": "Cantata dei Pastori", "text": "La Cantata dei Pastori \u00e8 un'opera del teatro religioso tardo-seicentesco, scritta in versi, in cui viene rappresentata la nascita di Ges\u00f9.\nAutore.\nLa prima edizione fu pubblicata da Andrea Perrucci (1651-1706) nel 1698 con il titolo: \"Il Vero Lume tra l'Ombre, ovvero la Spelonca Arricchita per la Nascita del Verbo Umanato\", usando lo pseudonimo di Ruggiero Casimiro Ugone.\nTrama.\nLa trama narra il viaggio di Maria e Giuseppe verso Betlemme e delle insidie che i Diavoli frappongono loro per impedire la nascita di Ges\u00f9. I Diavoli saranno infine sconfitti ad opera degli Angeli e, al termine, vi sar\u00e0 l'adorazione dei vari e classici personaggi del presepe: pastori, cacciatori e pescatori.\nTra i protagonisti della sacra rappresentazione viene inserito Razzullo, uno scrivano inviato in Palestina per il censimento, comico personaggio popolano perennemente affamato.\nFortuna dell'opera.\nFu successivamente rivista in numerose riedizioni e, alla fine del \u2018700, vi fu introdotto un altro personaggio comico, \"Sarchiapone\", un barbiere in fuga per aver commesso due omicidi. Con il tempo, il tono dell'opera ha virato sempre pi\u00f9 verso il comico e il profano, tanto che nel 1889 la sua rappresentazione fu temporaneamente sospesa.\nUn saggio di Roberto De Simone sull'opera e la sua tradizione \u00e8 stato pubblicato da Einaudi nel 2000 (\"La Cantata dei pastori\", 2000, Einaudi Saggi).\nPer quarant'anni la cantata (fino al 2013) \u00e8 stata messa in scena durante il periodo natalizio al teatro Trianon di Napoli dalla compagnia teatrale di Peppe Barra.\nIl 26 dicembre 2012 \u00e8 stato trasmesso su Rai 1 un cartone animato basato su quest'opera, sceneggiato da Nicola Barile e coprodotto da Rai Fiction e Mad entertainment."}
{"id": "1611924", "revid": "671029", "url": "https://it.wikipedia.org/wiki?curid=1611924", "title": "Universit\u00e0 della California a San Diego", "text": "L'Universit\u00e0 della California a San Diego (comunemente nota come UCSD oppure UC San Diego) \u00e8 un'universit\u00e0 della California meridionale, altamente selettiva e preminentemente orientata alla ricerca scientifica.\nQuest'universit\u00e0, che ha sede a La Jolla, \u00e8 uno dei dieci campus dell'Universit\u00e0 della California, fu fondata nel 1960. UCSD tende ad attrarre gli studenti maggiormente interessati in Ingegneria e Scienze a causa della forte presenza nella zona del settore delle telecomunicazioni (ad es. Qualcomm) e delle biotecnologie (Life Technologies, Illumina, etc.). Parte di UCSD \u00e8 anche lo Scripps Institution of Oceanography.\nVicino al campus di UCSD, sempre in La Jolla, vi sono diversi prestigiosi centri di ricerca, come lo Scripps Research Institute, il Salk Institute for Biological Studies, il Sanford-Burnham Institute for Medical Research con il quale vi sono diverse collaborazioni scientifiche. Una delle pi\u00f9 recenti \u00e8 l'istituzione del Sanford Consortium for Regenerative Medicine, aperto nel 2012, nel quale scienziati molto rinomati a livello mondiale affiliati a UCSD e a questi 3 istituti perseguono ricerche sulle cellule staminali.\nPer quel che riguarda gli studi \"undergraduate\" (la laurea triennale italiana), il Campus di San Diego \u00e8 tra le migliori otto universit\u00e0 pubbliche statunitensi secondo lo U.S. News &amp; World Report. Per quello che riguarda invece i corsi \"graduate\" o i Ph.D sono valutati tra i migliori 20 negli Stati Uniti secondo il National Research Council. Nel 2007 la Classifica accademica delle universit\u00e0 mondiali, redatta dalla Shanghai Jiao Tong University, ha inserito San Diego al 12\u00ba posto negli Stati Uniti e al 14\u00ba nel mondo, considerando fattori come la qualit\u00e0 della ricerca scientifica, la provenienza di premi Nobel (l'universit\u00e0 ne vanta dodici tra i suoi studenti) ecc."}
{"id": "1611926", "revid": "1884099", "url": "https://it.wikipedia.org/wiki?curid=1611926", "title": "Segno di spunta", "text": "Un segno di spunta \u00e8 un carattere (V, , , ecc.) usato per indicare il concetto \"s\u00ec\", ad esempio \"s\u00ec, questo punto \u00e8 stato controllato\" o \"s\u00ec, sono d'accordo\".\n\u00c8 l'opposto della croce (X, , , \u00d7, ecc.), anche se la croce pu\u00f2 essere a sua volta segno di assenso (ad esempio nel caso di una lista a scelta multipla).\nStoria.\nUn lettore di The Guardian scrivendo in \"Notes and Queries\" nella pagina sul segno di spunta suggerisce che abbia origine nell'Antica Roma: quando veniva controllata una qualsiasi lista di controllo venivano marcati con una V, iniziale della parola latina \"veritas\" (\"verit\u00e0\") gli elementi gi\u00e0 controllati. Comunque il lettore non fornisce prove a sostegno di questa ipotesi.\nUn'altra ipotesi suggerisce l'origine dall'uso della penna stilografica. Una penna stilografica (con un proprio \u201cserbatoio\u201d di inchiostro non quindi un pennino o una penna d'oca) non fa scorrere l'inchiostro senza che vi sia uno stimolo iniziale. Il braccio discendente corto del segno di spunta era quindi dovuto alla necessit\u00e0 di far scorrere l'inchiostro il quale era poi disponibile per il tratto ascendente lungo. Come verbo \"spuntare\" pu\u00f2 essere usato nel senso di inserire questo simbolo. In Italia, Stati Uniti e Germania, \u00e8 molto comune che la casella venga segnata con una croce (); mentre in altri paesi europei \u00e8 pi\u00f9 comune che nella casella venga segnato un segno a forma di v.\nNel mondo.\nNegli Stati Uniti d'America ed in alcuni paesi europei (ad esempio Finlandia e Svezia), il segno di spunta pu\u00f2 essere usato per indicare \"no\" anzich\u00e9 \"s\u00ec\". In Giappone e Corea, un cerchio viene usato al posto della spunta per indicare assenso: ad esempio, nei giochi destinati al mercato giapponese della console PlayStation, per confermare una scelta nei menu occorreva premere il tasto col cerchio, per cancellarla occorreva premere il tasto con la croce.\nNella codifica Unicode.\nUnicode fornisce vari simboli correlati, inclusi:\nCuriosit\u00e0.\nUn segno di spunta con i colori dell'arcobaleno fu usato per il logo dell'Amiga durante l'era Commodore dell'Amiga (1985-1994)."}
{"id": "1611927", "revid": "223378", "url": "https://it.wikipedia.org/wiki?curid=1611927", "title": "Cairo Communication S.p.A.", "text": ""}
{"id": "1611931", "revid": "1543377", "url": "https://it.wikipedia.org/wiki?curid=1611931", "title": "Coapilla", "text": "La citt\u00e0 di Coapilla \u00e8 a capo dell'omonimo comune, nello stato del Chiapas, Messico. Conta 2.615 abitanti secondo le stime del censimento del 2005 e le sue coordinate sono 17\u00b007'N 93\u00b009'W. &lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO."}
{"id": "1611936", "revid": "599013", "url": "https://it.wikipedia.org/wiki?curid=1611936", "title": "Meflochina", "text": " \nLa Meflochina \u00e8 un principio attivo di indicazione specifica contro la malaria, commercializzato in varie parti del mondo con i marchi Lariam, Mephaquin o Mefliam.\nStoria.\nCome altri medicinali antimalarici anche la meflochina fu scoperta grazie al lavoro iniziato dal 1963 svolto dal Walter Reed Institute of Medical Research, prima studiata sugli animali e vedendo la tolleranza successivamente utilizzata sull'uomo.\nIndicazioni.\n\u00c8 utilizzato come medicinale per il trattamento chemio-profilattico del Plasmodium vivax e Plasmodium falciparum resistente alla clorochina\nControindicazioni.\nLa meflochina \u00e8 controindicata nei pazienti trattati con chinino nelle precedenti 24 ore o con alofantrina nei precedenti 7 giorni. \u00c8 anche controindicata in persone che per il loro lavoro necessitano di un alto grado di attenzione e coordinazione (come i piloti d'aereo). \u00c8 sconsigliata l'assunzione di meflochina nel primo trimestre di gravidanza ed in pazienti con ipersensibilit\u00e0 nota al farmaco.\nFarmacodinamica.\nLa primachina ha un'azione distruttiva nei confronti nelle forme tardive e latenti del Plasmodium vivax e Plasmodium ovale.\nEffetti indesiderati.\nAlcuni degli effetti indesiderati sono vomito, nausea, anoressia, insonnia, dolore addominale, vertigini, cefalea, atassia, ansia, astenia, dolore toracico, tachicardia, mialgie, artralgie, leucopenia, alopecia, bradicardia, convulsioni, ipertensione, disturbi della vista.\nLa meflochina pu\u00f2 interferire con il vaccino orale anti-tifico che va completato prima di cominciare l'eventuale profilassi."}
{"id": "1611937", "revid": "311148", "url": "https://it.wikipedia.org/wiki?curid=1611937", "title": "Bolivar Trask", "text": "Bolivar Trask \u00e8 un personaggio dei fumetti, creato da Stan Lee (testi) e Jack Kirby (testi e disegni), pubblicato dalla Marvel Comics. \u00c8 un acerrimo avversatore dei mutanti, la cui prima apparizione risale a \"X-Men\" (prima serie) n. 2 (1965), che venne tradotto in italiano diviso in due parti su Capitan America (Editoriale Corno) n. 3-4 (23 maggio 1973-6 giugno 1973).\nBolivar Trask ha un ruolo molto importante nella \"continuity\" degli X-Men, sebbene appaia vivo soltanto in tre numeri. Egli infatti \u00e8 il creatore delle Sentinelle ed il primo elemento di spicco a manifestare istinti razzisti nei confronti dei mutanti. Il razzismo antimutante, infatti, diventer\u00e0 uno dei cardini principali delle serie con protagonisti personaggi mutanti.\nLe Sentinelle appariranno moltissime volte in futuro anche perch\u00e9, a lungo andare, anche le autorit\u00e0 statali cominciano a temere i mutanti e quindi finanzieranno la costruzione dei robot. La stessa morte dell'antropologo viene a lungo attribuita agli X-Men che anche per questo sono costretti spesso a combattere i pregiudizi del genere umano. Ironicamente i due figli di Bolivar Trask, Larry e Tanya, sono dei mutanti.\nBiografia del personaggio.\nBolivar Trask \u00e8 uno stimato antropologo che ha compiuto diversi studi sui mutanti. In base a questo materiale \u00e8 il primo ad intuire che la razza mutante in futuro superer\u00e0 numericamente la razza umana. Egli considera perci\u00f2 i mutanti una minaccia all\"'Homo sapiens\" che, a suo dire, deve reagire combattendo. Pubblica numerosi libri sull'impossibilit\u00e0 della coesistenza pacifica tra uomo e mutante che lo rendono uno studioso molto quotato. Durante un convegno scientifico al quale partecipa anche il Professor X presenta agli astanti la prima versione delle Sentinelle. Pur non essendo uno scienziato infatti egli \u00e8 riuscito a progettare e costruire dei robot capaci di rintracciare ed eliminare i mutanti.\nQuesto porta al primo scontro con gli X-Men che vede i supereroi mutanti pesantemente sconfitti. Questi vengono imprigionati nel covo nascosto delle Sentinelle, alla presenza dello stesso Bolivar Trask. Le Sentinelle, comandate dal gigantesco robot Master Mold, cominciano ad interrogare Bestia che, anche grazie ad un apparecchio che gli legge il pensiero, comincia a narrare la sua storia, fatta anche di soprusi e tristezza per la sua condizione di emarginato dalla societ\u00e0 considerata normale.\nA queste parole Trask comincia a ripensare alle sue teorie razziste e ricorda le parole del Professor X che sosteneva il fatto che i mutanti sono esattamente come gli esseri umani: ve ne sono alcuni malvagi e pericolosi per l'umanit\u00e0, ma altri buoni e pacifici. Master Mold, invece, resosi conto dei ripensamenti del suo creatore decide che l'unico modo per distruggere i mutanti e proteggere l'umanit\u00e0 \u00e8 governarla. Per questo obbliga Trask a costruire un numero enorme di Sentinelle minacciando di distruggere intere citt\u00e0 se egli dovesse rifiutarsi di obbedire.\nGli X-Men, intanto, riescono a liberarsi ed ingaggiano una lotta all'ultimo sangue contro i robot. La battaglia volgerebbe comunque a loro sfavore se non fosse per il sacrificio di Bolivar Trask che decide di causare un cortocircuito nel bunker sotterraneo dove si svolge la battaglia. Questo provoca un'esplosione ed il crollo di tonnellate di massi che distruggono tutte le Sentinelle, ma seppelliscono vivo anche l'antropologo. Egli diviene cos\u00ec il primo personaggio in assoluto a morire nella storia degli X-Men.\nVersione Ultimate.\nAnche nell'universo Ultimate Bolivar Trask continua la sua battaglia contro il genere mutante. Anche se non sembra in alcun modo collegato alla creazione dei robot ne approva l'utilizzo indiscriminato nei primi numeri della serie.\nAltri media.\nTelevisione.\nBolivar Trask compare nelle serie di animazione \"Insuperabili X-Men\", ', \"Wolverine e gli X-Men\" e '."}
{"id": "1611940", "revid": "116944", "url": "https://it.wikipedia.org/wiki?curid=1611940", "title": "Checkmark", "text": ""}
{"id": "1611941", "revid": "599013", "url": "https://it.wikipedia.org/wiki?curid=1611941", "title": "Primachina", "text": "La Primachina \u00e8 il principio attivo di indicazione specifica contro la malaria. La primachina non viene commercializzata in Italia e non viene utilizzata per il trattamento delle forme acute, ma per la bonifica dalle forme intraepatiche (ipnozoiti) di \"P. vivax\" e \"P. ovale\", per prevenire le recidive.\nStoria.\nScoperta da Paul Ehrlich che nel 1891 not\u00f2 una debole attivit\u00e0 plasmodicida del blu di metilene, fra tutti gli antimalarici 8-aminochinolinici studiati durante le guerre del 1900 \u00e8 l'unico ad essere sottoposto come cura antimalarica.\nIndicazioni.\n\u00c8 utilizzato come medicinale per il trattamento antimalarico nell'uomo.\nControindicazioni.\n\u00c8 controindicata nelle donne gravide e nei bimbi sotto i 4 anni, ed \u00e8 inutile per le forme di trasmissione atipiche.\nPer il rischio di emolisi, prima di iniziare la terapia bisogna valutare la presenza nel paziente di eventuali deficit enzimatici eritrocitari (deficit della G6PD, ovvero glucosio-6-fosfato-deidrogenasi).\nFarmacodinamica.\nLa primachina ha un'azione distruttiva nei confronti nelle forme tardive e latenti del \"Plasmodium vivax\" e \"Plasmodium ovale\".\nEffetti indesiderati.\nAlcuni degli effetti indesiderati sono vomito, nausea, anoressia, anemia emolitica, dolore addominale, leucopenia.\nPossiede anche azione gameticida nei confronti di tutte le quattro specie di plasmodi che infettano l'uomo.\nSi suppone che tali effetti siano dovuti ad una conversione della molecola in elettrofili reattivi dannosi per i plasmodi."}
{"id": "1611943", "revid": "599013", "url": "https://it.wikipedia.org/wiki?curid=1611943", "title": "Alofantrina", "text": "La alofantrina \u00e8 un composto appartenente alla classe dei metanoli fenantrenici. \u00c8 il nome del principio attivo di indicazione specifica contro la malaria. \u00c8 un farmaco che ha attivit\u00e0 come schizonticida ematico ad azione rapida.\nStoria.\nIl bisogno di medicinali antimalarici crebbe durante la seconda guerra mondiale, negli anni sessanta il Walter Reed Army Institute of Research continuando il lavoro di ricerca scopr\u00ec il WR171669 oggi chiamato Alofantrina.\nIndicazioni.\n\u00c8 utilizzato come medicinale per il trattamento antimalarico nell'uomo. Il composto racemico risulta attivo esclusivamente sullo stadio eritrocitario asessuato delle specie di Plasmodium. Non presenta alcuna azione sulle forme tissutali latenti di P.vivax n\u00e9 sui gametocidi.\nControindicazioni.\nSconsigliata in gravidanza e in pazienti con ipersensibilit\u00e0 nota al farmaco. L'assunzione di cibi grassi pu\u00f2 aumentare l'assorbimento del farmaco, portando ad una tossicit\u00e0 che provoca aritmie cardiache risultando talvolta fatali per l'uomo. Alofantrina levogira \u00e8 meno cardiotossica rispetto al suo enantiomero destrogiro.\nFarmacodinamica.\nLAlofantrina ha un'azione attiva nello stadio eritrocitario del Plasmodium. Sembra che l'Alofantrina agisca analogamente a Chinino, Clorochina e Meflochina concentrandosi nel parassita e formando complessi tossici con l'eme, che determinano poi danneggiamento delle membrane.\nEffetti indesiderati.\nAlcuni degli effetti indesiderati sono vomito, nausea, ipotensione, dolore addominale."}
{"id": "1611953", "revid": "124844685", "url": "https://it.wikipedia.org/wiki?curid=1611953", "title": "Doxiciclina", "text": "La doxiciclina \u00e8 un antibiotico che ha un'attivit\u00e0 antibatterica ad ampio spettro ed \u00e8 indicato in molte importanti patologie infettive. Appartiene alla classe antibiotica delle tetracicline e perci\u00f2, come altri farmaci di questa classe, interferisce con la sintesi proteica batterica. Si caratterizza per l'elevato assorbimento intestinale, la lunga durata d'azione terapeutica e l'ampio spettro d'azione che comprende batteri Gram-positivi e alcuni Gram-negativi, rickettsie, micoplasma, clamidia, alcuni micobatteri atipici e amebe.\nIl farmaco interferisce con l'assorbimento di diversi ioni, per cui va evitata l'assunzione di composti che liberano ioni calcio, alluminio, magnesio o ferro (tipicamente presenti in molti integratori alimentari) per almeno due ore dopo la somministrazione dell'antibiotico.\nNel mondo si trova in commercio con diversi nomi commerciali, in Italia \u00e8 in commercio con i nomi di \"Bassado\" (dal 1969) e \"Miraclin\".\nFarmacologia.\nFarmacodinamica.\nDoxiciclina, cos\u00ec come altre tetracicline, \u00e8 dotata di attivit\u00e0 prevalentemente batteriostatica. Il farmaco esercita il suo effetto antimicrobico tramite inibizione della sintesi proteica. La molecola inibisce il trasporto degli aminoacidi dall'aminoacil-t-RNA ai ribosomi impedendo il legame con la subunit\u00e0 30S. Viene cos\u00ec impedita la formazione della catena peptidica e pertanto la sintesi delle proteine.&lt;br&gt;\nLe tetracicline, compreso doxiciclina, hanno uno spettro d'azione simile che comprende un'ampia gamma di germi Gram-positivi e Gram-negativi.\nTra i germi sensibili gram positivi si segnalano: Bacillus anthracis, Streptococcus pyogenes, Streptococcus pneumoniae, Streptococcus faecalis.\nComunque molti ceppi dei sopra citati batteri gram-positivi si sono dimostrati resistenti alle tetracicline. Pertanto \u00e8 sempre raccomandata l'esecuzione di una coltura con relativo antibiogramma. \nTra i batteri gram negativi: Bartonella bacilliformis, Brucella species, Vibrio cholerae, Haemophilus influenzae, Calymmatobacterium granulomatis, Yersinia pestis, Neisseria gonorrhoeae, Haemophilus ducreyi, Francisella tularensis, Campylobacter fetus.\nDoxiciclina \u00e8 attiva anche verso alcuni protozoi quali in particolare le amebe e il plasmodium falciparum.\nFarmacocinetica.\nDoxiciclina dopo somministrazione orale viene quasi completamente assorbita dal tratto gastroenterico. L'assorbimento \u00e8 da 2 a 4 volte superiore a quello di altre tetracicline e non viene influenzato dalla concomitante assunzione di cibo.\nGi\u00e0 a circa un'ora dalla somministrazione \u00e8 possibile rilevare concentrazioni plasmatiche di farmaco terapeuticamente efficaci. La concentrazione plasmatica massima (Cmax) viene raggiunta a distanza di 2-4 ore (Tmax) dall'assunzione.\nL'emivita di doxiciclina \u00e8 variabile tra le 16 e le 22 ore. \nIl legame con le proteine plasmatiche \u00e8 intorno all'82-93%. Circa il 60% del farmaco viene eliminato tramite le feci, mentre la quota rimanente \u00e8 eliminata per via urinaria.\nNei soggetti con alterata funzionalit\u00e0 renale non \u00e8 richiesto un aggiustamento del dosaggio di doxiciclina, in questa popolazione infatti non si sono evidenziati fenomeni di accumulo. L'escrezione renale della molecola \u00e8 lenta. Circa il 25% della dose assorbita viene eliminata entro 48 ore. Si deve inoltre tenere presente che in caso di insufficienza renale la quota di eliminazione dall'emuntorio renale si riduce, ma aumenta quella fecale.\nAltre azioni.\nA dosi minori a quella a cui ha azione antibiotica, il composto agisce da inibitore delle matrici metalloproteasiche; a questo scopo degli studi ne hanno indagato l'uso in patologie legate all'azione di tali enzimi come l'erosione corneale ricorrente. \nIn uno studio, un paziente con linfangioleiomiomatosi, una patologia ad andamento progressivo ed esito fatale, \u00e8 stato trattato con buoni risultati con doxociclina; in un altro studio, un paziente con broncopneunomatia cronica ostruttiva trattato con doxiciclina ha ottenuto un miglioramento della funzione polmonare e stabilizzazione dei sintomi. Altri studi ne hanno indagato l'uso nell'artrite reumatoide e sarcoidosi (al pari di altre tetracicline).\nIn uno studio su cavie del 2017, l'insolita combinazione di doxiciclina e vitamina C ha dimostrato una potente azione citotossica nei confronti di alcune cellule progenitrici tumorali, dimostrandosi 100 volte pi\u00f9 attivo di un composto utilizzato allo stesso scopo (il 2 deossi D-glucosio). Il meccanismo d'azione si crede risieda nel potere della doxiciclina di impedire alla cellula tumorale di utilizzare fonti di nutrienti diverse dal glucosio e della vitamina C di agire da inibitore della glicolisi quindi di utilizzare attivamente il glucosio.\nUsi clinici.\nLe indicazioni approvate da RCP sono: \"infezioni da germi sensibili alle tetracicline: polmoniti, broncopolmoniti, bronchiti, tonsilliti, otite media, sinusiti, pielonefriti, cistiti, uretriti, prostatiti, foruncolosi, ascessi, ferite infette\".\nOff-Label.\nViene utilizzato, anche, in aggiunta al chinino per il trattamento della malaria da Plasmodium falciparum, e anche come profilassi della stessa nel caso gli altri farmaci mostrino fenomeni di resistenza.\nViene utilizzata in monodose come prima linea di trattamento contro il colera.\nUsato preventivamente nelle zone ad alto rischio contro la leptospirosi.\nViene anche utilizzato per la cura della rosacea, in vari patologie causate da batteri ulceranti, malattia infiammatoria pelvica, acne volgare, sifilide, nel trattamento adiuvante delle sovrainfezioni dell'herpes simplex, e nella profilassi da esposizione all'antrace.\nEffetti collaterali e indesiderati.\nIn corso di terapia tra gli effetti indesiderati registrati con maggiore frequenza abbiamo vomito, nausea, anoressia, tinnito, diarrea, orticaria, fotosensibilit\u00e0.&lt;br&gt;\nIn alcuni pazienti \u00e8 possibile che si verifichino disfagia, ulcere esofagee, dolore retrosternale e altri effetti avversi di natura gastrointestinale. Per ridurre l'incidenza di questi effetti collaterali viene raccomandato di assumere doxiciclina con abbondante acqua, preferibilmente in posizione eretta e almeno un'ora prima di coricarsi. \u00c8 opportuno interrompere la somministrazione dell'antibiotico se compaiono disfagia o dolore retrosternale.&lt;br&gt;\nLa somministrazione di doxiciclina a dosi elevate e per periodi di trattamento prolungati (in genere superiori a due settimane) pu\u00f2 causare epatotossicit\u00e0.\nQuesti pazienti vanno attentamente monitorati e, se necessario, si deve provvedere a sospendere l'antibiotico.\nControindicazioni.\n\u00c8 controindicata in pazienti con ipersensibilit\u00e0 nota al farmaco, nei bambini sotto i 12 anni di et\u00e0 e in gravidanza, poich\u00e9 si fissa nelle ossa (pu\u00f2 provocare una permanente colorazione grigia dei denti). \u00c8 escreta nel latte materno quindi si sconsiglia di allattare entro quattro giorni dall'ultima assunzione di doxiciclina. Di solito \u00e8 ben tollerata ma pu\u00f2 dare reazioni cutanee di fotosensibilit\u00e0 (eritema), soprattutto negli individui caucasici (fastidioso contrattempo se si pensa di andare in vacanza per prendere il sole e si usa in profilassi). Non deve essere somministrata a pazienti affetti da lupus eritematoso sistemico (LES) perch\u00e9 si pensa possa esacerbare delle crisi. Pu\u00f2 interferire con terapie anticoagulanti orali.\nIl reflusso gastroesofageo costituisce una controindicazione relativa.\nGravidanza e allattamento.\nNon esistono studi adeguati e controllati sull'uso di doxiciclina nelle donne in stato di gravidanza. La gran parte dei casi riportati riguarda un'esposizione di breve durata, generalmente nel primo trimestre di gravidanza. Non esistono invece dati per verificare gli effetti di una terapia di lungo termine, come per esempio quella richiesta dal trattamento a seguito di esposizione all'antrace.&lt;br&gt;\nUno studio caso-controllo (18.515 madri di bambini con anomalie congenite e 32.804 madri di neonati senza anomalie congenite) ha dimostrato una debole associazione ma statisticamente significativa, tra le malformazioni totali e l'uso di doxiciclina in qualsiasi momento durante la gravidanza.&lt;br&gt;\nLa Food and Drug Administration ha inserito doxiciclina in classe D per l'uso in gravidanza. In questa classe sono inseriti i farmaci in cui studi, adeguati e ben controllati o di tipo osservazionale, su donne in gravidanza hanno dimostrato un rischio per il feto. Tuttavia, i benefici della terapia per la madre possono superare il rischio potenziale per il feto.\nDoxiciclina assunta nel secondo e terzo trimestre di gravidanza pu\u00f2 comportare il rischio di alterata pigmentazione dei denti nella prole.\nPoich\u00e9 le tetracicline sono secrete nel latte materno, il loro impiego durante l'allattamento \u00e8 controindicato.\nInoltre va ricordato che l'uso delle tetracicline durante il periodo di formazione dei denti nel bambino (dalla seconda met\u00e0 della gravidanza a tutta la prima infanzia) pu\u00f2 causare pigmentazione dentaria permanente (giallo-bruna). La colorazione anomala dei denti viene osservata con maggiore frequenza dopo trattamenti prolungati con le tetracicline, anche se sono stati riportati casi in pazienti trattati per periodi brevi e ripetuti.\nDoxiciclina, comunque, ha un minore rischio di colorazione dentaria rispetto alle altre tetracicline, per il suo minore legame con il calcio."}
{"id": "1611954", "revid": "599013", "url": "https://it.wikipedia.org/wiki?curid=1611954", "title": "Frantz Granvorka", "text": "Giocava nel ruolo di schiacciatore."}
{"id": "1611956", "revid": "599013", "url": "https://it.wikipedia.org/wiki?curid=1611956", "title": "Proguanil", "text": "Il Proguanil cloridrato \u00e8 un principio attivo di indicazione specifica nella chemioprofilassi della malaria\nStoria.\nConosciuto anche come cloroguanide deriva dalle biguanidi ed \u00e8 stato scoperto nel 1945 in Inghilterra.\nIndicazioni.\n\u00c8 utilizzato come medicinale per la profilassi o il trattamento della malaria. Per la profilassi antimalarica \u00e8 usato in regime di monoterapia (Paludrine) o in combinazione con la clorochina, mentre per la cura \u00e8 usato in combinazione con l'atovaquone (nel farmaco Malarone). Il proguanil si \u00e8 dimostrato efficace sia contro il plasmodium falciparum che contro il plasmodium vivax.\nControindicazioni.\nRisulta controindicato nell'insufficienza renale e in pazienti con ipersensibilit\u00e0 nota al farmaco.\nDosaggi.\nIn regime profilattico e di monoterapia viene somministrato a partire da una settimana prima della partenza della persona in luoghi endemici fino a quattro settimane dopo il ritorno. La dose raccomandata \u00e8:\nCome trattamento, in combinazione con atovaquone, il proguanil viene somministrato per tre giorni consecutivi con la seguente posologia:\nFarmacodinamica.\nIl proguanil dimostra una debole attivit\u00e0 intrinseca, ma soprattutto \u00e8 un profarmaco che viene attivato dal citocromo p450 dando la molecola attiva: il cicloguanil. In entrambi i casi esso agisce come inibitore della diidrofolato reduttasi, un enzima che \u00e8 il responsabile del mantenimento di alti valori di tetraidrofolato, necessario per la sintesi di timidina e purina. L'inibizione della diidrofolato reduttasi causa quindi una diminuzione di tetraidrofolato con conseguente rallentamento della sintesi del DNA nel plasmodio che consegue nella morte dello stesso.\nEffetti indesiderati.\nAlcuni degli effetti indesiderati sono diarrea, vasculite, stomatite, colestasi."}
{"id": "1611957", "revid": "287204", "url": "https://it.wikipedia.org/wiki?curid=1611957", "title": "Cobh Ramblers Football Club", "text": "Il Cobh Ramblers Football Club \u00e8 una societ\u00e0 calcistica irlandese con sede nella citt\u00e0 di Cobh. Gioca nella FAI League of Ireland. Il club, fondato nel 1922 ed iscritto alla lega nel 1984, \u00e8 di Cobh, Contea di Cork (Munster) e gioca le sue gare casalinghe a St. Colman's Park. I colori del club sono il celeste e l'amaranto. Attualmente il manager \u00e8 Stephen Henderson.\nStoria.\nFino alla stagione 2007, i Ramblers hanno giocato in FAI First Division. Per questo motivo hanno raramente potuto disputare gare contro i rivali locali del Cork City F.C., squadra di FAI Premier Division, se non in amichevoli prestagionali e in gare di coppa.\nAnni ottanta.\nI Cobh Ramblers hanno preso parte alla League of Ireland a partire dal 1984, dopo numerosi successi nella Senior League della provincia di Munster. Una delle stagioni pi\u00f9 proficue fu quella del 1983, quando raggiunse le semifinali di FAI Cup facendo fuori molte squadre delle divisioni superiori. A fermare la loro corsa fu lo Sligo Rovers: il replay di questa gara port\u00f2 al Flower Lodge (anche detto \"P\u00e1irc U\u00ed Rinn\", di propriet\u00e0 della locale Gaelic Athletic Association) di Cork ben 20.000 spettatori. Al terzo replay della gara lo Sligo vinse per 3-2.\nPromozione in Premier Division.\nIl 10 novembre 2007 i Cobh Ramblers hanno battuto l'Athlone Town per 1-0. La vittoria ha dato ai Rams il primo trofeo della storia del club. Durante la stagione 2007, i Ramblers hanno conseguito un record di 27 gare senza sconfitte, 22 delle quali senza subire reti, ottenendo a fine campionato 77 punti, un record per la lega.\nGiocatori famosi.\nI giocatori pi\u00f9 importanti che hanno militato nel Cobh Ramblers sono stati l'internazionale irlandese e stella del Manchester United Roy Keane, e l'ex giocatore del - oggi allo Stoke City - Stephen Ireland."}
{"id": "1611961", "revid": "599013", "url": "https://it.wikipedia.org/wiki?curid=1611961", "title": "Dsf", "text": ""}
{"id": "1611962", "revid": "1573940", "url": "https://it.wikipedia.org/wiki?curid=1611962", "title": "Condylactis", "text": "Condylactis \u00e8 un genere di celenterati antozoi della famiglia Actiniidae.\nTassonomia.\nComprende le seguenti specie:"}
{"id": "1611964", "revid": "729019", "url": "https://it.wikipedia.org/wiki?curid=1611964", "title": "Komsomol'skaja-Kol'cevaja", "text": "Komsomol'skaja () \u00e8 una stazione della linea circolare Kol'cevaja della Metropolitana di Mosca; \u00e8 probabilmente la stazione pi\u00f9 opulenta di un sistema noto per le sue stazioni sfarzose. La caratteristica principale della stazione \u00e8 il grandioso soffitto in stile barocco, dipinto in giallo chiaro e che ospita mosaici e motivi floreali. Il soffitto \u00e8 sostenuto da 68 colonne di marmo bianco ottagonali con capitelli ionici. Komsomol'skaja fu disegnata da Alexej V. \u0160\u010dusev, V. D. Kokorin, A. Ju. Zabolotnaja, V. S. Varvarin, e O.A. Velikoreckij e fu inaugurata il 30 gennaio 1952.\nIl tema artistico della stazione \u00e8 la battaglia della Russia per l'indipendenza e le battaglie storiche contro gli invasori. Questo tema \u00e8 sottolineato da otto grandi mosaici di P.D. Korin, lungo il centro del soffitto. Cinque di essi ritraggono i grandi generali russi: Aleksandr Nevskij, Dmitrij Donskoj, Kuz'ma Minin e Dmitrij Po\u017earskij, Aleksandr Suvorov, e Michail Kutuzov. I tre rimanenti ritraggono, rispettivamente, soldati sovietici al Reichstag di Berlino, Lenin che tiene un discorso sulla Piazza Rossa e una donna che regge falce e martello davanti al mausoleo di Lenin. Di questi, gli ultimi due non sono originali, in quanto sono stati aggiunti dopo gli altri. Altri mosaici ritraggono le armi, e l'Ordine della Vittoria. Alla fine della banchina vi \u00e8 un busto di Lenin e un arco decorato con motivi floreali e l'emblema dell'Unione Sovietica.\nL'ingresso della stazione \u00e8 costruito su una grande scala, con un'immensa cupola ottagonale e un imponente portico con colonne corinzie stilizzate. L'edificio \u00e8 situato sul lato nord di Piazza Komsomol'skaja, tra la stazione ferroviaria Leningradskij e la Jaroslavskij.\nInterscambi.\nDa questa stazione, i passeggeri possono effettuare il trasbordo alla stazione Komsomol'skaja della Linea Sokol'ni\u010deskaja."}
{"id": "1611966", "revid": "767487", "url": "https://it.wikipedia.org/wiki?curid=1611966", "title": "Comandante supremo delle forze alleate", "text": "Comandante supremo delle forze alleate (in inglese \"Supreme Commander of the Allied Powers\", SCAP) era il grado ovvero l'incarico assunto dal generale statunitense Douglas MacArthur durante l'occupazione del Giappone successiva alla seconda guerra mondiale. Anche se vi furono e vi sono tuttora altri Comandanti alleati supremi, l'incarico di SCAP in quanto tale \u00e8 stato dato solo a MacArthur.\nMacArthur aveva la convinzione che la sua - e per procura quella americana \u2013 fosse una presenza sacra. Durante il discorso che tenne sul ponte della sua nave da guerra successivamente alla firma della resa incondizionata del Giappone alle forze alleate, afferm\u00f2 che \u00abLa sacra missione \u00e8 stata completata\u00bb.\nIn Giappone si faceva generalmente riferimento alla posizione come quartier generale (in inglese \"General Headquarters\", GHQ), in quanto SCAP era riferito anche agli uffici dell'occupazione, che comprendevano uno staff di molte centinaia di impiegati civili oltre che di militari statunitensi. Fu una parte di questo personale a scrivere effettivamente una prima bozza della costituzione del Giappone, poi ratificata dopo alcuni emendamenti dalla Dieta giapponese.\nQueste azioni fecero s\u00ec che McArthur fosse percepito da molte figure politiche e civili giapponesi come la nuova forza imperiale del Giappone, e che la sua autorit\u00e0 venisse perfino considerata come la rinascita dello stile di governo dello Sh\u014dgun da cui il Giappone era stato dominato fino all'inizio del periodo della Restaurazione Meiji.\nDouglas MacArthur e il suo staff dello SCAP giocarono un ruolo essenziale nell'esonerare l'Imperatore Hirohito e tutti i membri della famiglia imperiale implicati nella guerra, come il principe Yasuhito Chichibu, Tsuneyoshi Takeda, Yasuhiko Asaka, Naruhiko Higashikuni ed Hiroyasu Fushimi, dai processi penali dinanzi al tribunale di Tokyo.\nIl 26 novembre 1945, MacArthur conferm\u00f2 all'ammiraglio Mitsumasa Yonai che l'abdicazione dell'imperatore non sarebbe stata necessaria. Prima dell'inizio effettivo dei processi per crimini di guerra, lo SCAP, l'IPS e i dignitari Sh\u014dwa lavorarono dietro le quinte non solo per impedire che la famiglia reale venisse messa sotto accusa, ma anche per distorcere la testimonianza degli imputati affinch\u00e9 nessuno chiamasse in causa l'Imperatore. Alti funzionari negli ambienti della corte ed il governo Sh\u014dwa collaborarono con il GHQ alleato alla compilazione di liste di potenziali criminali di guerra, mentre gli individui arrestati come sospetti di \"Classe A\" ed incarcerati nella prigione di Sugamo presero solennemente l'impegno di proteggere il loro sovrano contro ogni possibile macchia di responsabilit\u00e0 nei crimini di guerra.\nOltre a controllare la politica e l'economia per i sette anni successivi alla resa del Giappone, lo SCAP esercit\u00f2 anche un rigido controllo su tutti i mezzi di comunicazione giapponesi, attraverso la formazione al suo interno del Distaccamento per la censura civile (\"Civil Censorship Detachment\", CCD). Il CCD alla fine band\u00ec un totale di 31 argomenti da tutte le forme di mezzi di comunicazione. Tali argomenti comprendevano:\nSebbene alcune delle leggi di censura del CCD si fossero notevolmente allentate verso la fine dello SCAP, alcuni argomenti, come la bomba atomica, rimasero tab\u00f9 sino al 1952, alla fine dell'occupazione alleata in Giappone.\nLe forze australiane, britanniche, indiane, canadesi e neozelandesi riunite nello SCAP erano organizzate in un subcomando noto come Forza di occupazione del Commonwealth britannico.\nMacArthur fu sostituito nel ruolo di SCAP dal generale Matthew Ridgway, quando fu destituito dal presidente Harry Truman per insubordinazione riguardante la guerra di Corea nell'aprile 1951. Con il trattato di pace con il Giappone, firmato a San Francisco l'8 settembre 1951, la carica di SCAP decadde."}
{"id": "1611973", "revid": "116944", "url": "https://it.wikipedia.org/wiki?curid=1611973", "title": "Check mark", "text": ""}
{"id": "1611975", "revid": "1573940", "url": "https://it.wikipedia.org/wiki?curid=1611975", "title": "Condylactis gigantea", "text": "Lanemone gigante (Condylactis gigantea ()) \u00e8 un anemone di mare della famiglia Actiniidae."}
{"id": "1611976", "revid": "125676432", "url": "https://it.wikipedia.org/wiki?curid=1611976", "title": "Cioccolato", "text": "Il cioccolato, o cioccolata (specie se fusa o da spalmare), \u00e8 un alimento derivato dai semi dell'albero del cacao, ampiamente diffuso e consumato in tutto il mondo. Il termine \"\"cioccolata\" viene utilizzato come sinonimo di \"cioccolato\"\" oppure per indicare una bevanda liquida a base di polvere di semi di cacao, nell'uso occidentale contemporaneo invariabilmente con l'aggiunta di zucchero (al contrario di come veniva consumato il cacao in bevande salate e speziate nelle culture precolombiane).\nNella produzione artigianale di qualit\u00e0, il cioccolato \u00e8 preparato utilizzando la pasta di cacao come realizzata e imballata nei paesi d'origine con l'aggiunta di ingredienti e aromi. In alcuni casi il produttore parte direttamente dalle fave di cacao procedendo alla tostatura e alle successive fasi della lavorazione. In questo modo il controllo del produttore sulle caratteristiche che avr\u00e0 il prodotto finito \u00e8 superiore. Nella produzione industriale o comunque di minor pregio qualitativo, \u00e8 preparato miscelando il burro di cacao (la parte grassa dei semi di cacao) con polvere di semi di cacao, zucchero e altri ingredienti facoltativi, come il latte, le mandorle, le nocciole, il pistacchio o altri aromi.\nOltre a ci\u00f2, il cioccolato \u00e8 anche un ingrediente di svariati dolciumi, tra cui gelati, torte, biscotti e budini. Alcuni studi sembrano confermare che il consumo frequente di cioccolato possa condurre a una particolare forma di dipendenza detta, per analogia con l'alcolismo, cioccolismo. Altri studi dimostrano come l'assunzione di cioccolato stimoli il rilascio di endorfine, in grado di aumentare il buon umore.\nIl cioccolato \u00e8 prodotto anche dal cupua\u00e7u (\"Theobroma grandiflorum\", albero della stessa famiglia del cacao). Questo, molto simile al cioccolato a base di cacao, \u00e8 chiamato \"cupulate\".\nStoria.\nLa pianta \"Theobroma cacao\" (nome scientifico del cacao) fu classificata considerando il nome che aveva e l'uso che se ne faceva presso le civilt\u00e0 che la utilizzavano all'epoca: \"cacao cibo degli dei\".\nI Maya sono i primi a coltivare la pianta del cacao nelle terre tra la penisola dello Yucat\u00e1n, il Chiapas e la costa pacifica del Guatemala. Per gli Indios i semi sono cos\u00ec preziosi da essere utilizzati come vere e proprie monete. Il cacao ha addirittura significati simbolici e religiosi. Presso i maya il cioccolato veniva chiamato \"kakaw uhanal\", ovvero \"cibo degli Dei\", e il suo consumo era riservato solo ad alcune classi della popolazione (sovrani, nobili e guerrieri). I maya amavano la bevanda di cacao preparata con acqua calda. Acqua si diceva \"haa\", e caldo si diceva \"chacau\". La bevanda di cacao assumeva il semplice nome di \"chacauhaa\". Sinonimo di chacau era \"chocol\", da cui deriva \"chocolhaa\", sicuramente il primo nome che si avvicina allo spagnolo \"chocolate\". \nCristoforo Colombo \u00e8 il primo europeo a provare il cacao nel 1502 quando durante il suo quarto viaggio nelle Americhe tocca l'isola di Gunaja, al largo della costa dell'Honduras. Dalle foreste dell'America centrale, il cacao giunge in Europa attorno alla met\u00e0 del Cinquecento.\nFacendo un ulteriore salto, durante la conquista spagnola della seconda met\u00e0 del XVI secolo gli aztechi consumavano una bevanda per met\u00e0 di cacao (\"cacahuatl\") e per met\u00e0 di \"pochotl\" che prendeva il nome di \"chocolatl\" (\"chocol\" di radice maya yucateca che significa caldo e \"atl\" di radice azteca che significa acqua; pronunciato \"ciocolate\"). In ogni caso, gli spagnoli per indicare le bevande a base di cacao non accolsero \"cacahuate\", ma preferirono adottare \"chocolate\" per evitare assonanze con il termine \u00abcaca\u00bb, che in spagnolo \u00e8 un'espressione volgare, connessa con le feci e non poteva essere tollerabile un suono del genere per indicare una bevanda consumata prevalentemente dall'aristocrazia e dalla nobilt\u00e0 reale, soprattutto se riferita a una bevanda densa, di colore marrone scuro e originariamente amara.\nUn'ulteriore teoria, che sembra la meno credibile, parte dall'etimologia proposta da Thomas Gage (peraltro molto utilizzata in campo gastronomico), secondo cui la radice sarebbe \"choco\", onomatopeico che indicherebbe il suono prodotto dal \"molinillo\" che agita la mistura durante la preparazione. Contrariamente a quanto si pensa, poi, il termine \"molinillo\" non sarebbe il diminutivo dello spagnolo \"molino\" (mulino), che effettivamente ha poco a che fare con il movimento che occorre per preparare il cioccolato, ma dal verbo nahuatl \"molin\u00eca\", che significa muovere, sbattere e agitare, da cui deriva anche il sostantivo \"moliniani\", che indica ci\u00f2 che si muove o che si agita.\nLa storia del cacao e del cioccolato.\nLa domesticazione della pianta del cacao ha origini antichissime e, secondo precise ricerche botaniche, si presume che fosse presente pi\u00f9 di 6.000 anni fa nel Rio delle Amazzoni e nell'Orinoco. I primi agricoltori che cominciarono la coltivazione della pianta del cacao furono i Maya solo intorno al 1000 a.C. Le terre che si estendono fra la penisola dello Yucat\u00e1n, il Chiapas e la costa pacifica del Guatemala furono quindi le prime a vedere l'inizio della storia del cacao, e insieme a questo del cioccolato.\nLa leggenda dice che la coltura del cacao fu sviluppata dal terzo re Maya, Hunahpu. Un'altra leggenda, questa volta azteca, dice che in tempi remoti una principessa fu lasciata dal suo sposo partito in guerra a guardia di un immenso tesoro; quando arrivarono i nemici la principessa si rifiut\u00f2 di rivelare il nascondiglio di tale tesoro e fu per questo uccisa; dal suo sangue nacque la pianta del cacao, i cui semi sono cos\u00ec amari come la sofferenza, ma allo stesso tempo forti ed eccitanti come le virt\u00f9 di quella ragazza.\nTornando alla storia, successivamente ai Maya anche gli aztechi cominciarono la coltura del cacao, e in seguito la produzione di cioccolata; associavano il cioccolato a Xochiquetzal, la dea della fertilit\u00e0. Con valore mistico e religioso, il cacao veniva consumato dall'\u00e9lite durante le cerimonie importanti, offerto insieme con l'incenso come sacrificio alle divinit\u00e0 e a volte mischiato al sangue degli stessi sacerdoti. A conferma di ci\u00f2, sono stati trovati diversi esempi di raffigurazione della pianta del cacao su alcuni vasi e codici miniati Maya.\nOltre a un impiego liturgico e cerimoniale, nelle Americhe il cioccolato veniva consumato come bevanda, chiamata xocoatl, spesso aromatizzata con vaniglia, peperoncino e pepe. Tale bevanda era ottenuta a caldo o a freddo con l'aggiunta di acqua e eventuali altri componenti addensanti o nutrienti, come farine e minerali. Altri modi di preparazione combinavano il cioccolato con la farina di mais e il miele. La sua caratteristica principale era la schiuma, che veniva anticamente ottenuta mediante travasi ripetuti dall'alto da un recipiente a un altro.\nCon la Conquista spagnola, si impone l'uso del \"molinillo\", che ruotato velocemente avanti e indietro tra le mani consentiva di ottenere in tempi pi\u00f9 brevi la densa schiuma tanto amata dai consumatori della bevanda. Non si pu\u00f2 non notare, per inciso, la singolare coincidenza del procedimento di preparazione della bevanda di cacao e acqua per travaso, con l'uso africano di preparare il t\u00e8 (tre cicli successivi di preparazione, ciascuno dei quali si ottiene per bollitura delle foglie di t\u00e8, travasi ripetuti dall'alto fino al montare della schiuma - peraltro ovviamente meno consistente di quella del cacao - e consumo).\nLo \"xocoatl\" aveva l'effetto di alleviare la sensazione di fatica, effetto probabilmente dovuto alla teobromina in esso contenuta. Esso era un articolo di lusso in tutta l'America centrale pre-colombiana; i semi di cacao erano usati come moneta di scambio, di conto e anche come unit\u00e0 di misura: nel tesoro dell'imperatore Motecuhzoma (pi\u00f9 noto con il nome storpiato di Montezuma) se ne poterono trovare quasi un miliardo. Si diceva che lo \"xocoatl\" avesse un sapore squisito. Jos\u00e9 de Acosta, un missionario gesuita spagnolo che visse in Per\u00f9 e poi in Messico nel tardo XVI secolo scrisse:\nNel 1502 avvenne il contatto del cacao con la civilt\u00e0 europea: Cristoforo Colombo durante il suo quarto e ultimo viaggio in America sbarca in Honduras dove ha l'occasione di assaggiare una bevanda a base di cacao; al ritorno, port\u00f2 con s\u00e9 alcuni semi di cacao da mostrare a Ferdinando e Isabella di Spagna, ma non diede alcuna importanza alla scoperta, probabilmente non particolarmente colpito dal gusto amaro della bevanda.\nSolo con Hern\u00e1n Cort\u00e9z si ha l'introduzione del cacao in Europa in maniera pi\u00f9 diffusa, era il 1519. Arriva nel Nuovo Mondo dalla Spagna e la popolazione locale lo scambia per il dio Quetzalcoatl, che secondo la leggenda sarebbe dovuto tornare proprio in quell'anno. L'imperatore Montezuma, allora, lo accoglie a braccia aperte e gli offre un'intera piantagione di cacao con i relativi proventi. Nel 1528 Cort\u00e9z porta in Spagna alcuni semi di cacao, recandoli in dono a Carlo V.\nIl primo carico documentato di cioccolato verso l'Europa a scopo commerciale viaggi\u00f2 su una nave da Veracruz a Siviglia nel 1585 (a Siviglia aveva sede il Reale Consiglio delle Indie, attraverso cui la corona spagnola controllava tutti i traffici commerciali, l'amministrazione, gli aspetti militari e religiosi delle proprie colonie d'oltreoceano. Tutti i movimenti materiali avvenivano attraverso il porto di Cadice). Il cioccolato veniva sempre servito come bevanda, ma gli europei, e in particolar modo gli ordini monastici spagnoli, depositari di una lunga tradizione di miscele e infusi, ci aggiunsero la vaniglia e lo zucchero per correggerne la naturale amarezza e tolsero il pepe e il peperoncino.\n Un'opera del 1591 di Juan Cardenas \u00e8 fra le prime a citare la controversia. Per tutto il Cinquecento il cioccolato rimane un'esclusiva della Spagna, che ne incrementa le coltivazioni. La tradizionale lavorazione per la produzione delle tavole di cioccolato solide, anch'esse di origine azteca, viene importata nella Contea di Modica, allora protettorato spagnolo. Tale lavorazione d\u00e0 origine allo \"xoco\u00e0tl\", un prodotto che gli abitanti del Messico ricavavano dai semi di cacao triturati su una pietra chiamata \"metate\", prodotto che ormai si produce nella sola Modica in Sicilia.\nNel Seicento il cacao arriva in Toscana per merito del commerciante di Firenze Francesco d'Antonio Carletti, concedendo ai mercanti Lucchesi, i patrizi Maionchi, la diffusione dei cos\u00ec detti \"semi delle Americhe\". Fu Caterina, figlia di Filippo II di Spagna, che spos\u00f2 nel 1585 Carlo Emanuele I, duca di Savoia a diffondere il Cioccolato con l'arrivo a Firenze alla corte di Cosimo III de Medici.\nNel 1606 il cioccolato veniva prodotto in Italia nelle citt\u00e0 di Firenze, Venezia e Torino. Le tracce dell'antico legame fra Firenze e la cioccolata si ritrovano in alcuni fondi librari della Biblioteca Nazionale Centrale di Firenze (Magliabechiano e Palatino), dove si rintracciano numerosi scritti che testimoniano a partire dal 1600 un acceso dibattito sul cioccolatte e sui suoi consumi (Francesco Redi, Lorenzo Magalotti, Francesco D'Antonio Carletti). Sempre a Firenze, dal 1680, si rintracciano numerosi scritti sul tema della cioccolata. Nel 1680 esce \"Differenza tra il cibo e 'l cioccolatte\u2026\" (a cura di Giovan Battista Gudenfridi), cui seguono nel 1728, \"Parere intorno all'uso della cioccolata\" (Giovan Battista Felici), \"Lettera in cui si esaminano le ragioni addotte dall'Autore del primo parere intorno all'uso della cioccolata\" (Lorenzo Serafini), \"Lezione accademica in lode della cioccolata\" (Giuseppe Avanzini) e \"Altro parere intorno alla natura, ed all'uso della Cioccolata disteso in forma di lettera\u2026\" (Francesco Zeti).\nNel 1615 Anna d'Austria, sposa di Luigi XIII, introdusse il cioccolato in Francia. Tra il 1659 e il 1688 l'unico cioccolataio presente a Parigi fu David Chaillou. Nel 1650 il cioccolato viene commercializzato anche in Inghilterra; a Oxford si inizia a servire il cioccolato negli stessi locali in cui si serviva il caff\u00e8. Nel XVII secolo divenne un lusso diffuso tra i nobili d'Europa e gli olandesi, abili navigatori, ne strapparono agli spagnoli il controllo mondiale e il predominio commerciale.\nNella Venezia del Settecento nascevano le prime \"botteghe del caff\u00e8\" (o \"coffee house\"), antesignani dei nostri bar; esse erano, certamente, anche \"botteghe della cioccolata\" e facevano a gara per modificare la ricetta esistente inventando nuove versioni. Nel 1760 la Gazzetta Veneta documenta l'ormai enorme diffusione del prodotto. Fino a tutto il XVIII secolo il cioccolato viene considerato la panacea di tutti i mali, e gli si attribuiscono virt\u00f9 miracolose.\nIl Brasile, il Venezuela, la Martinica e le Filippine aumentano in modo spropositato la coltivazione di cacao; contemporaneamente molte citt\u00e0 europee si pregiano della fama per la lavorazione del cioccolato; un esempio fra tutti \u00e8 Torino, che ha una produzione di ben 350\u00a0kg al giorno, esportato in maggior parte in Austria, Svizzera, Germania e Francia, dove poco alla volta la preparazione di bevande al cioccolato diventa una passione per molti. Alla fine del XVIII secolo il primo cioccolatino da salotto, come lo conosciamo oggi, fu inventato a Torino da Doret: la tradizione del cioccolato nel 1800 era talmente radicata a Torino e in Piemonte che gran parte dei cioccolatai attivi in Italia, come Gay-Odin a Napoli e la Bottega del cioccolato a Roma erano originari di questa regione.\nNel 1802 Bozzelli invent\u00f2 una macchina per raffinare la pasta di cacao e miscelarla con zucchero e vaniglia. In realt\u00e0 bisogna aspettare il 1820 perch\u00e9 il sistema fosse messo a punto, e la prima tavoletta di cioccolata di tipo commerciale fu prodotta in Inghilterra. Nel 1826, sempre a Torino, Pierre Paul Caffarel cominci\u00f2 la produzione di cioccolato in grandi quantit\u00e0 grazie a una nuova macchina capace di produrre oltre 300\u00a0kg di cioccolato al giorno. Nel 1828 l'olandese Conrad J. van Houten brevett\u00f2 un metodo per estrarre il grasso dai semi di cacao trasformandoli in \"cacao in polvere\" e \"burro di cacao\".\nSvilupp\u00f2 inoltre il cosiddetto \"processo olandese\", che consiste nel trattare il cacao con alcali per rimuoverne il gusto amaro Questi trattamenti resero possibile il produrre il cioccolato in barrette. Il primo cioccolato in forma solida in scala pi\u00f9 estesa rispetto a quello di Doret sembra essere stato prodotto nel 1847 da Joseph Fry. Nel 1852 a Torino Michele Prochet comincia a miscelare cacao con nocciole tritate e tostate creando la pasta Gianduia che verr\u00e0 poi prodotta sotto forma di gianduiotti incartati individualmente..\nDaniel Peter, un fabbricante di candele svizzero, si un\u00ec al suocero (Fran\u00e7ois-Louis Cailler, inventore della tavoletta di cioccolato) nella produzione del cioccolato. Nel 1867 cominciarono a includere il latte tra gli ingredienti e presentarono sul mercato il \"cioccolato al latte\" nel 1875. Per rimuovere l'acqua contenuta nel latte, consentendone una pi\u00f9 lunga conservazione, fu assistito da un vicino, un fabbricante di alimenti per l'infanzia di nome Henri Nestl\u00e9.\nNel 1879 Rudolph Lindt infine invent\u00f2 il processo chiamato \"concaggio\" (\"conching\"), che consiste nel mantenere a lungo rimescolato il cioccolato fuso per assicurarsi che la miscelazione sia omogenea. Il cioccolato prodotto con questo metodo \u00e8 il cosiddetto \"cioccolato fondente\". Il cacao \u00e8 stato anche motivo di una continua lotta finanziaria tra i grandi esportatori (Africa e Brasile) e i mercati d'acquisto (Europa e Stati Uniti).\nL'iniziale artificioso rialzo dei prezzi provoc\u00f2 una forma di boicottaggio commerciale, soppresso dalle necessit\u00e0 della seconda guerra mondiale. Terminata la guerra, vi fu una diminuzione del prodotto, determinato da malattie e dall'invecchiamento delle piantagioni, sintomo di una non oculata gestione delle stesse. Il valore commerciale della produzione americana (soprattutto Messico e Guatemala) \u00e8 superiore a quello della produzione africana o di altri paesi. In Italia, la regione di Torino produce il 40% della produzione italiana per un volume di 85.000 tonnellate annuali.\nIl cioccolato e i grandi personaggi storici.\nHanno avuto una passione per il cioccolato innumerevoli personaggi storici, tra loro re, imperatori, musicisti, scrittori e papi.\nPreparazione.\nLa preparazione del cioccolato avviene seguendo il seguente schema:\nMiscelazione.\nIl processo di preparazione del cioccolato ha inizio con la \"miscelazione\" (\"blending\" o \"m\u00e9langeur\"). Partendo dall'ingrediente base della pasta di cacao, ottenuta dalla lavorazione dei semi del cacao, vengono aggiunti gli altri ingredienti necessari, pi\u00f9 precisamente:\nIn alcuni paesi la legge consente di tagliare il burro di cacao con altri grassi vegetali. Spesso viene aggiunta anche la lecitina di soia, che agisce come agente emulsionante favorendo una maggiore omogeneizzazione degli ingredienti. Diversi produttori introducono variazioni personalizzate alle proporzioni delle ricette base, come una sorta di \"marchio di fabbrica\".\nIl cioccolato fondente pi\u00f9 pregiato arriva a contenere non meno del 70% di cacao (sia polvere sia burro). L'impasto viene poi passato dalle raffinatrici, che sono delle macchine laminatrici (tipiche fra queste quelle funzionanti a 5 cilindri). Il passaggio attraverso le macchine raffinatrici \u00e8 detto in inglese \"refining\" o \"fine grinding\".\nConcaggio.\nIl successivo stadio prende il nome di \"concaggio\" (\"conchage\" o \"conching\"). Consiste nel mescolare per tempi molto lunghi la miscela di ingredienti in apposite impastatrici dette \"conche\" aggiungendo eventualmente dell'altro burro di cacao. Ci\u00f2 deve avvenire a temperatura controllata appena sufficiente a mantenere la miscela liquida avendo cura di rompere i grumi dei vari ingredienti fino a portarli a dimensioni inavvertibili dalla lingua e a farne una massa perfettamente liscia e omogenea.\nI cioccolati pi\u00f9 pregiati vengono trattati in questo modo per non meno di una settimana. Terminata questa fase, il cioccolato viene mantenuto fuso in serbatoi a 45-50 \u00b0C. Il concaggio serve, fra le altre cose, anche a ossidare i tannini. Tale tipo di lavorazione fu inventato, nel 1880, da Rodolphe Lindt. D'altra parte vi sono dei famosi cioccolati non concati, volutamente, e questa \u00e8 una loro caratteristica.\nTempra.\nLa fase successiva al concaggio \u00e8 la \"tempra\" (\"tempering\").\nDato che il burro di cacao tende a cristallizzare in modo polimorfo e irregolare, la massa di cioccolato fuso deve venire raffreddata cautamente in modo da portare alla cristallizzazione desiderata, che produce un cioccolato che si spezza ma che allo stesso tempo si scioglie morbidamente. Per ottenerla, la massa di cioccolato viene raffreddata gradualmente da 45\u00a0\u00b0C a 27\u00a0\u00b0C, quindi riscaldata a 31\u00a0\u00b0C (\u00b11\u00a0\u00b0C) per il cioccolato fondente, e 29\u00a0\u00b0C per quello al latte e successivamente raffreddata fino allo stato solido.\nFormatura.\nDopo la tempra il cioccolato viene sottoposto alla \"formatura\" (\"molding\"): viene versato in stampi che sono posti in leggera vibrazione per eliminare le bolle di aria imprigionate all'interno. Una volta raffreddato, il cioccolato assumer\u00e0 la forma degli stampi ed \u00e8 pronto per il confezionamento.\nConfezionamento.\nNel settore del cioccolato vengono utilizzati principalmente fogli di alluminio che viene solitamente accoppiato con la carta grease proof, per un completo isolamento dall'ambiente esterno.\nTipi e caratteristiche organolettiche del cioccolato.\nDefinizioni adottate nell'Unione Europea.\nDi seguito vengono riportate le definizioni adottate nell'Unione europea:\nValori nutrizionali.\nLa tabella seguente riporta i valori nutrizionali corrispondenti a 100 grammi di cioccolato:\nCome il cacao cos\u00ec il cioccolato, suo derivato, \u00e8 un prodotto blandamente psicoattivo per via del suo contenuto di teobromina, di feniletilamina, di piccole quantit\u00e0 di anandamide (un cannabinoide endogeno del cervello), caffeina e triptofano. La quantit\u00e0 di caffeina contenuta nel cioccolato non \u00e8 considerata significativa, a meno che non venga espressamente aggiunta durante la lavorazione.\nStudi e ricerche sul cacao e sul cioccolato.\nUno studio del 2003 promosso dall'Istituto Nazionale di Ricerca per gli Alimenti e la Nutrizione (INRAN) di Roma, sostiene che il cioccolato faccia bene al cuore. I risultati hanno rivelato che il fondente aumenta del 20% le concentrazioni di antiossidanti nel sangue, mentre quello al latte non ha alcun effetto; addirittura il fondente perde ogni effetto se accompagnato a un bicchiere di latte. Secondo i ricercatori il latte farebbe diminuire gli effetti positivi e cardioprotettivi in quanto cattura le epicatechine, flavonoidi presenti nel cacao che possiedono un elevato potere antiossidante.\nIl cacao \u00e8 l'alimento pi\u00f9 ricco di teobromina, isomero della teofillina, che \u00e8 un potente inibitore della fosfodiesterasi, come alcuni farmaci (enoximone, milrinone) usati in caso di insufficienza cardiaca acuta, sotto controllo medico perch\u00e9 su questi pazienti hanno una frequenza di aritmie cardiache.\nSecondo Roberto Corti dell'Universit\u00e0 di Zurigo il cioccolato fondente pu\u00f2 ritardare l'indurimento delle arterie in coloro che fumano, limitando il rischio di malattie cardiache anche gravi. Lo studio \u00e8 stato pubblicato sulla rivista \"Heart\".\nSono segnalate allergie alimentari alla fenilalanina contenuta nel cioccolato. Invece, in uno studio tedesco pubblicato dalla rivista dell'associazione americana dei medici, si sostiene che il cioccolato fondente avrebbe anche la capacit\u00e0 di ridurre la pressione del sangue, in particolare la pressione sistolica o \"massima\", per effetto dei polifenoli della cioccolata fondente, antiossidanti che sono alla base degli stessi effetti positivi sul cuore che ha il vino rosso, di cui il cioccolato conterrebbe una maggiore quantit\u00e0.\nTaluni studi correlano la feniletilammina contenuta nel cioccolato con la diminuzione del fenomeno della depressione. Secondo un studio, per\u00f2, il cioccolato non avrebbe effetto antidepressivo.\nAlcune ricerche che prendono in considerazione diversi studi sui potenziali effetti benefici e dannosi del cioccolato fondente sono \"Dark Chocolate: To Eat or Not to Eat? A Review, pubblicato sul Journal of AOAC INTERNATIONAL nel 2019, Chocolate and Health: Friend or Foe?,\" curato da Mauro Serafini and Emilio Jirillo, che raccoglie articoli pubblicati su Frontiers in Nutrition e su Frontiers in Immunology nel corso 2017, e lo studio COSMOS (\u2018COcoa Supplement and Multivitamin Outcomes Study\u2019). Quest'ultimo ha coinvolto oltre 20.000 persone fra uomini e donne di et\u00e0 pari o superiore ai 60 anni negli Stati Uniti. I risultati di quest'ultimo studio dovrebbero essere disponibili nella seconda parte del 2021. \nDa quanto viene asserito da altri studi, inoltre, il cioccolato avrebbe un'influenza positiva sull'umore degli esseri umani e aumenta il desiderio sessuale, proprio come sosteneva Giacomo Casanova.\nGli studi normalmente considerano una quantit\u00e0 di cioccolato fondente dai 20 ai 50 g/die, pari a circa 230 kcal, dose consigliabile oltre cui non sono rilevati ulteriori benefici.\nEffetti sugli animali.\nLa teobromina contenuta nel cioccolato \u00e8 tossica per i cani, i cavalli e altri piccoli animali che sono incapaci di metabolizzarla.\nIn piccole quantit\u00e0 riesce a essere un potente stimolante per i cavalli, al punto da essere bandito dalle corse in quanto sostanza illegale.\nSe un animale mangia del cioccolato in quantit\u00e0 consistente, la teobromina pu\u00f2 permanere nel suo sangue fino a 20 ore, provocandogli disturbi che possono andare dalle convulsioni all'attacco cardiaco, all'emorragia interna fino - nei casi peggiori - alla morte. Il primo trattamento, da eseguirsi entro due ore dall'ingestione, consiste nel provocare il vomito. \u00c8 quindi necessario interpellare un veterinario.\nLa DL50, ossia la \"dose letale per il 50% del campione\", della teobromina per i cani \u00e8 330 milligrammi per chilogrammo di peso corporeo, un dato simile a quello della caffeina per gli esseri umani. Un cane di circa 20 kg di peso soffrir\u00e0 qualche disturbo intestinale dopo aver mangiato circa 250 g di cioccolato al latte, bradicardia o aritmia cardiaca se ne mangia mezzo chilo. Cinque chili di cioccolato hanno il 50% di probabilit\u00e0 di ucciderlo. Col cioccolato fondente le dosi letali sono inferiori, essendo questo pi\u00f9 ricco di cacao.\nProdotti dolciari al cioccolato.\nIl cioccolato viene utilizzato nella preparazione di tantissimi prodotti dolciari, tra cui:\nLuoghi legati al cioccolato.\nLa Sicilia.\nIl cioccolato di Modica ha origini antiche; furono gli Spagnoli che, per opera di Hern\u00e1n Cort\u00e9s intorno al 1519, importarono i primi chicchi di cacao avendone appreso le qualit\u00e0 eccellenti e le potenzialit\u00e0 economiche, e ne instaurarono successivamente un commercio intorno al 1580. Facendo diversi usi e avendone appreso la lavorazione, fu durante la loro dominazione in Sicilia nel XVI secolo, che gli spagnoli la introdussero nella \u201cContea di Modica\u201d, la Contea pi\u00f9 grande del Regno di Sicilia, tale da nominarsi anche come \u201cIl Regno nel Regno\u201d sia per l'estensione del suo territorio (si estendeva, di fatto alle porte di Palermo) sia per le ricchezze economiche, le risorse del territorio, la magnifica arte barocca nonch\u00e9 le tradizioni dolciarie radicate in essa.\nContrariamente a quanto avvenne in seguito nel Regno d'Italia e in tutta l'Europa, nella Contea di Modica non si pass\u00f2 mai alla lavorazione industriale del cioccolato, conservandone cos\u00ec l'artigianalit\u00e0 della sua manifattura.\nIl \u201cCioccolato di Modica\u201d si presenta di colore nero scuro con riflessi bruni; rustico, quasi grezzo, con granuli di zucchero lasciati grossolani che gli conferiscono, oltre alla particolarit\u00e0 nel gusto, una brillantezza di riflessi quasi come \u201cpietra marmorea\u201d; il suo gusto di cacao \u00e8 tondo, vellutato e persistente. La sua lavorazione, che avviene quasi a freddo (al massimo a 40\u00a0\u00b0C), permette di mantenere inalterate le sue caratteristiche organolettiche. Tutto ci\u00f2 lo differenza dagli altri tipi di cioccolato, rendendolo originale e quindi unico nel suo genere.\nIl Piemonte.\nTorino \u00e8 dal 1600 una delle capitali italiane e forse europee del cioccolato: qui sono stati inventati il cioccolato con le nocciole \"Prochet\" e la macchina per trattare industrialmente il cioccolato Caffarel. All'industria Talmone si deve la prima rete di commercializzazione nazionale di cioccolato.\nLa Svizzera.\nL'industria svizzera del cioccolato (localizzata principalmente nella Svizzera romanda) detiene record sia in termini di fatturato (1.690 milioni di franchi nel 2011) sia in termini di volume di produzione (176.332 tonnellate di cioccolato prodotte nel 2011) e di esportazione (il 60,7% della produzione). Il Paese vanta inoltre il pi\u00f9 alto consumo di cioccolato procapite al mondo (12,3 chilogrammi). Dalla fine del Seicento a livello artigianale, la produzione di cioccolato su scala industriale cominci\u00f2 nella prima met\u00e0 dell'Ottocento; Fran\u00e7ois-Louis Cailler (1819, inventore della \"tavoletta\"), Daniel Peter (1875, inventore del cioccolato al latte), Henri Nestl\u00e9 (1866), Philippe Suchard (1826), Jean Tobler (1867, creatore del Toblerone) e Rodolphe Lindt (1879, inventore del cioccolato fondente).\nIl Belgio.\nNella prima met\u00e0 dell'Ottocento nelle citt\u00e0 del Regno ebbe inizio la produzione delle \"praline\": piccoli cioccolatini ripieni di liquore, marzapane o cioccolato fondente.\nIl cioccolato nella cultura di massa.\nFeste.\nSpesso il cioccolato viene usato per fare dei regali durante le feste. Il giorno di San Valentino, ad esempio, \u00e8 tradizione regalare cioccolatini al proprio partner o ai propri amici. Anche a Natale molto spesso viene regalato del cioccolato e, soprattutto, durante la Pasqua, festa in cui si regalano uova di cioccolato (solitamente a bambini).\nLibri e film.\nIl cioccolato \u00e8 stato il soggetto di diversi libri e film. Nel 1964, Roald Dahl pubblica una storia per bambini intitolata \"La fabbrica di cioccolato\" da cui vengono in seguito prodotti due film: \"Willy Wonka e la fabbrica di cioccolato\" di Mel Stuart (1971) e \"La fabbrica di cioccolato\" di Tim Burton (2005), molto apprezzato dalla critica e dal pubblico.\nDel 1999 \u00e8 il libro di Joanne Harris, \"Chocolat\", da cui nel 2000 viene tratto l'omonimo \"Chocolat\" di Lasse Hallstr\u00f6m.\nAltri film dedicati al cioccolato sono:\nFiere del cioccolato.\nOgni anno sono molte le fiere dedicate al cacao e al cioccolato in ogni parte del mondo; in Italia tra le pi\u00f9 frequentate si possono ricordare: la \"Fiera del Cioccolato\" di Firenze (Piazza Santa Croce), il Cioccoshow di Bologna in Piazza Maggiore, il CioccolaT\u00f2 di Torino, la manifestazione itinerante \"Altrocioccolato\" (Perugia 2001-2003, Gubbio 2004-2009, Castiglione del Lago 2010-2012, Citt\u00e0 di Castello 2013-2015) dedicata al gusto e al consumo consapevole del cioccolato, l\"Eurochocolate\" di Perugia (anche il capoluogo di provincia organizza una manifestazione dedicata al cioccolato) e il \"Chocobarocco\" di Modica (famosa per il cioccolato modicano, la cittadina organizza una manifestazione, originariamente legata all\"Eurochocolate\", poi divenuta indipendente). Infine, vi sono la meno famosa \"Fiera del Cioccolato\" di Cervia (Ravenna) e la \"Showcolate\" di Napoli, presso la Mostra d'Oltremare.\nUtilizzo per scopi energetici.\nNel 2007 a Timbuktu \u00e8 stato sperimentato il biodiesel ricavato dal cioccolato."}
{"id": "1611977", "revid": "96225335", "url": "https://it.wikipedia.org/wiki?curid=1611977", "title": "Intel Tick-Tock", "text": "Il termine Tick-Tock \u00e8 stato utilizzato da Intel per indicare il proprio approccio allo sviluppo dei microprocessori e utilizzato a partire dalla fine del 2005 fino agli inizi del 2016, attraverso il quale il ciclo di sviluppo delle CPU veniva diviso in diversi \"step\" (o passi) successivi.\nInizialmente Intel non aveva dato alcun nome ufficiale a tale linea di sviluppo ma nel corso del 2007 l'azienda decise di rinominare tale approccio in \"Tick-Tock\", sostenendo che esso rappresenta il culmine della propria ottimizzazione delle procedure di sviluppo dei processori.\nA causa di un cambiamento strategico, a partire dal 2016 Intel \u00e8 passata a un nuovo approccio lievemente rallentato in cui ha introdotto una terza fase. Tale nuovo approccio prende il nome di Process, Architecture, Optimization (abbreviato in \"PAO\").\nCiclo evolutivo delle CPU Intel.\nL'evoluzione dei microprocessori non dipende esclusivamente dalla progettazione di nuove architetture sempre pi\u00f9 efficienti, ma anche dall'evoluzione dei processi produttivi. Negli anni le dimensioni dei transistor che compongono una CPU sono drasticamente diminuite e questo ha consentito di aumentarne notevolmente il numero all'interno di un unico processore, e al contempo di poter impiegare clock via via crescenti.\nPer comprendere l'entit\u00e0 di questo fenomeno nel panorama delle soluzioni Intel, \u00e8 sufficiente vedere l'evoluzione del processo produttivo dal primo processore Pentium (una dei pi\u00f9 famosi prodotti dell'azienda) presentato nel 1993 e costruito a 800 nm (nanometri); integrava 3,1 milioni di transistor e funzionava a 60 MHz. Circa 15 anni dopo, a fine 2007, venne presentato il Core 2 Extreme Yorkfield costruito a 45 nm, integrante 820 milioni di transistor e con una frequenza di 3 GHz, mentre nel corso del 2012 vennero presentati i primi processori a 22 nm funzionanti a quasi 4 GHz e dotati di oltre 2 miliardi di transistor.\nSecondo l'approccio Tick-Tock, la procedura di continuo sviluppo dei processori Intel si componeva di diversi passaggi, ciascuno a cadenza quasi annuale:\nSviluppo nuovo processo produttivo (fase \"Tick\").\nLa prima fase, chiamata \"Tick\", consisteva nell'introduzione di un nuovo processo produttivo abbinato ad un'architettura gi\u00e0 matura, in modo da procedere all'aggiornamento dei prodotti correnti al nuovo processo produttivo, allo scopo di massimizzare la resa della futura generazione di processori.\nTenendo conto che ovviamente ogni nuovo processo produttivo necessita di un certo tempo per essere messo completamente a punto, Intel decise di iniziare la produzione dei processori destinati al settore mobile che, in considerazione della necessit\u00e0 di contenere il consumo massimo, funzionano a clock ridotti e questo pu\u00f2 avvenire anche con processori realizzati quando un nuovo processo produttivo non \u00e8 ancora al massimo livello di efficienza.\nSviluppo nuova architettura (fase \"Tock\").\nUn processo produttivo pi\u00f9 avanzato permette di diminuire i consumi e in genere anche di poter aumentare il clock di funzionamento; a questo si aggiunge il fatto che avere processori \"pi\u00f9 piccoli\" significa poterne produrre di pi\u00f9 sullo stesso wafer di silicio, con ovvie ripercussioni in termini di costi finali dei prodotti e soprattutto di margini di guadagno da parte del produttore, grazie all'aumento della cosiddetta resa produttiva.\n\u00c8 da sottolineare per\u00f2, come lo sviluppo di un nuovo processo produttivo sia una difficolt\u00e0 di tipo tecnico, di competenza quasi esclusiva dell'ingegneria dei materiali e dell'ingegneria meccanica, pi\u00f9 che per quella elettronica. Dato che lo scopo dei produttori di microprocessori \u00e8 quello di aumentare continuamente le cosiddette \"Prestazioni per Watt\", ovvero migliorare sempre di pi\u00f9 l'efficienza di un microprocessore per sfruttarne al massimo il proprio potenziale, diventa necessario sviluppare parallelamente ad un nuovo processo produttivo anche le architetture delle CPU; tale operazione veniva inquadrata da Intel all'interno della cosiddetta fase \"Tock\".\nDall'inizio del 2006, e per i successivi 10 anni, la strategia di Intel \u00e8 stata quella di introdurre una nuova architettura ogni due anni, alternando tale operazione con la presentazione di un nuovo processo produttivo. Proprio nel 2006 venne presentata la Intel Core Microarchitecture, successiva alla NetBurst utilizzata nei Pentium 4 e Pentium D. A fine 2008 fu la volta dell'architettura Nehalem, a fine 2010 di Sandy Bridge e nella met\u00e0 del 2013 di Haswell, a cui poi \u00e8 seguita nel 2015 Skylake .\nSoluzioni intermedie derivate.\nDerivazione di processori a basso costo.\nQuando viene creato un Wafer di processori, viene in genere creato contenente i core pi\u00f9 avanzati possibile. Teoricamente questi core dovrebbero essere tutti uguali e poter funzionare tutti al clock massimo consentito dal progetto; la realt\u00e0 invece \u00e8 molto diversa, e su un unico Wafer sono pochi i core che hanno queste caratteristiche d'eccellenza. Spesso le versioni economiche dei chip, come i Celeron, sono in realt\u00e0 esemplari dei pi\u00f9 blasonati \"fratelli maggiori\" la cui resa produttiva non \u00e8 stata perfetta, quindi re-immessi sul mercato dopo averli testati a averne disabilitato una parte della cache o ridotto la frequenza massima di funzionamento, o il clock del bus. Si tratta di un metodo relativamente semplice per ridurre gli sprechi e sfruttare l'intera produzione.\nTra le strategie di Intel per raggiungere tutte le fasce di mercato vi \u00e8 proprio quella di derivare dei prodotti a basso costo per massimizzare resa e profitti. In alcuni casi vengono prodotte direttamente CPU con cache limitata, in modo che ogni core occupi sul wafer una superficie ridotta e di conseguenza sia possibile produrre molti pi\u00f9 core su un'unica \"fetta\" di silicio.\nProcessori pi\u00f9 potenti unendo due CPU \"normali\".\nNel 2005 la \"gara\" per il raggiungimento delle massime prestazioni da parte dei produttori si \u00e8 spostata dalla \"corsa ai GHz\" alla realizzazione di CPU multi core, e da allora si sono sviluppati diversi approcci produttivi per realizzare questo tipo di processori. \nI pro e i contro di questi approcci sono illustrati nelle voci Dual core (tecniche di realizzazione) e Dual core (gestione della cache), ma la cosa interessante \u00e8 la strategia utilizzata da Intel per ottenere processori a pi\u00f9 core senza troppi investimenti in ricerca e sviluppo (tale approccio venne utilizzato soprattutto nei primi 3 anni di vita delle soluzioni multicore di Intel).\nPartendo da un progetto di processore ottimizzato per essere single core o dual core, vengono realizzati processori multi core \"unendo\" due o pi\u00f9 core del progetto originario su un unico package mediante, per esempio, un approccio a Die Doppio. Quasi sempre (almeno nelle prime versioni di queste nuove CPU) il clock viene ridotto per non eccedere le specifiche termiche, ma si ottiene un processore con il doppio dei core, con minimi interventi sul progetto originale. Tale approccio non \u00e8 ovviamente il massimo in termini di prestazioni: un processore multi core costruito mediante l'approccio a Die monolitico consente ai produttori di ottimizzare ogni dettaglio architetturale, ma dal punto di vista commerciale, poter vendere un processore con il doppio dei core con investimenti in termini di sviluppo praticamente nulli, \u00e8 un'importante \"mossa di marketing\", che porta evidenti vantaggi sulla concorrenza.\nRipetizione delle varie fasi.\nI vari passi appena esposti venivano ripetuti con le nuove generazioni di processo produttivo a architetture, cos\u00ec da continuare l'evoluzione delle CPU. Ovviamente con questo approccio non vi \u00e8 la certezza assoluta che problemi tecnici non previsti possano anche allungare i tempi previsti per le varie introduzioni ma, almeno per i primi 7 anni Intel riusc\u00ec a mantenere i propri propositi, mentre negli ultimi 3 ci sono stati lievi slittamenti ma per ragioni legate pi\u00f9 all'aspetto commerciale che a reali problematiche tecniche.\nA questo punto, \u00e8 importante sottolineare come nel proprio processo di \"Research-Development-Manufacturing\" (ricerca, sviluppo, produzione), le tre fasi non fossero semplicemente una la successiva dell'altra, con separazioni nette tra di esse; al contrario, una fase successiva iniziava gi\u00e0 durante il completamento della precedente in modo da ottenere un processo maggiormente organico che dovrebbe risultare decisamente pi\u00f9 efficiente rispetto ai metodi tradizionali, e soprattutto consentiva ai vari gruppi di sviluppatori che si occupavano di ciascuna delle tre fasi di scambiarsi reciprocamente informazioni per minimizzare l'impatto di eventuali problematiche connesse solo indirettamente a ciascuna di esse.\nContinuando il processo di evoluzione, tra la fine del 2008 e l'inizio del 2009 arrivarono i primi processori a 4 core costruiti a Die Monolitico, Bloomfield e Gainestown (che erano basati sull'architettura Nehalem, successiva alla \"Core\").\nConsiderazioni sull'abbinamento \"Processo produttivo/Architettura\" di Intel.\nCome anticipato prima, a partire dall'introduzione dell'architettura Core, successiva alla NetBurst e avvenuta a met\u00e0 2006, Intel dichiar\u00f2 l'intenzione di presentare una nuova architettura ogni due anni, in modo da poter tenere il passo con la famosa Legge di Moore. Per aumentare le prestazioni di una CPU mantenendone sotto controllo anche il consumo energetico \u00e8 necessario non solo ottimizzarne l'architettura, ma anche realizzare i nuovi dispositivi con processi produttivi sempre pi\u00f9 raffinati.\nPer limitare gli imprevisti delle innovazioni tecnologiche necessarie al rinnovamento generazionale dei propri processori, a partire dagli inizi del 2006 e per i successivi 10 anni, Intel ha seguito una strategia denominata \"Tick-Tock\": prima veniva introdotta una nuova tecnologia produttiva sulla base di un'architettura gi\u00e0 collaudata (la fase \"\"Tick\") e in seguito, quando tale tecnologia era in grado di fornire rese elevate, la si adottava per produrre una nuova architettura (la fase \"Tock\").\nI primi esponenti di questa nuova filosofia di progetto, furono i processori Pentium D Presler (che avevano praticamente la stessa architettura dei precedenti Smithfield) con cui venne introdotto il processo produttivo a 65 nm (fase \"Tick\"). Dopo aver collaudato la nuova tecnologia costruttiva con queste CPU, Intel pass\u00f2 alla nuova architettura Core dei Core 2 Duo, prodotta sempre a 65 nm (fase \"Tock\"\").\nIn maniera analoga, tra la fine del 2007 e l'inizio del 2008, Intel present\u00f2 i processori Penryn e Wolfdale che erano in sostanza dei die-shrink del Core 2 Duo, a 45 nm (fase \"Tick\"). A fine 2008, quando anche questo processo produttivo era ormai a punto, arriv\u00f2 l'architettura Nehalem (fase \"\"Tock\"). La sua evoluzione Westmere \u00e8 stata realizzata a 32 nm a partire dai primi mesi del 2010 (fase \"Tick\"), in modo da collaudare anche questa tecnologia in vista dell'architettura successiva Sandy Bridge, uscita poi nel 2011 (fase \"Tock\"). L'intenzione dichiarata nel 2006 di Intel, molto ambiziosa, era quella di migliorare il rapporto performance/watt del 300% entro la fine di quel decennio.\nSeguendo il medesimo principio, Sandy Bridge venne poi seguita dal die-shrink a 22 nm Ivy Bridge nel 2012 (fase \"Tick\"), che mantenne quindi la stessa architettura ma introdusse un nuovo processo produttivo. Nel 2013 arriv\u00f2 anche la successiva architettura Haswell (fase \"Tock\"), il cui die-shrink a 14 nm ha preso poi il nome di Broadwell (fase \"Tick\"); quest'ultimo \u00e8 stato poi seguito nel 2015 dall'architettura Skylake (fase \"Tock\"). Era previsto che nel 2017 dovesse esserci il passaggio alla successiva fase \"Tick\"\" grazie a Cannonlake ma come detto nel corso di quell'anno Intel \u00e8 progressivamente passata al nuovo approccio di sviluppo \"PAO,\" che ha rivisto i piani commerciali.\nQuesta metodologia di sviluppo, nelle intenzioni di Intel, minimizzava i rischi propri dell'adozione di una nuova tecnologia produttiva con un'architettura a sua volta completamente nuova, consentendo ai progettisti di concentrarsi, ad anni alterni, sulla risoluzione di una sola classe di problemi."}
{"id": "1611980", "revid": "1915706", "url": "https://it.wikipedia.org/wiki?curid=1611980", "title": "Pirimetamina", "text": "La pirimetamina, venduta con il nome commerciale di Daraprim, \u00e8 un farmaco usato con leucovorina per trattare la toxoplasmosi e la isosporiasi. Viene anche usato con il dapsone come opzione di seconda linea per prevenire la polmonite da \"Pneumocystis jiroveci\" nelle persone con HIV/AIDS. Era precedentemente usato per la malaria, ma questo impiego non \u00e8 pi\u00f9 raccomandato a causa della resistenza. La pirimetamina viene assunta per via orale.\nIndicazioni.\n\u00c8 utilizzato come medicinale per il trattamento antimalarico e per il trattamento della toxoplasmosi in pazienti immunocompromessi.\nControindicazioni.\nLa pirimetamina non deve mai essere somministrata singolarmente. Di solito le dosi terapeutiche sono ben tollerate, grazie al fatto che si somministra in dose singola. Frequenti sono le reazioni cutanee eritematose, talora molto gravi, da ipersensibilit\u00e0 alla sulfadossina, sulfamidico utilizzato in combinazione con la pirimetamina.\n\u00c8 sempre controindicata in pazienti con ipersensibilit\u00e0 nota al farmaco, nei bimbi di et\u00e0 inferiore ai 2 mesi o nelle partorienti nell'ultimo mese di gravidanza (rischio di kernittero nel bimbo), e non va somministrata in caso di terapie recenti con la stessa combinazione o con altri inibitori del metabolismo dei folati (per esempio il Bactrim).\nIl trattamento va sospeso in caso di insorgenza di sintomi quali tosse o dispnea.\nFarmacodinamica.\nLa combinazione di pirimetamina e sulfametopirazina \u2013 o sulfadossina \u2013 (P/S) consente un'azione sinergica sul plasmodio perch\u00e9 interferisce con il metabolismo dei folati in due punti diversi. Agisce solo sulle forme intra-eritrocitarie asessuate, soprattutto del \"P. falciparum\" (specie quei ceppi resistenti alla clorochina) e meno sul \"P. vivax\".\nHa attivit\u00e0 modulatoria della diidrofolato reduttasi (DHFR) del Plasmodio,diminuendone l'attivit\u00e0, perch\u00e9 compete con l'NADPH per il sito attivo.\nL'impiego \u00e8 ormai limitato al solo trattamento perch\u00e9 le eventuali reazioni avverse, abbastanza frequenti, non lo rendono maneggevole per la profilassi e poich\u00e9 i ceppi resistenti a P/S sono ormai molto diffusi nel mondo, anche in terapia non viene pi\u00f9 impiegata di routine.\nEffetti indesiderati.\nAlcuni degli effetti indesiderati sono vomito, nausea, anoressia, anemia emolitica, dolore addominale, leucopenia.\nStoria.\nGertrude Elion, scienziata americana vincitrice del premio Nobel svilupp\u00f2 il farmaco a \"Burroughs-Wellcome\" (ora parte di GlaxoSmithKline) per combattere la malaria.\nLa Pirimetamina \u00e8 disponibile dal 1953, e non \u00e8 soggetto ad alcun brevetto. Tuttavia, negli Stati Uniti, questo prodotto \u00e8 scarsamente utilizzato e nessun produttore generico \u00e8 emerso. Nel 2010, GlaxoSmithKline ha venduto i diritti di commercializzazione del Daraprim a CorePharma.\nImpax Laboratories ha acquisito il controllo di CorePharma nel 2014, e ha completato l'acquisizione, tra cui il \"Daraprim\", nel marzo 2015. Nel mese di agosto 2015, i diritti sono stati acquistati da Turing Pharmaceuticals. Turing divenne successivamente noto per una controversia sul prezzo di una dose del farmaco nel mercato statunitense da $ 13.50 a $ 750, un aumento del 5.500%. L'amministratore del gruppo farmaceutico, Martin Shkreli, si \u00e8 difeso dicendo: \"Avevamo bisogno di trarre un profitto dalla vendita delle pillole\"."}
{"id": "1611986", "revid": "1915706", "url": "https://it.wikipedia.org/wiki?curid=1611986", "title": "Sulfadossina", "text": "La sulfadossina o sulfadoxina, \u00e8 un principio attivo utilizzato contro la malaria nel campo della profilassi.\nIndicazioni.\n\u00c8 un antibiotico sulfamidico utilizzato nella profilassi antimalarica (\"Plasmodium falciparum\"), in combinazione con la Pirimetamina. Tale combinazione prende il nome di Fansidar ed il suo uso si estende anche ad altre malattie protozoarie (Leishmaniosi e Toxoplasmosi acuta).\n\"Controindicazioni\".\nL'uso di tale principio attivo \u00e8 altamente tossico, fra le varie controindicazioni mortali vi \u00e8 la sindrome di Stevens-Johnson.\nFarmacodinamica.\nLa Sulfadoxina \u00e8 un sulfamidico a lunga durata di azione.\nLa sua t\u00bd \u00e8 di circa 120 ore.\nEffetti indesiderati.\nAlcuni degli effetti indesiderati sono vomito, nausea, anoressia, anemia emolitica, dolore addominale, leucopenia."}
{"id": "1611988", "revid": "110157", "url": "https://it.wikipedia.org/wiki?curid=1611988", "title": "Prefettura di Moulay Rachid-Sidi Othmane", "text": "La prefettura di Moulay Rachid-Sidi Othmane \u00e8 una prefettura d'arrondissement facente parte della prefettura di Casablanca, in Marocco. \nInteramente nella citt\u00e0 di Casablanca, comprende due arrondissement:"}
{"id": "1611991", "revid": "775372", "url": "https://it.wikipedia.org/wiki?curid=1611991", "title": "Bandiera del Kosovo", "text": "La bandiera del Kosovo \u00e8 di forma rettangolare, con proporzione 5:7, di sfondo blu con disegnato il profilo della nazione in oro e sopra sei stelle bianche. La bandiera \u00e8 stata adottata il 17 febbraio 2008, in seguito alla dichiarazione unilaterale di indipendenza \u2014 proclamata nulla dal parlamento serbo il 18 febbraio 2008 \u2014 da parte dell'assemblea del Kosovo riunita in parlamento davanti al presidente Fatmir Sejdiu.\nLa bandiera del Kosovo ricorda la bandiera della Bosnia ed Erzegovina, altro paese multietnico dell'ex Jugoslavia. Anche la bandiera della Bosnia ha, su campo blu, una forma triangolare, gialla, che rappresenta il territorio del paese, e ha delle stelle bianche a cinque punte.\nSignificato.\nLe sei stelle bianche poste sulla parte superiore della bandiera sono un riferimento alle sei comunit\u00e0 etniche presenti in Kosovo: albanesi, bosgnacchi, gorani, rom, serbi e turchi.\nNon \u00e8 stato possibile utilizzare l'aquila bicefala nera (a due teste), simbolo dell'Albania, poich\u00e9 si voleva evitare una discriminazione nei confronti delle etnie minoritarie.\nBandiere utilizzate durante l'amministrazione delle Nazioni Unite.\nDurante l'amministrazione delle Nazioni Unite, il Kosovo non ha ricevuto una bandiera provinciale; ogni qual volta era necessaria una bandiera, era utilizzata la bandiera delle Nazioni Unite.\nStante il conflitto fra le etnie serba e albanese, i primi utilizzavano la bandiera della Serbia, i secondi la bandiera dell'Albania."}
{"id": "1612004", "revid": "3115", "url": "https://it.wikipedia.org/wiki?curid=1612004", "title": "Caricabatterie", "text": "Un caricabatterie \u00e8 un dispositivo utilizzato per fornire energia a una cella secondaria (o batteria) ricaricabile forzando una corrente elettrica attraverso la stessa.\nLa carica di corrente dipende dalla tecnologia e dalla potenza elettrica della batteria che viene ricaricata. Ad esempio, la corrente che deve essere applicata per ricaricare una batteria d'automobile da \u00e8 molto diversa da quella necessaria per la ricarica di una batteria per cellulare.\nLa tensione (e la corrente) necessarie per la ricarica delle batterie sono di tipo continuo (DC).\nTipi di caricabatterie.\nSemplice.\nUn caricabatterie di questa tipologia, ossia un alimentatore stabilizzato di bassa potenza, lavora erogando una determinata intensit\u00e0 di corrente continua alla batteria in carica.\nLa semplicit\u00e0 di questa procedura implica un basso costo di acquisto, ma vi \u00e8 un compromesso in termini di qualit\u00e0. Tipicamente, un semplice caricabatterie richiede pi\u00f9 tempo di ricarica (bassa intensita di corrente erogata) per evitare effetti di sovraccarica. Nonostante ci\u00f2, una batteria lasciata ricaricare troppo tempo risulter\u00e0 indebolita (o addirittura distrutta) a causa dell'eccessiva carica, quindi sarebbe necessario rispettare i tempi previsti, che dovrebbero essere monitorati. Questi caricabatterie forniscono una tensione e una corrente costante alla batteria.\nTrickle.\nUn caricabatterie Trickle ricarica la batteria lentamente, alla velocit\u00e0 di auto-scarica. \u00c8 il pi\u00f9 lento tra i vari tipi di caricabatterie. Una batteria pu\u00f2 essere lasciata in un caricabatterie trickle a tempo indeterminato.\nLasciando una batteria in un caricabatterie trickle, esso la riporter\u00e0 gradualmente alla carica massima senza andare in sovraccarica.\nCaricabatteria a timer.\nL'output di un caricabatterie a timer \u00e8 costante, ma termina dopo un tempo predeterminato. I caricabatterie a timer, alla fine degli anni novanta, erano il tipo pi\u00f9 comune per le batterie NiCd ad alta capacit\u00e0 (mentre le batterie NiCd a bassa capacit\u00e0 di consumo venivano tipicamente caricate con un caricabatterie semplice).\nI caricabatterie a timer possono spesso essere acquistati con una serie di batterie in un unico pacchetto. Con l'evoluzione della tecnologia, tendente ad aumentare la capacit\u00e0 di anno in anno, un vecchio caricabatterie a timer pu\u00f2 essere in grado di caricare solo in parte le nuove batterie.\nI caricabatterie a timer presentavano anche l'inconveniente che caricando batterie non completamente scariche queste risultavano poi sovraccaricate, in quanto non vi \u00e8 modo di rilevare lo stato di carica: anche se la batteria era carica, continuava a ricevere erogazione di corrente, perch\u00e9 il tempo cronometrato dall'apparecchio non era ancora scaduto.\nIntelligente.\nLa corrente di uscita dipende dallo stato della batteria. Un caricabatterie intelligente pu\u00f2 monitorare la tensione della batteria, la temperatura e/o il tempo sotto carica per determinare la corrente di carica ottimale in quel momento. La carica termina quando la combinazione di tensione, temperatura e/o tempo rilevata lascia presumere che la batteria sia completamente carica.\nPer batterie NiCd e NiMH, la tensione aumenta lentamente mentre la batteria \u00e8 in carica, fino a quando \u00e8 stata quasi completamente ricaricata. A quel punto la tensione diminuisce fino a che la batteria \u00e8 stata ricaricata completamente. Tali caricabatterie sono spesso indicati come \u2206V, o caricabatterie \u201cdelta-V\u201d perch\u00e9 monitorano il cambiamento della tensione.\nIl problema \u00e8 che la magnitudine dei caricabatterie \u201cdelta-V\u201d pu\u00f2 ridursi molto, o addirittura azzerarsi, se vengono ricaricate batterie ricaricabili a capacit\u00e0 molto alta. Questo pu\u00f2 far s\u00ec che anche un caricabatterie intelligente non avverta che le batterie sono gi\u00e0 del tutto cariche e continui a caricare.\nQuesto potrebbe tradursi in un caricamento eccessivo delle batterie. Tuttavia, molti caricabatterie cosiddetti intelligenti usano una combinazione di sistemi, che nella maggior parte dei casi dovrebbero prevenire un caricamento eccessivo.\nUn tipico caricabatterie intelligente ricarica una batteria fino all'85% circa della sua capacit\u00e0 massima in tempi brevi, solitamente anche meno di un'ora, e poi passa a un caricamento di compensazione, impiegando anche diverse ore per caricare la batteria fino alla capacit\u00e0 massima.\nVeloce.\nI caricabatterie veloci utilizzano i circuiti di controllo delle batterie per ricaricarle rapidamente senza danneggiarne gli elementi. Alcuni hanno una ventola di raffreddamento che aiuta a tenere la temperatura delle batterie sotto controllo. Possono anche comportarsi come caricabatterie standard, se usati con normali batterie NiMH che non hanno circuiti speciali di controllo. Alcuni caricabatterie veloci, come quelli prodotti da Duracell, possono ricaricare velocemente qualsiasi batteria NiMH, anche se non hanno circuiti di controllo.\nA impulsi.\nAlcuni caricabatterie utilizzano la tecnologia a impulsi, nella quale alla batteria viene dato un impulso a corrente pseudo continua che ha un tempo di salita, un'altezza, un tasso di ripetizione (frequenza) e ampiezza strettamente controllati. Questa tecnologia funziona con qualsiasi dimensione, tensione, capacit\u00e0 o chimica delle batterie, incluse le batterie delle automobili e quelle regolate con valvole. Con il caricamento ad impulsi, si possono applicare alte tensioni istantanee senza surriscaldare la batteria.\nSono stati brevettati diversi tipi di caricabatterie ad impulsi, mentre altri sono \u201copen source\u201d.\nAlcuni caricabatterie utilizzano impulsi per verificare lo stato iniziale della batteria non appena viene collegato il caricabatterie, poi utilizzano la corrente continua durante il caricamento veloce e utilizzano gli impulsi per terminare il caricamento e/o mantenere la carica.\nAlcuni caricabatterie utilizzano \u201cimpulsi a carica negativa\u201d, anche chiamato \"caricamento reflex\" o \"carica d'inversione\". Tali caricabatterie utilizzano sia impulsi di corrente positiva che brevi impulsi negativi.\nSwitch.\nI caricabatteria pi\u00f9 moderni per le batterie a piombo/acido utilizzano la tecnologia Switch, ovvero modificano la frequenza della tensione e corrente alternata di ingresso tramite l'azione di un microprocessore, per ottenere una corrente in uscita continua e con bassissima ondulazione. Questo permette di caricare in modo molto efficiente anche le batterie al piombo tecnologicamente pi\u00f9 evolute, come le AGM (Absorbed Glass Matt) o al GEL e con celle a spirale. Queste batterie infatti necessitano di ricariche molto accurate per evitare la perdita della frazione liquida in caso di eccessivo riscaldamento, in quanto i rabbocchi non sono tecnicamente possibili.\nLa presenza di microprocessori pi\u00f9 o meno evoluti consente l'adozione di profili di ricarica a corrente/voltaggio costante a pi\u00f9 stadi (generalmente da quattro a otto), e di fasi particolari quali la desolfatazione, il test di caduta di tensione, il mantenimento di un lungo periodo in corrente pulsata e altro a seconda del costruttore e delle specifiche esigenze.\nLa fase di mantenimento pulsato permette in particolare di lasciare attaccata la batteria per un periodo lunghissimo senza soffrire delle problematiche del metodo \"trickle\" o \"tampone\", che nelle batterie al piombo di ultima generazione pu\u00f2 rapidamente portare all'evaporazione del liquido e al conseguente danneggiamento delle piastre.\nCaricabatterie portatile autoalimentato.\nI caricabatterie portatili autoalimentati, conosciuti come \"power bank\", funzionano grazie a una batteria interna. La loro produzione ha visto un incremento con la progressiva diffusione di smartphone, in particolar modo con i modelli pi\u00f9 sottili e prestanti che sacrificano l'autonomia per favorire il profilo sempre pi\u00f9 sottile del telefono. Tali dispositivi possono essere o meno muniti di cavetto di ricarica integrato e possono gestire in modo pi\u00f9 o meno differente la carica e tensione di carica.\nA induzione (wireless).\nI caricabatterie a induzione utilizzano l'induzione elettromagnetica per caricare le batterie. Una stazione di caricamento manda energia elettromagnetica attraverso un accoppiamento induttivo a un dispositivo elettrico che va a conservare l'energia nelle batterie. Questo accade senza bisogno di contatto metallico tra il caricabatterie e la batteria.\nSi usa comunemente con gli spazzolini elettrici ed altri dispositivi usati in bagno.\nPoich\u00e9 non ci sono contatti elettrici aperti il rischio di folgorazione connesso al suo utilizzo \u00e8 quasi del tutto assente.\nQuesto sistema nel terzo millennio ha cominciato a prendere piede anche nei prodotti informatici, di cui tra i primi fu il Palm Pre.\nLo svantaggio di un sistema wireless \u00e8 dato dalla ridotta efficienza e l'ecosostenibilit\u00e0, dato che \u00e8 stato studiato e analizzato in diversi modi, anche contraddittori.\nCaricabatterie USB.\nDa quando il collegamento Universal Serial Bus fornisce una tensione elettrica di cinque volt, \u00e8 possibile utilizzare un cavo USB come fonte di energia per ricaricare le batterie.\nI prodotti basati su questa idea includono caricabatterie per cellulari e lettori audio portatili.\nIndice di carica.\n\u00c8 spesso indicato con C ed \u00e8 uguale ad una carica o scarica pari alla capacit\u00e0 di una batteria diviso per 1 ora. Ad esempio, una batteria con C 1600 mAh, corrisponde a 1600 mA (o 1,6 Ampere) erogati per un'ora.\nApplicazioni.\nDato che un caricabatterie \u00e8 destinato ad essere collegato ad una batteria, \u00e8 possibile che non si abbiano regolazione di tensione o filtraggio della tensione DC di uscita. Caricabatterie dotati di entrambe le regolazioni di tensione e di un sistema di filtraggio possono essere identificati come alimentatori stabilizzati.\nCaricabatterie per telefoni cellulari.\nLa maggior parte dei caricabatterie per telefoni cellulari non sono realmente caricabatterie, ma solo adattatori che forniscono una fonte di alimentazione per il circuito di carica, che \u00e8 quasi sempre contenuto all'interno del telefono cellulare. I telefoni cellulari di solito possono accettare una vasta gamma di tensioni, a patto che siano sufficientemente al di sopra della tensione della batteria del telefono. Tuttavia, se tale valore \u00e8 troppo alto, pu\u00f2 danneggiare il telefono.\nI caricabatterie per telefoni cellulari e altri dispositivi sono noti in quanto sono disponibili in una vasta gamma di tensioni e tipi di connettori a corrente continua, la maggior parte dei quali non compatibili con quelli di altri produttori di telefoni o anche con altri modelli di telefoni cellulari provenienti da uno stesso produttore.\nGli utenti delle stazioni di ricarica, accessibili al pubblico, devono essere in grado di incrociare riferimenti con dispositivi di marche/modelli e singoli parametri di carica e quindi garantire la consegna della corretta carica per il loro dispositivo mobile. Un sistema su database \u00e8 una delle soluzioni, ed \u00e8 integrato in alcuni dei pi\u00f9 recenti modelli di stazioni di ricarica.\nCi sono anche caricabatterie motorizzati a mano venduti sul mercato, che tipicamente consistono in una dinamo alimentata da una manovella e prolunghe. Esistono anche caricabatterie solari. La Cina e altri paesi stanno sviluppando una normativa standard nazionale sui caricabatteria per cellulari utilizzando lo standard Micro-USB.\nCaricabatterie per i veicoli.\nCe ne sono di due tipi:\nBatterie per veicoli elettrici.\nTali veicoli includono una batteria ricaricabile, e generalmente utilizzano una serie di caricabatterie.\nUna batteria da 10 Ampere-ora potrebbe richiedere 15 ore per giungere ad uno stato di completa carica da uno stato di completa scarica con un caricabatterie a 1 Ampere in quanto richiederebbe circa 1,5 volte la capacit\u00e0 della batteria.\nLe stazioni VE di carica pubblica forniscono 6\u00a0kW (potenza da 208 a 240 VCA fuori di un circuito di 40 Ampere).\nCon 6\u00a0kW si ricarica un VE circa 6 volte pi\u00f9 velocemente che con 1\u00a0kW di ricarica durante la notte.\nLa ricarica rapida pu\u00f2 avvenire anche pi\u00f9 velocemente: \u00e8 limitata solo dal numero degli alimentatori AC e dal tipo di sistema di ricarica.\nA bordo, il caricabatterie dei VE (cambio di alimentazione AC a DC per ricaricare la batteria del VE) pu\u00f2 essere:\nI caricabatterie non isolati non possono esser utilizzati in parallelo.\nI caricabatterie con Correttore del Fattore di Potenza (CFP) si avvicinano di pi\u00f9 alla massima corrente che pu\u00f2 essere erogata e abbreviano i tempi di ricarica.\nStazioni di ricarica.\nVi \u00e8 un elenco pubblico di stazioni di ricarica di Veicoli Elettrici negli Stati Uniti.\nIl progetto \"Un luogo migliore\" \u00e8 l'implementazione di una rete di stazioni di ricarica.\nSovvenziona anche l'acquisto delle batterie dei veicoli attraverso leasing e crediti.\nRicarica wireless.\nBosch nel giugno 2013 present\u00f2 un dispositivo di ricarica senza fili compatibile per le auto Nissan Leaf e Chevrolet Volt.\nProlungare la vita della batteria.\nUn corto circuito (che collega insieme i terminali di uscita) di solito non danneggia un caricabatterie. Per questo motivo, costituisce un'adeguata fonte di tensione a corrente continua per la sperimentazione. Pu\u00f2, tuttavia, richiedere di collegare un condensatore esterno attraverso i suoi terminali di uscita al fine di \u201cregolare\u201d sufficientemente la tensione, che pu\u00f2 essere pensato come una tensione a corrente continua con una tensione pi\u00f9 lento aggiunto ad esso. Per vedere la differenza tra connettere e non connettere un condensatore, si pu\u00f2 collegare anche un oscilloscopio tra i due terminali.\nSi pu\u00f2 collegare una resistenza interna per limitare la corrente di corto circuito, e il valore di tale resistenza deve essere presa in considerazione negli esperimenti.\nD'altro canto, circolano molte voci sulle migliori pratiche per prolungare la durata della batteria. Quali siano le migliori dipende dal tipo di batteria.\nSi dice che le batterie a base di nichel, come ad esempio NiMH e NiCd, devono essere scaricate completamente prima di ogni ricarica, altrimenti la batteria perde capacit\u00e0 nel corso del tempo in un fenomeno noto come \u201ceffetto memoria\u201d. Tuttavia, questo \u00e8 solo parzialmente corretto: le cellule in lega di nichel possono essere caricate in qualsiasi momento del loro ciclo di scarica - non devono essere completamente scariche. L'effetto memoria dovrebbe invece essere evitato scaricando completamente la batteria una volta al mese (una volta ogni 30 ricariche). Questo estende la durata della batteria in quanto l'effetto memoria \u00e8 impedito evitando cicli di carica completa, che sono noti per essere dannosi su tutti i tipi di batterie a secco, possono determinare una diminuzione permanente della capacit\u00e0 della batteria.\nLa maggior parte dei moderni telefoni cellulari, computer portatili, e la maggior parte dei veicoli elettrici utilizzano le batterie allo ione di litio. Contrariamente ad alcune raccomandazioni, queste batterie effettivamente durano pi\u00f9 lungo se la batteria non \u00e8 completamente carica; il loro caricamento o scaricamento completo degradano la loro capacit\u00e0 in tempi relativamente brevi. La degradazione avviene pi\u00f9 rapidamente a temperature pi\u00f9 alte. Le batterie al litio, degradano di pi\u00f9 durante la completa ricarica se sono solo al 40% della carica. Le condizioni di alta temperatura combinate con la piena carica sono esattamente lo scenario che si verifica quando un computer portatile funziona con il cavo di alimentazione a corrente alternata. La degradazione delle batterie al litio-ione \u00e8 causata da un aumento della resistenza interna della batteria a causa dell'ossidazione della stessa che riduce l'efficienza della batteria.\nNei veicoli a motore, come ad esempio barche, camper, moto, auto e camion, vengono universalmente impiegati, grazie al loro basso costo, principalmente gli accumulatori al piombo-acido (PbO al polo +, Pb al polo - ed acido solforico diluito H2SO4 come elettrolita).\nQuesti utilizzano come elettrolita l'acido solforico diluito (H2SO4 ad quando completamente carica, a ) e generalmente possono essere caricate e scaricate senza manifestare l'effetto memoria, sebbene abbiano altre limitazioni legate al peso, ingombro (o bassa energia specifica), a limiti nell'uso alle basse temperature (minori a circa ) ed alla problematica della \"solfatazione\", intendendo con tale termine la naturale reazione chimica conseguente al processo di scarica per cui sulle piastre si deposita all'inizio una finissima polvere bianca di PbSO4 (con diluizione dell'elettrolita) ma che pu\u00f2 accrescersi considerevolmente se l'accumulatore viene scaricato a fondo o lo si lasci in tale stato per lungo tempo.\nIn tali circostanze di scarica profonda o mantenimento del tasso di capacit\u00e0 residua inferiore all'80% circa rispetto alla nominale per tempi prolungati, si d\u00e0 tempo ai cristalli di accrescersi considerevolmente: questo spesso comporta un danneggiamento per deformazione meccanica degli isolatori e delle piastre sottili realizzate in piombo spugnoso ed alla difficolt\u00e0 di riportare in soluzione i cristalli di PbSO4 cos\u00ec accresciuti, poco conduttori e solubili in acqua, per riottenere l'acido solforico iniziale a batteria completamente carica, causando una perdita permanente della capacit\u00e0 dell'accumulatore (\"attenzione\": la perdita di capacit\u00e0 permanente ad ogni ciclo di carica/scarica \u00e8 un effetto fisico sempre presente, poich\u00e9 tali processi non sono mai completamente reversibili al 100%; nei casi di solfatazione il tasso di danneggiamento e/o perdita della capacit\u00e0 \u00e8 di diversi ordini di grandezza pi\u00f9 elevato rispetto ai casi di corretto utilizzo dell'accumulatore, ovverosia l'accumulatore viene impiegato in condizioni anomale d'esercizio in cui \"non dovrebbe mai operare!\").\nPertanto questa famiglia di accumulatori richiede: \nPer tutti quegli accumulatori che hanno riportato un danneggiamento permantente interno delle piastre (specialmente delle positive, pi\u00f9 delicate perch\u00e9 in PbO) con perforazione delle membrane d'isolamento tra le piastre e/o perdita del materiale attivo delle stesse, oppure per consistente 'solfatazione', non rimane che la sostituzione con analogo di pari caratteristiche.\nL'operazione di recupero di un accumulatore dalla solfatazione (o \"desolfatazione\"), al di l\u00e0 di possibili e fattibili metodiche attuabili, nella realt\u00e0 \u00e8 sempre un processo lungo, paziente e che \"non\" ridar\u00e0 mai la capacit\u00e0 perduta a seguito di esso: consentir\u00e0, nei casi pi\u00f9 fortuiti, di allungare un po\u2019 la vita dell'accumulatore ma che non potr\u00e0 essere pi\u00f9 considerato affidabile nel lungo periodo, specialmente sotto l'ottica del tasso di autoscarica e di erogazione dei picchi di corrente nel brevissimo periodo.\nQuesti dispositivi non sono concepiti per operare in condizioni di rilevante stato di parziale scarica/solfatazione: \u00e8 una situazione da evitare sempre il pi\u00f9 possibile e la \"prevenzione\" \"ed il corretto dimensionamento\" (capacit\u00e0 in funzione dei carichi) rivestono l'unica possibile strada per garantire un accettabile tasso d\u2019affidabilit\u00e0 dell'accumulatore e renderlo idoneo ad erogare le correnti di spunto previste.\nIn conclusione, un buon utilizzo degli accumulatori al piombo acido non potr\u00e0 mai prescindere da un attento uso/manutenzione dello stesso e dall'impiego di un ottimo caricabatterie, specialmente negli ultimi 15-20 anni in cui la famiglia di queste celle chimiche \u00e8 diventata pi\u00f9 variegata a seconda degli impieghi ed in cui le tendenze costruttive sono andate nella direzione di aumentare le capacit\u00e0 e correnti di spunto, a parit\u00e0 d'ingombri, in molti casi addirittura \"riducendo il peso delle piastre\" \"diminuendone lo spessore\": questo ha avuto come ovvia conseguenza quella di creare accumulatori pi\u00f9 efficienti, ma costosi, delicati e con un tempo medio di vita che \u00e8 calato dai 12-15 anni di 4-5 lustri fa, agli attuali 3-5 anni, con un forte impatto sui costi di riciclaggio/energetici (introiti per aziende e stati) e d'acquisto per l'utente finale.\nNote.\n2. CTEK - Perch\u00e9 caricare una batteria"}
{"id": "1612005", "revid": "547992", "url": "https://it.wikipedia.org/wiki?curid=1612005", "title": "Andrij Pjatov", "text": "Carriera.\nClub.\nPjatov cresce nel Vorskla Poltava, con cui debutta nel 2004. Acquistato il 13 dicembre 2006 dallo \u0160akhtar, resta al Vorskla fino al termine della stagione 2006-2007.\nApprodato a Donec'k, nella stagione d'esordio si impone come titolare togliendo il posto a Bohdan \u0160ust e vince campionato, coppa e supercoppa nazionale, oltre a fare l'esordio in UEFA Champions League. Nella stagione 2008-2009 \u00e8 inizialmente il sostituto del neo-acquisto Rustam Chud\u017eamov, ma riottiene ben presto il posto da titolare e vive un'altra stagione da protagonista, vincendo la Coppa UEFA, primo titolo continentale di un club ucraino nel periodo successivo alla proclamazione dell'indipendenza del paese. Nella stagione seguente, precisamente il 1\u00ba novembre 2009, mette a referto, in campionato contro il \u010cornomorec', la 100\u00aa presenza con la maglia della squadra di Donec'k.\nNel 2011-2012 perde il posto in favore di Oleksandr Rybka, ma la squalifica di quest'ultimo consente a Pjatov di riguadagnare una maglia da titolare.\nIl 19 ottobre 2018 ha giocato la sua 400\u00aa partita con lo \u0160achtar Donec'k.\nNazionale.\nPjatov si \u00e8 guadagnato la prima convocazione in nazionale maggiore nel 2006, per un'amichevole di preparazione al mondiale di Germania contro l', e ha esordito contro la il 5 giugno di quell'anno. Nello stesso mese \u00e8 stato convocato da Oleh Blochin per la rassegna iridata disputata in Germania.\n\u00c8 stato inoltre convocato per gli europei del 2012, svoltisi in Polonia e Ucraina, dove ha giocato da titolare tutte e tre le partite del girone (concluso al 3\u00ba posto). Convocato anche per il campionato d'Europa del 2016 in Francia, disputa tutti e tre gli incontri dei suoi, eliminati al primo turno.\nL'8 ottobre 2021 nel match di Qualificazione ai Mondiali 2022 in Qatar contro la Finlandia vinta per 2-1 raggiunge le 100 presenze in Nazionale, diventando il 5\u00b0 a riuscirci nella storia della nazionale ucraina. Al contempo diviene il giocatore pi\u00f9 anziano nella storia dell' a 37 anni e 103 giorni, battendo (di 20 giorni) il precedente primato appartenente ad Anatolij Tymo\u0161\u010duk.\n\u00c8 tra i cinque calciatori con pi\u00f9 presenze in nazionale. \nStatistiche.\nPresenze e reti nei club.\n\"Statistiche aggiornate al 7 dicembre 2021.\""}
{"id": "1612007", "revid": "729019", "url": "https://it.wikipedia.org/wiki?curid=1612007", "title": "Paveleckaja-Kol'cevaja", "text": " \nPaveleckaja () \u00e8 una stazione della linea circolare Kol'cevaja della Metropolitana di Mosca. Fu inaugurata il 1\u00ba gennaio 1950 e fu progettata da N.Ya. Kolli e I.N. Kastel.\nLa stazione presenta colonne di marmo bianco Koyelga, intarsiate di motivi di marmo rosso e affiancate da colonne in marmo con capitelli ionici moderni. Le balaustre in marmo al centro della stazione segnano la posizione delle scale che portano alla Linea Zamoskvoreckaja. Alla fine della banchina vi \u00e8 un mosaico che ritrae operai e contadini uniti sotto il simbolo di falce e martello.\nL'ingresso della stazione occupa il piano inferiore di un edificio sull'angolo nord di Piazza Paveletskaja. L'interno dell'ingresso \u00e8 decorato da un mosaico di P. Korin.\nInterscambi.\nDa questa stazione, i passeggeri possono effettuare il trasbordo alla stazione Paveleckaja sulla Linea Zamoskvoreckaja, nonch\u00e9 prendere un treno diretto all'Aeroporto di Mosca-Domodedovo."}
{"id": "1612008", "revid": "311342", "url": "https://it.wikipedia.org/wiki?curid=1612008", "title": "Margherita di Borgogna-Tonnerre", "text": ""}
{"id": "1612009", "revid": "74173", "url": "https://it.wikipedia.org/wiki?curid=1612009", "title": "Paveletskaja-Kol'cevaja", "text": ""}
{"id": "1612010", "revid": "78273", "url": "https://it.wikipedia.org/wiki?curid=1612010", "title": "Linea ferroviaria Fidenza-Cremona", "text": ""}
{"id": "1612011", "revid": "78273", "url": "https://it.wikipedia.org/wiki?curid=1612011", "title": "Linea ferroviaria Cremona-Fidenza", "text": ""}
{"id": "1612016", "revid": "104458", "url": "https://it.wikipedia.org/wiki?curid=1612016", "title": "Hannes Trinkl", "text": "Specialista delle prove veloci, Trinkl fu uno dei componenti della forte squadra austriaca che domin\u00f2 la Coppa del Mondo sia negli anni 1990 sia nei primi anni del decennio successivo. Pur non riuscendo a eguagliare in vittorie i compagni di squadra Hermann Maier e Stephan Eberharter, conquist\u00f2 comunque sei successi in Coppa del Mondo (cinque in discesa libera e uno in supergigante); ai XVIII Giochi olimpici invernali di ottenne la medaglia di bronzo nella discesa libera.\nBiografia.\nCarriera sciistica.\nStagioni 1986-1995.\nOriginario di Windischgarsten e membro della nazionale austriaca dal 1986, Trinkl ebbe un avvio di carriera tormentato dagli infortuni, soprattutto alle ginocchia, che lo tennero lontano dalle gare fino alla stagione 1991-1992. Ottenne il primo risultato di rilievo in Coppa del Mondo classificandosi 25\u00ba nella discesa libera del 7 dicembre 1991 a Val-d'Is\u00e8re e il primo podio il 15 marzo 1993 a Sierra Nevada, quando chiuse 3\u00ba nella medesima specialit\u00e0. Nello stesso anno aveva esordito ai Campionati mondiali, classificandosi 12\u00ba nella discesa libera della rassegna iridata di Morioka.\nNella stagione 1993-1994 ottenne la prima vittoria in Coppa del Mondo, che giunse a sorpresa non in discesa libera ma in supergigante il 22 dicembre 1993 a Lech, quando s'impose partendo con il pettorale n. 51. Gi\u00e0 la settimana successiva conquist\u00f2 il primo dei suoi cinque successi in discesa libera, sulla Stelvio di Bormio il 29 dicembre; a fine stagione risult\u00f2 5\u00ba nella classifica generale di Coppa del Mondo e 2\u00ba in quella di discesa libera (superato da Marc Girardelli di 20 punti), che rimasero i suoi migliori piazzamenti in carriera. Debutt\u00f2 inoltre ai Giochi olimpici invernali a , classificandosi 6\u00ba nella discesa libera e non completando il supergigante.\nStagioni 1996-2004.\nAi successivi Mondiali della Sierra Nevada, nel 1996, sempre in discesa libera fu 9\u00ba, mentre ai XVII Giochi olimpici invernali di , sua ultima presenza olimpica, vinse la medaglia di bronzo nella medesima specialit\u00e0. Il 15 marzo 2000 vinse nuovamente la discesa libera di Coppa del Mondo disputata sulla Stelvio di Bormio Il 7 febbraio 2001, ai Mondiali che si tennero sulle nevi di casa di Sankt Anton am Arlberg, giunse all'apice della carriera agonistica, essendo stato in grado di salire sul gradino pi\u00f9 alto del podio.\nNel 2002 conquist\u00f2 l'ultima vittoria in Coppa del Mondo, a Kvitfjell in discesa libera il 2 marzo, e il 29 dicembre l'ultimo podio, ancora a Bormio nella medesima specialit\u00e0 (3\u00ba); la sua ultima presenza iridata fu a Sankt Moritz 2003 (31\u00ba nella discesa libera) e chiuse la sua carriera agonistica l'11 marzo 2004 a Sestriere, classificandosi 18\u00ba nel supergigante valido per la Coppa del Mondo.\nCarriera dirigenziale.\nNel 2005 divenne vicepresidente della Federazione sciistica dell'Austria; nel 2014 ha assunto l'incarico di direttore di gara per le prove veloci di Coppa del Mondo, nei quadri della Federazione Internazionale Sci.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1612017", "revid": "181699", "url": "https://it.wikipedia.org/wiki?curid=1612017", "title": "Quaglia (disambigua)", "text": ""}
{"id": "1612018", "revid": "339392", "url": "https://it.wikipedia.org/wiki?curid=1612018", "title": "Sistema museale dell'ateneo di Pavia", "text": ""}
{"id": "1612019", "revid": "124122819", "url": "https://it.wikipedia.org/wiki?curid=1612019", "title": "Condylactis aurantiaca", "text": "Lattinia di sabbia o attinia di rena o anemone di sabbia (Condylactis aurantiaca ) \u00e8 un anemone di mare della famiglia Actiniidae.\nDistribuzione e habitat.\n\u00c8 una specie bentonica, endemica del Mar Mediterraneo.\nVive su fondali mobili, sabbiosi o detritici, da pochi metri sino a 80 metri di profondit\u00e0.\nDescrizione.\nLa colorazione \u00e8 variabile in base alla profondit\u00e0 e dipende dalla presenza di zooxantelle simbionti: pi\u00f9 scura in superficie e pi\u00f9 chiara in profondit\u00e0.\nBiologia.\nAlimentazione.\nSi ciba sia di piccoli organismi vivi che di animali morti. \u00c8 caratteristica la simbiosi con gamberetti del genere \"Periclimenes\" (\"Periclimenes sagittifer\") che vivono tra i suoi tentacoli cibandosi dei suoi avanzi.\nRiproduzione.\nLa specie \u00e8 sia ovipara sia ovovivipara.\nUsi.\nA Porto Cesareo, in Puglia l'anemone di rena, detta \"furticiddu\", costituisce la base di un piatto tradizionale delle feste natalizie. Le attinie vengono tenute a spurgare nell'acqua di mare, e quindi vengono spezzettate e fritte in pastella."}
{"id": "1612020", "revid": "599013", "url": "https://it.wikipedia.org/wiki?curid=1612020", "title": "National Board of Review Awards 1979", "text": "La 51\u00aa edizione dei National Board of Review Awards si \u00e8 tenuta il 20 febbraio 1980."}
{"id": "1612021", "revid": "1812137", "url": "https://it.wikipedia.org/wiki?curid=1612021", "title": "Cragno", "text": ""}
{"id": "1612022", "revid": "29244", "url": "https://it.wikipedia.org/wiki?curid=1612022", "title": "Attinia di rena", "text": ""}
{"id": "1612023", "revid": "287204", "url": "https://it.wikipedia.org/wiki?curid=1612023", "title": "Farmaci antimalarici", "text": "I farmaci antimalarici sono un gruppo di medicinali di utilizzo specifico contro la malaria, utilizzati come cura radicale per combattere direttamente l'infestazione degli agenti patogeni, parassiti del genere plasmodium oppure come prevenzione nella profilassi o chemioprofilassi.\nStoria dei farmaci anti-malarici.\nIl primo trattamento efficace per la malaria \u00e8 stato l'utilizzo della corteccia di Cinchona, che contiene Chinino. L'albero si sviluppa sui pendii delle Ande, in Per\u00f9. Questo prodotto naturale \u00e8 stato usato dai peruviani per contrastare la malaria e dei padri gesuiti, missionari in Per\u00f9, avendone appreso le propriet\u00e0 curative dagli indigeni introdussero questa pratica nell'Europa nel 1640.Tuttavia, solo nel 1820 dalla chinina \u00e8 stato estratto dalla corteccia\nottennero una volta isolato il principio attivo in forma pura, un alcaloide che fu denominato Chinino dai farmacisti francesi Pierre Joseph Pelletier e Joseph Bienaim\u00e9 Caventou\nGli olandesi sfruttarono la scoperta coltivando la \"Chincona ledgeriana\" in grandi piantagioni nelle loro colonie in Indonesia. La corteccia di Cinchona contiene altri alcaloidi anti-malarici (chinidina, cinconina, cinconidina) ma quello comunemente impiegato \u00e8 rimasto il chinino.\nPer secoli, nonostante i suoi effetti collaterali, il chinino \u00e8 rimasto l'unico farmaco anti-malarico. Il problema della sintesi di nuove molecole efficaci si pose durante la prima guerra mondiale, quando il blocco dei porti e gli attacchi dei sottomarini ostacolarono gli approvvigionamenti di chinino. Negli anni successivi furono scoperti la pamachina, la primachina e la mepacrina. Il grande impulso alla ricerca lo diede, nella seconda guerra mondiale, la necessit\u00e0 di proteggere le truppe americane impegnate nel Pacifico. Nel secondo dopoguerra furono scoperte la clorochina, l'amodiachina, la pirimetamina e il proguanil (queste ultime due impiegate per la profilassi). Apparve subito ovvio che l'impiego su larga scala dei farmaci per la profilassi avrebbe selezionato ceppi chemio-resistenti. La clorochino-resistenza comparve in Sud-America e nel Sud-Est Asiatico. Furono allora impiegati associazioni di sulfonamide e pirimetamina e di chinino con tetracicline.\nPrima della comparsa degli antibiotici le persone affette da sifilide erano intenzionalmente affette da malaria per sviluppare nelle persone la febbre e seguendo il lavoro di Julius Wagner-Jauregg la malaria poteva essere curata con l'uso del chinino. Anche se alcune persone morivano, la mortalit\u00e0 della sifilide era comunque diminuita. Durante la guerra in Viet Nam si ripropose il problema della protezione delle truppe americane, che stimol\u00f2 nuovamente la ricerca farmaceutica: all'Istituto di Ricerca \"Walter Reed\" dell'Esercito Americano venne sintetizzata la meflochina. In Thailandia comparvero presto ceppi resistenti anche alla meflochina; allora la medicina occidentale attinse da quella tradizionale cinese e ripesc\u00f2 il \"qing hao su\", un estratto dalla pianta \"Artemisia annua\" che veniva impiegato da secoli in Oriente, in forma di infuso, per il trattamento delle febbri. Nel 1971 dalla pianta fu estratta l'artemisinina, farmaco senza nessuna somiglianza con i precedenti antimalarici, dalla quale furono successivamente sintetizzati l'artemetere, l'artesunato e l'arteetere. Attualmente continuano gli studi per scoprire e sintetizzare farmaci antimalarici sempre pi\u00f9 efficaci e sicuri.\nChemioprofilassi.\nLa chemioprofilassi della malaria si basa sul principio secondo il quale si raggiunge e si mantiene una concentrazione plasmatica di un farmaco antimalarico a livelli troppo bassi per essere curativi ma sufficienti a impedire che si sviluppi la malattia dopo una puntura della zanzara. Tale concentrazione deve essere mantenuta per tutto il periodo in cui si \u00e8 potenzialmente esposti alla malattia, cio\u00e8 per tutto il periodo di permanenza in zona dove la malattia \u00e8 endemica e fino almeno a 4 settimane dopo il ritorno. Solitamente si inizia la profilassi per tempo, 1 o 2 settimane prima di partire.\nFarmaco-resistenza.\nLa farmaco-resistenza (o chemio-resistenza) in P.falciparum compare in seguito alla pressione selettiva data dell'impiego esteso del farmaco sui vari ceppi, alla quale sopravvivono solo quelli meno sensibili o francamente resistenti, che successivamente rimpiazzano quelli del tutto sensibili. Ci\u00f2 avviene pi\u00f9 rapidamente quando il farmaco in questione viene usato in modo insufficiente per posologia e durata del trattamento, tanto pi\u00f9 con farmaci che vengano eliminati pi\u00f9 lentamente e rimangano in circolo pi\u00f9 a lungo (maggiore emi-vita).\nNel nostro caso, la farmaco-resistenza, secondo l'Organizzazione mondiale della sanit\u00e0 (OMS), si definisce come la capacit\u00e0 dei ceppi di plasmodio di sopravvivere e moltiplicarsi nonostante la somministrazione e l'assorbimento di un farmaco dato in dosi uguali o maggiori a quelle normalmente raccomandate ma comunque sopportabili dal paziente.\nDa questo punto di vista le possibili risposte dei ceppi di P.falciparum alla terapia vengono distinte in\nIn questo senso, un farmaco che mostri una resistenza di tipo R-I non andrebbe completamente eliminato dall'uso, perch\u00e9 sarebbe comunque in grado di controllare l'attacco malarico acuto (ci\u00f2 \u00e8 vero per l'impiego della clorochina nelle popolazioni indigene semi-immuni dell'Africa tropicale).\nLa farmaco-resistenza (in particolare, la clorochino-resistenza) dei ceppi delle altre specie di plasmodio o \u00e8 un problema minore (es. P.vivax) o \u00e8 inesistente (P.ovale e P.malariae).\nPrincipi attivi utilizzati.\nChinino.\nIl chinino \u00e8 uno schizonticida ematico ed \u00e8 efficace su tutte le specie di plasmodio, ma si usa praticamente solo per la terapia dei ceppi di \"P.falciparum\" resistenti alla clorochina, non per la profilassi. Non funziona sugli ipnozoiti epatici, quindi non eradica le infezioni da \"P.vivax\" e \"P.ovale\".\nL'iniezione endovenosa del principio attivo \u00e8 molto pericolosa per l'organismo ed \u00e8 stata sostituita dall'infusione.\nVanno usate precauzioni nella deficienza congenita dell'enzima Glucosio-6-fosfato-de-idrogenasi (molto diffusa nelle popolazioni delle zone endemiche), per il rischio di emolisi. I trattamenti prolungati possono dare il cosiddetto cinconismo. Fra gli altri effetti indesiderati si riscontrano cecit\u00e0 temporanea, insufficienza renale acuta, ipoglicemia, mentre in caso di sovradosaggio bisogna contattare un centro antiveleni.\nPu\u00f2 dare iperinsulinismo ed episodi di ipoglicemia iatrogena.\nClorochina.\nLa clorochina \u00e8 uno schizonticida ematico ed \u00e8 efficace per \"P.vivax\", \"P.ovale\", \"P.malariae\" e per i ceppi \"P. falciparum\" sensibili.\nSi pu\u00f2 usare per profilassi e trattamento. Ha anche propriet\u00e0 anti-infiammatorie. Ha molta affinit\u00e0 per la melanina perci\u00f2 si pu\u00f2 accumulare nei tessuti pigmentati (cute, retina), pertanto pu\u00f2 dare prurito nei pazienti di pelle nera e pu\u00f2 dare retinopatia.\nGli effetti collaterali pi\u00f9 comuni e reversibile sono gastro-enterici (nausea, vomito, diarrea, dolore addominale). Pu\u00f2 dare manifestazioni neurologiche (psicosi, convulsioni). Controindicazioni assolute sono la somministrazione della clorochina in bolo endovenoso, la somministrazione in pazienti psicotici o con storia di epilessia o con ipersensibilit\u00e0 nota al farmaco.\nDoxiciclina.\nLa doxiciclina \u00e8 un antibiotico che appartiene al gruppo delle tetracicline, che ha anche attivit\u00e0 schizonticida ematica contro \"P.falciparum\" e probabilmente anche contro gli altri plasmodi. Si pu\u00f2 usare sia per il trattamento sia per la profilassi. Si usa per il trattamento delle forme meflochino-resistenti (come in Thailandia).\nPirimetamina-sulfadossina.\nLa combinazione della diaminopirimidina pirimetamina e il sulfamidico sulfadossina (P/S) consente un'azione sinergica sul plasmodio perch\u00e9 interferisce sul suo metabolismo dei folati in due punti diversi. Agisce solo sulle forme intra-eritrocitarie asessuate soprattutto di \"P.falciparum\" e di meno su \"P.vivax\". L'impiego \u00e8 ormai limitato al solo trattamento perch\u00e9 le eventuali reazioni avverse, abbastanza frequenti, non lo rendono maneggevole per la profilassi e poich\u00e9 i ceppi resistenti a P/S sono ormai molto diffusi nel mondo, anche in terapia non viene pi\u00f9 impiegata di routine.\nLa pirimetamina non deve mai essere somministrata singolarmente. Di solito le dosi terapeutiche sono ben tollerate, grazie al fatto che si somministra in dose singola. Frequenti sono le reazioni cutanee eritematose, talora molto gravi, da ipersensibilit\u00e0 alla sulfadossina. \u00c8 sempre controindicata in pazienti con ipersensibilit\u00e0 nota al farmaco, nei bimbi di et\u00e0 inferiore ai 2 mesi o nelle partorienti nell'ultimo mese di gravidanza (rischio di kernittero nel bimbo), e non va somministrata in caso di terapie recenti con la stessa combinazione o con altri inibitori del metabolismo dei folati. Il trattamento va sospeso in caso di insorgenza di sintomi quali tosse o dispnea.\nMeflochina.\nLa meflochina la si pu\u00f2 usare per profilassi e nel trattamento dei ceppi di P.falciparum clorochino-resistenti. Ha una struttura chimica simile al chinino. \u00c8 tra i farmaci malarici meglio tollerati.\nAlofantrina.\nL'alofantrina cloridrato \u00e8 uno dei principi attivi che non \u00e8 ancora utilizzato in Italia ed \u00e8 stato sviluppato dal \"Walter Reed Army Institute of Research\" (esercito degli USA), negli anni 1970.\nLo studio \u00e8 stato effettuato per il trattamento di ceppi molto resistenti, dove l'alofantrina mostra resistenza e sensibilit\u00e0 crociata con la meflochina. Non si usa in profilassi e non si deve usare nei pazienti che hanno fatto la profilassi con meflochina o l'hanno assunta come trattamento nelle precedenti 8 settimane, o che hanno assunto chinino o chinidina nelle precedenti 48 ore.\nProguanil cloridrato.\nIl Proguanil cloridrato \u00e8 uno dei pi\u00f9 sicuri farmaci antimalarici ma ha una debole azione schizonticida, ematica e tissutale. Si usa prevalentemente per la profilassi, da solo o in combinazione con la clorochina.\nViene somministrato da una settimana prima della partenza della persona in luoghi endemici e continua anche dopo aver lasciato tali zone continuando ancora per quattro settimane.\nDosi:\nProguanil/Atovaquone (Malarone).\nL'associazione di proguanil con atovaquone ne potenzia l'effetto. Si pu\u00f2 usare per profilassi e trattamento della malaria. Studi in Thailandia hanno dimostrato la sua capacit\u00e0 contro episodi che erano caratterizzati da multiresistenza.\nNel trattamento si usano 4cp PO in unica somministrazione giornaliera per 3giorni.\nPrimachina.\nLa Primachina non viene commercializzata in Italia e non viene utilizzata per il trattamento delle forme acute, ma per la bonifica dalle forme intraepatiche (ipnozoiti) di \"P.vivax\" e \"P.ovale\", per prevenire le recidive.\nLa primachina \u00e8 l'unico schizonticida tissutale e gametocida.\n\u00c8 controindicata nelle donne gravide e nei bimbi sotto i 4 anni, ed \u00e8 inutile per le forme di trasmissione atipiche.\nPer il rischio di emolisi, prima di iniziare la terapia bisogna valutare la presenza nel paziente di eventuali deficit enzimatici eritrocitari (deficit della G6PD,ovvero glucosio-6-fosfato-deidrogenasi).\nTra gli effetti indesiderati vi sono nausea, anoressia, dolore addominale e vomito.\nArtemisinina e suoi derivati.\nIl principio attivo \u00e8 estratto dalla \"Artemisia annua\" una pianta che cresce nella provincia di Hunan in Cina. L'artemisinina \u00e8 uno schizonticida ematico molto potente e rapido la cui struttura chimica \u00e8 diversa da qualsiasi altro farmaco anti-malarico e pertanto non presenta ancora problemi di farmaco-resistenza.\nL'artemisinina si trova in compresse o capsule da 250\u00a0mg e in supposte da 100\u00a0mg per i bambini. La di-idro-artemisinina \u00e8 un altro derivato per terapia orale.\nIl principale problema di artemisinina e derivati \u00e8 dato dal fatto che spesso non consegue una cura definitiva e, per prevenire le recrudescenze, va eseguito un trattamento associato o supplementare con altri farmaci anti-malarici (meflochina). Sono farmaci generalmente ben tollerati: possono dare episodi di febbre iatrogena. Possono essere tossici per il feto nel primo trimestre di gravidanza. Inoltre il loro rifornimento non sta rispondendo alla reale esigenza\nPropranololo.\nIl propranololo \u00e8 stato studiato nel dicembre del 2007 per l'uso possibile come antimalarico, particolarmente contro la resistenza agli antimalarici classici i cui vettori sembrano aver sviluppato una normale resistenza. Il propranololo, un betabloccante, \u00e8 stato indicato per ostruire la capacit\u00e0 di entrambi i \"Plasmodium\" di entrare nella cellule dei globuli rossi, suggerendo quindi con il suo impiego una riduzione nei dosaggi richiesti per i farmaci attuali da 5 a 10 volte, suggerendo un ruolo in associazione nelle terapie\nBlu di metilene.\nIl blu di metilene \u00e8 stato identificato da Paul Ehrlich intorno al 1891 come possibile trattamento per la malaria. Cadde in disuso come farmaco antimalarico per i suoi effetti collaterali reversibili: la colorazione blu della urina e della sclera (il bianco degli occhi). Recentemente \u00e8 stato riproposto per il suo uso come antimalarico, soprattutto per suo costo basso e per contrastare la emergente farmacoresistenza ai farmaci antimalarici di prima scelta.\nDiversi studi clinici hanno cercato di trovare la combinazione di farmaci pi\u00f9 efficace. L'azione gametocitocida del blu di metilene sarebbe particolarmente rapida ed efficace per prevenire la trasmissione del \"Plasmodium falciparum\".\nTaferochina.\nNel 2018 la FDA ha approvato la taferochina o taferoquina come farmaco antimalarico per la malaria ricorrente da \"plasmodium vivax.\" La taferochina, un analogo della primachina, si \u00e8 dimostrata efficace anche contro i ceppi di \"plasmodium vivax\" che hanno sviluppato una resistenza alla clorachina ed alla primachina.\nUtilizzo nella terapia del lupus eritematoso.\nNel 1955 la FDA ha approvato la idrossiclorochina nel trattamento del lupus eritematoso.\nVari antimalarici orali, alcuni utilizzati off-label, sono considerati la terapia sistemica di prima linea per tutti i sottotipi del lupus eritematoso cutaneo. L'idrossiclorochina, la clorochina e la chinacrina sono i tre antimalarici attualmente pi\u00f9 utilizzati. Uno studio randomizzato in doppio cieco del 1992 ha confrontato l'idrossiclorochina (400 mg / die) con l'acitretina (50 mg / die) in vari sottotipi CLE in uno studio di 8 settimane. Gli autori hanno scoperto che i 30 pazienti trattati con idrossiclorochina presentavano un tasso di miglioramento del 50%, contro un miglioramento del 46% nei 28 pazienti trattati con acitretina, mentre l'idrossiclorochina era molto meglio tollerata.\nL'efficacia della clorochina \u00e8 stata dimostrata in uno studio randomizzato controllato in doppio cieco del 2005, che ha dimostrato un tasso di risposta dell'82,4% rispetto al 75% nei pazienti trattati con clofazamina . Gli antimalarici possono richiedere da 2 a 3 mesi per la massima efficacia, e quindi i pazienti con lupus eritematoso sono spesso trattati con topici e iniezioni intralesionali.\nIl solfato di idrossiclorochina \u00e8 considerato il farmaco di scelta. Ad una dose fino a 6,5 mg / kg / die, \u00e8 considerato pi\u00f9 sicuro della sua controparte pi\u00f9 efficace, la clorochina, a causa di una minore incidenza di retinopatia. La clorochina pu\u00f2 essere somministrata alla dose di 125-250 mg / die, limitata a non pi\u00f9 di 3,5-4,0 mg / kg / giorno per minimizzare la tossicit\u00e0 retinica. L'idrossiclorochina e la clorochina non dovrebbero essere usati insieme, a causa del rischio inaccettabile di retinopatia . Tipicamente, se un paziente fallisce l'idrossiclorochina, la chinacrina viene aggiunta per un effetto sinergico, senza un aumentato rischio di retinopatia. Questa combinazione aumenta l'efficacia, con un tasso di miglioramento del 67% riportato in pazienti che avevano precedentemente fallito la monoterapia con idrossiclorochina. Se un paziente fallisce questa combinazione, viene considerato un passaggio alla clorochina.\nLa chinacrina pu\u00f2 essere continuata con clorochina. La quinacrina viene comunemente prescritta alla dose di 100 mg / die, poich\u00e9 \u00e8 stata riportata anemia aplastica a dosi pi\u00f9 elevate. Frances e al. hanno recentemente collegato la completa remissione alle pi\u00f9 alte concentrazioni ematiche di idrossiclorochina e hanno suggerito l'implementazione del monitoraggio per migliorare la gestione del lupus eritematoso cutaneo refrattario. I pazienti che fumano sono pi\u00f9 refrattari al trattamento con antimalarici. I pazienti dovrebbero pertanto essere consigliati di smettere di fumare.\nGli effetti collaterali nella terapia del lupus eritematoso con antimalarici comprendono xerosi, eruzioni cutanee esantematiche o lichenoidi, orticaria, iperpigmentazione blu-grigia della pelle , tossicit\u00e0 oculare, disturbi gastrointestinali, miopatia, cardiomiopatia e rari effetti collaterali del sistema nervoso centrale (capogiri, cefalea, insonnia, psicosi). L'idrossiclorochina pu\u00f2 ridurre la soglia convulsiva. La quinacrina pu\u00f2 causare lo scolorimento giallo della pelle, della sclera e dei fluidi corporei. L'American Academy of Ophthalmology raccomanda uno screening retinopatico regolare per i pazienti con antimalarici a intervalli basati sullo stato di rischio.\nLa terapia antimalarica per il lupus \u00e8 controindicata nei pazienti con retinopatia preesistente, disturbi del sangue e miastenia grave."}
{"id": "1612027", "revid": "767487", "url": "https://it.wikipedia.org/wiki?curid=1612027", "title": "Winds Devouring Men", "text": "Winds Devouring Men \u00e8 il quarto studio album del gruppo musicale austro-francese Dark ambient Elend. L'album inaugura il \"Winds Cycle\" (letteralmente \"Ciclo di Venti\"), un ciclo narrativo tratto da un poema simile all'Iliade scritto da Iskandar Hasnawi."}
{"id": "1612036", "revid": "1924342", "url": "https://it.wikipedia.org/wiki?curid=1612036", "title": "If You Had My Love", "text": "If You Had My Love \u00e8 il primo singolo estratto dall'album di debutto dell'attrice statunitense Jennifer Lopez, \"On the 6\". Pubblicato nel 1999, il singolo ha raggiunto la posizione numero uno negli Stati Uniti, diventando il suo primo successo, e ottenendo il medesimo risultato in molti altri paesi, tra cui Canada, Australia, Nuova Zelanda, Paesi Bassi e Messico. Il brano \u00e8 stato scritto da Rodney \"Darkchild\" Jerkins, Fred Jerkins III, Cory Rooney, e LaShawn Daniels e prodotto da Rodney Jerkins.\nVideo musicale.\nIl video per \"If You Had My Love\", diretto da Paul Hunter nell'aprile 1999, \u00e8 stato presentato dall'artista stessa in anteprima mondiale a Total Request Live Usa. Il videoclip comincia con un uomo (Adam Rodr\u00edguez) davanti al suo computer. L'uomo collegato in internet si collega con il sito \"Jennifer Lopez Online\", dove cliccando sui vari collegamenti la cantante, ripresa da diverse webcam, si comporta di conseguenza. Quindi la si vede ballare quando viene premuto il tasto \"dance\", oppure nuda sotto la doccia quando viene premuto il tasto \"shower\" ecc. Jennifer viene spiata anche da altri utenti, tra cui una bambina grassottella che cerca di imitare i suoi passi di danza, due ragazze che criticano il suo aspetto e le sue \"performance\", e due meccanici che, presi dalle immagini della doccia, lasciano andare a fuoco il motore di un'automobile. In una scena il computer viene gettato in una piscina, e un ragazzo con pinne e mascherina si immerge pur di continuare a seguire le immagini della cantante. \u00c8 stata girata anche una scena in un locale notturno con tanto di dj e break dancer, pieno di schermi sui quali sono proiettate le immagini della cantante. Dopo il terzo ritornello \u00e8 presente un intermezzo strumentale, non presente nella versione originale del brano, in cui Jennifer si esibisce in 3 tipi diversi di danza: jazz, house (in cui indossa pantaloni e t-shirt hip hop) e latin soul. L'atmosfera del video \u00e8 decisamente voyeuristica, grazie soprattutto ai protagonisti che guardano la star anelandola, e ad Adam Rodriguez che inizia a toccarsi durante la scena della doccia.\nL'idea di usare il sito ufficiale della Lopez come base per il video \u00e8 stata di P. Diddy; la cantante stessa ha affermato in un'intervista apparsa sul DVD \"Feelin' So Good\" che essendo il primo video della sua carriera avrebbe dovuto essere formidabile, ma che n\u00e9 lei n\u00e9 nessuno del suo staff aveva un'idea originale in proposito. Il dilemma \u00e8 stato risolto proprio da Diddy. Il video \u00e8 costato pi\u00f9 di 600.000 dollari, un'enormit\u00e0 se si considera che \u00e8 il primo video di un artista al suo debutto; la casa discografica ha investito sulla popolarit\u00e0 che Lopez aveva gi\u00e0 nel mondo del cinema come attrice. Il video ha ricevuto quattro nomination all'MTV Video Music Awards del 1999: \"Best Female Video\", \"Best Dance Video\", \"Best Pop Video\", and \"Best Breakthrough Video\". Il \"look\" della Lopez in questo video appare decisamente diverso a quello a cui il pubblico era abituato: per la prima volta l'attrice appare con capelli biondo scuri, liscissimi e lunghi; il trucco \u00e8 abbastanza neutro, e l'abbigliamento \u00e8 sexy ma molto comodo, con tute larghe bianche e bikini; sono molto curati i dettagli, dagli occhiali da sole blu a goccia, ai bracciali multipli argentati, agli orecchini a cerchio.\nSuccesso commerciale.\nIl singolo \u00e8 diventato in poco tempo uno dei tormentoni dell'estate del 1999 e uno dei pezzi pi\u00f9 famosi della cantante in tutto il mondo. \u00c8 arrivato al numero 1 di molte classifiche di Billboard, compresa la Hot 100, dove \u00e8 rimasto per 4 settimane consecutive tra il 12 giugno e il 10 luglio per poi lasciare il posto a Bills, Bills, Bills delle Destiny's Child.\nIn Australia \u00e8 entrato al numero 11 per poi raggiungere la vetta nella sua terza settimana di presenza, rimanendovi per 3 settimane. In Nuova Zelanda ha debuttato addirittura alla prima posizione, rimanendo 12 settimane nella top40. Il singolo \u00e8 arrivato al numero 1 anche in Canada, Paesi Bassi e Finlandia. Laddove non \u00e8 arrivato in cima alle classifiche, il singolo ha comunque raggiunto posizioni alte. In Italia, Francia e Regno Unito \u00e8 arrivato al numero 4. In Svizzera ha raggiunto la quinta posizione, dove \u00e8 rimasto per 7 settimane non consecutive, spendendo ben 15 settimane solo nella top20."}
{"id": "1612038", "revid": "767487", "url": "https://it.wikipedia.org/wiki?curid=1612038", "title": "Alice di Borgogna-Auxerre", "text": "Spos\u00f2 a Lantenay il 1\u00ba novembre 1268 Giovanni di Ch\u00e2lon, signore di Rochefort, figlio di Giovanni I di Ch\u00e2lon e Isabella di Couternay-Campinguelle. Ebbero un solo figlio: Guglielmo, conte d'Auxerre."}
{"id": "1612052", "revid": "91475", "url": "https://it.wikipedia.org/wiki?curid=1612052", "title": "Agostino Capozzi", "text": ""}
{"id": "1612059", "revid": "486946", "url": "https://it.wikipedia.org/wiki?curid=1612059", "title": "Formula 1 Anno 2003", "text": ""}
{"id": "1612061", "revid": "767487", "url": "https://it.wikipedia.org/wiki?curid=1612061", "title": "Muottas Muragl", "text": "Il rifugio Muottas Muragl si trova a 2456\u00a0m s.l.m. in Alta Engadina, nel territorio comunale di Samedan, ed \u00e8 il punto di partenza di numerose escursioni.\nAccesso.\nVenendo da Sankt Moritz, si segue la strada che porta a Pontresina, e in meno di 5\u00a0km si raggiunge la stazione di \"Punt Muragl\". Da qui parte la ferrovia funicolare che, in dieci minuti, conduce alla stazione a monte del Muottas Muragl, a quota 2450\u00a0m.\nEscursioni.\nGiunti al rifugio, che offre servizio di ristoro e pernottamento tutto l'anno, si possono imboccare diversi sentieri, percorribili sia in estate che in inverno. Caratteristico delle escursioni invernali sulla neve \u00e8 il \"sentiero dei filosofi\", che attraversa la Val Muragl. Lungo il tragitto lungo circa 7\u00a0km si incontrano 10 cippi su ognuno dei quali \u00e8 riportato un aforisma di un filosofo celebre."}
{"id": "1612063", "revid": "36426", "url": "https://it.wikipedia.org/wiki?curid=1612063", "title": "Le Vite de' pi\u00f9 eccellenti pittori, scultori e architettori", "text": ""}
{"id": "1612065", "revid": "287204", "url": "https://it.wikipedia.org/wiki?curid=1612065", "title": "Ivabradina", "text": "LIvabradina (INN) \u00e8 un principio attivo, derivato del verapamil, utilizzato in cardiologia nell'angina stabile e nello scompenso cardiaco. \u00c8 commercializzato in Europa, compresa l'Italia, con il nome di \"Corlentor\" e di \"Procoralan\".\nA seguito delle determine pubblicate sulle Gazzette Ufficiali del 17/10/2013 e del 18/10/2013 \u00e8 stato eliminato il Piano Terapeutico per questa specialit\u00e0 e la classe di rimborsabilit\u00e0 aggiornata \u00e8 \"Classe A - medicinale soggetto a prescrizione medica (RR)\" \nIndicazioni.\n\u00c8 utilizzato nel trattamento della cardiopatia ischemica e nella insufficienza cardiaca.\n1) Il trattamento dell'angina stabile da sforzo in pazienti con coronaropatia nota e ritmo sinusale, \u00e8 stato, negli anni precedenti l'avvento dell'ivabradina, caratterizzato dall'uso dei calcioantagonisti, vasodilatatori e beta-bloccanti.\nLo studio BEAUTIFUL ha evidenziato l'efficacia del nuovo farmaco raggiungendo gli end-point prefissati in un sottogruppo di pazienti con una frequenza cardiaca&gt;70 batt/min: riduzione degli episodi anginosi, aumento del tempo di comparsa del dolore, ovvero comparsa del sintomo per sforzi maggiori rispetto al basale e aumento della soglia di angina, per miglioramento della perfusione coronarica, che avviene durante la diastole cardiaca e che si \"prolunga\" per effetto del rallentamento del battito cardiaco.\nGli end-points secondari significativi sono i seguenti:\nL'associazione con i beta-bloccanti viene raccomandata anche in quei pazienti che non raggiungono la frequenza raccomandata di 60 batt/min. \u00c8 stato recentemente pubblicato un ulteriore studio, l\"ADDITIONS\", che conferma la sicurezza e l'efficacia dell'utilizzo congiunto\n2) L'utilizzo dell'ivabradina nello scompenso cardiaco \u00e8 frutto dei risultati dello studio SHIFT che ha raggiunto la significativit\u00e0 (P&lt;0.0001) nell'end-point primario composito della riduzione dei ricoveri per recidiva di scompenso e di morte cardiovascolare totale, raffrontato al placebo in aggiunta a terapia massimale ottimizzata per singolo paziente. Gli effetti furono valutati al mese e ai tre mesi dalla randomizzazione: gli effetti favorevoli furono evidenziati al controllo trimestrale\nSi ridussero, inoltre, significativamente il rischio di morte e di ricovero per scompenso cardiaco del 26%, con miglioramento della qualit\u00e0 di vita dei pazienti. \u00c8 stata inoltre confermata l'aumento della contrattilit\u00e0 e la riduzione del rimodellamento miocardico, in un sotto-studio che si \u00e8 basato sul controllo seriato dei parametri ecocardiografici\nControindicazioni.\nIpersensibilit\u00e0 nota al farmaco, shock cardiogeno, sindrome del nodo del seno, angina instabile, ipotensione, blocco seno-atriale.\nTale principio attivo non \u00e8 stato ancora studiato in caso di gravidanza e durante l'allattamento.\nFarmacodinamica.\nL'ivabradina \u00e8 in grado di ridurre la frequenza cardiaca attraverso un'inibizione selettiva della corrente pacemaker specifica If (corrente \"funny\") che controlla la depolarizzazione spontanea delle cellule del nodo.\nEffetti indesiderati.\nAlcuni degli effetti indesiderati sono iperuricemia, cefalea, eosinofilia, bradicardia, vertigini, nausea, fosfeni, alterazioni della visione, dispnea."}
{"id": "1612067", "revid": "1812137", "url": "https://it.wikipedia.org/wiki?curid=1612067", "title": "R\u0103d\u0103u\u021bi (Suceava)", "text": "R\u0103d\u0103u\u0163i (in ungherese \"Rad\u00f3c\", in tedesco \"Radautz\", in polacco \"Radowce\", in ucraino \"\u0420\u0430\u0434\u0456\u0432\u0446\u0456 - Radivtsi\", in yiddish \"\u05e8\u05d0\u05b7\u05d3\u05e2\u05f0\u05d9\u05e5 - Radevits\") \u00e8 un municipio della Romania di 29.291 abitanti, ubicato nel distretto di Suceava, nella regione storica della Bucovina, a sua volta parte della Moldavia rumena. \nStoria.\nSulle origini della citt\u00e0 e del toponimo sono state formulate due diverse teorie:\nIl toponimo \"R\u0103d\u0103u\u0163i\" viene invece citato per la prima volta in un documento emesso dal Principe Alexandru cel Bun nel 1413.\nLa citt\u00e0 ottenne fin dal XV secolo il diritto di organizzare fiere e mercati e, grazie alla sua posizione a met\u00e0 strada tra i Carpazi e la pianura, conobbe un rapido sviluppo. Al tempo di \u015etefan cel Mare la fama commerciale della citt\u00e0 era ben diffusa ed esistono documenti (uno in particolare del 1481) in cui lo stesso Principe interviene a dirimere liti per motivi commerciali, ma probabilmente l'attivit\u00e0 commerciale era gi\u00e0 consolidata in tempi precedenti.\nDurante il dominio asburgico, R\u0103d\u0103u\u0163i era una delle citt\u00e0 pi\u00f9 grandi del Ducato di Bucovina e conobbe una forte immigrazione di persone provenienti dalla Germania, in particolare dalla Svevia."}
{"id": "1612068", "revid": "15855", "url": "https://it.wikipedia.org/wiki?curid=1612068", "title": "Transfocatore", "text": ""}
{"id": "1612070", "revid": "15855", "url": "https://it.wikipedia.org/wiki?curid=1612070", "title": "Trasfocatore", "text": ""}
{"id": "1612071", "revid": "6923", "url": "https://it.wikipedia.org/wiki?curid=1612071", "title": "Martin Goodman", "text": "I pulp e la \"Golden Age\" dei fumetti.\nDopo aver viaggiato da giovane per gli Stati Uniti durante la grande depressione, vivendo nei campi nomadi, Goodman divenne un agente di commercio per un editore di New York. Nel 1931 fond\u00f2, assieme a Louis Silberkleit ed a Maurice Coyne, la Columbia Publications, una casa editrice per la pubblicazione di pulp magazine. Nell'anno successivo Goodman abbandon\u00f2 i soci per fondare la propria compagnia; nel 1939 Silberkleit e Coyne si unirono a John L. Goldwater per fondare quella che oggi \u00e8 la Archie Comics.\nLa prima pubblicazione di Goodman fu \"Western Supernovel Magazine\" che usc\u00ec nel maggio del 1933. Dopo il primo numero, cambi\u00f2 il titolo in \"Complete Western Book Magazine\" con la data di copertina luglio 1933.\nLa strategia editoriale di Goodman fu quella di usare dei marchi di fabbrica per varie imprese editoriali, come ad esempio Red Circle. Alcuni dei pulp magazine di Goodman furono \"All Star Adventure Fiction\", \"Complete Western Book\", \"Mystery Tales\", \"Real Sports\", \"Star Detective\", la rivista di fantascienza \"Marvel Science Stories\" e l'albo di avventure nella giungla \"Ka-Zar il grande\", che aveva come protagonista il personaggio sullo stile di Tarzan (\"tarzanide\").\nNel 1939, con l'enorme diffusione popolare del fumetto e l'affermarsi dei primi supereroi, Goodman strinse dei contratti con la nuova azienda di packaging di fumetti Funnies Inc. per la fornitura di materiale per un fumetto di prova. Il primo numero di \"Marvel Comics\", datato ottobre 1939 ed in cui debuttarono i personaggi della Torcia umana e di Sub-Mariner, vendette in poco tempo 80.000 copie. Goodman produsse una seconda edizione, datata novembre 1939 che vendette circa 800.000 copie. Con un tale successo tra le mani, Goodman inizi\u00f2 a riunire uno staff, assumendo il disegnatore e scrittore della Funnies, Inc. Joe Simon come editore. Simon port\u00f2 con s\u00e9 un proprio collaboratore che sarebbe in seguito diventato un nome leggendario nell'ambito dei fumetti: Jack Kirby.\nTutte le uscite della divisione fumetti di Goodman fecero capo al marchio Timely Comics, che nei decenni successivi sarebbe diventato Marvel Comics. Nel 1941, la Timely lanci\u00f2 il suo terzo personaggio principale, il supereroe patriota di Simon e Kirby Capitan America. I due creatori lasciarono la Timely dopo dieci numeri e Goodman nomin\u00f2 nuovo editore Stan Lee il quale avrebbe mantenuto quell'incarico per molti anni.\nCon la diminuzione dell'interesse per i supereroi del secondo dopoguerra, Goodman pubblic\u00f2 una pi\u00f9 ampia gamma di generi compreso l'horror, il western, il giallo ed i fumetti di guerra.\nIl marchio Timely and\u00f2 in disuso dopo che Goodman inizi\u00f2 ad usare un logo, rappresentante un globo, della propria compagnia di distribuzione Atlas a partire dal novembre 1951. Per tutti gli anni cinquanta la compagnia precedentemente conosciuta col nome di Timely venne chiamata Atlas Comics.\nI libri tascabili.\nGoodman fond\u00f2 nel 1949 la Lion Book, una linea di libri tascabili, usando il nome Red Circle Books per i primi sette titoli e per il decimo della serie. La maggior parte di tali titoli erano romanzi, ma vi furono anche inserimenti di argomenti sportivi su fatti reali. Goodman svilupp\u00f2 infine due linee, la \"Lion\" da 23 cent e la \"Lion Library\" da 35 cent.\nNel 1957 la \"Lion\" fu acquisita da New American Library e numerosi titoli vennero ristampati sotto la sua etichetta Signet. Tra gli autori pubblicati da Goodman si ricordano Robert Bloch, David Goodis e Jim Thompson.\nMarvel Comics.\nNel 1961 sulla scia del revival dei supereroi operato dalla rivale DC Comics qualche anno prima, Stan Lee e l'artista free lance Jack Kirby fecero debuttare \"The Fantastic Four\", il primo grande successo di quella che sarebbe diventata la Marvel Comics. L'universo realistico in cui si muovevano e la loro psicologia pi\u00f9 vicina alle persone comuni che ai nobili archetipi dei personaggi precedenti, cambiarono profondamente l'industria del fumetto. Lee, Kirby ed altri artisti come Steve Ditko, Don Heck, Dick Ayers, John Romita Sr., Gene Colan e John Buscema oltre a scrittori come Roy Thomas e Archie Goodwin tra gli altri diedero vita ad una serie di personaggi di successo come Uomo Ragno, Iron Man, Hulk, Devil e negli anni settanta dopo una falsa partenza nei sessanta, gli X-Men.\nNell'autunno del 1968 Goodman vendette tutte le sue attivit\u00e0 editoriali alla Perfect Film and Chemical Corporation, che le raggrupp\u00f2 nella Magazine Management Company di cui Goodman rest\u00f2 editore fino al 1972. Due anni dopo fond\u00f2 una nuova compagnia di fumetti, la Seaboard Periodicals, che per\u00f2 fall\u00ec l'anno successivo.\nLa Perfect Film and Chemical nel 1973 cambi\u00f2 la denominazione in Cadence Industries, il primo dei numerosi cambiamenti, fusioni e acquisizioni del periodo post-Goodman che portarono alla grande azienda del XXI secolo Marvel Entertainment Group.\nRiviste per soli uomini.\nLa Magazine Management Company di Goodman pubblic\u00f2 anche riviste denominate \"men's adventure\" dai titoli \"For Men Only\", \"Male\" e \"Stag\", che erano state pubblicate negli anni cinquanta da Noah Sarlat. Assieme a queste videro la luce anche l'effimera pubblicazione a fumetti in bianco e nero \"The Adventures of Pussycat\" (ottobre 1968) che ristamp\u00f2 alcune storie sexy/umoristiche a sfondo spionistico. A queste pubblicazioni contribuirono anche alcuni nomi legati alla Marvel/Atlas quali Stan Lee, Larry Lieber, Ernie Hart, Wally Wood, Al Hartley, Jim Mooney, Bill Everett e Bill Ward.\nElenco delle riviste pubblicate da Martin Goodman.\nRiviste d'avventura.\nQueste riviste cambiarono gradualmente genere fino ad assumere, verso la fine degli anni sessanta, un taglio erotico."}
{"id": "1612072", "revid": "287204", "url": "https://it.wikipedia.org/wiki?curid=1612072", "title": "Beaujolais nouveau", "text": "Beaujolais nouveau \u00e8 un popolare vino novello rosso francese (basato sul vitigno Gamay), prodotto nel Beaujolais (che \u00e8 un'area AOC, ovvero \"appellation d'origine contr\u00f4l\u00e9e\", analoga all'italiana DOC), nei pressi di Lione.\nLa capitale storica della regione del Beaujolais \u00e8 Beaujeu. Vi sono dieci \"crus\" di vino beaujolais, prodotti a nord, sulle colline granitiche dell'Haut-Beaujoulais, ma il Beaujolais pi\u00f9 conosciuto, e di gran lunga il pi\u00f9 bevuto, \u00e8 il \"Beaujolais nouveau\" (o \"primeur\"), il giovane vino rosso novello, vinificato con uve provenienti dal Beaujolais AOC, ma escludendo le uve dei 10 pi\u00f9 pregiati \"cru\".\nIl processo di produzione (macerazione carbonica) \u00e8 stato scoperto quasi casualmente negli anni '30: esperimenti fatti alla ricerca di un metodo di conservazione dell'uva, in contenitori saturi di anidride carbonica, hanno portato all'inaspettato risultato di ottenere un mosto particolare, la cui fermentazione port\u00f2 al primo \"Nouveau\".\nLa moda del Beaujolais nouveau, alimentata da imponenti campagne di marketing, ha da tempo oltrepassato i confini francesi.\nA partire dalla mezzanotte del terzo gioved\u00ec di novembre di ogni anno, il Beaujolais nouveau viene spedito in tutto il mondo, per accontentare tutti coloro che vogliono togliersi il capriccio di bere questo vino novello.\nTerritorio.\nI Vigneti della C\u00f4te beaujolais coprono un'area di oltre 20.000 ettari. Le viti, ad alberello, sono tozze e basse e differenti da quelle coltivate pi\u00f9 a nord.\nLa lunga, ondulata catena dei monti del Beaujoulais, la pi\u00f9 alta cima dei quali, il monte Saint-Rigaud, raggiunge i 1.009 m s.l.m., protegge i pendii che guardano a est, verso la Saona."}
{"id": "1612073", "revid": "1318658", "url": "https://it.wikipedia.org/wiki?curid=1612073", "title": "Geotermoelettrica", "text": "Il termine \"'geotermoelettrica\" pu\u00f2 riferirsi a:"}
{"id": "1612077", "revid": "599013", "url": "https://it.wikipedia.org/wiki?curid=1612077", "title": "Faryd Mondrag\u00f3n", "text": "\u00c8 il secondo calciatore pi\u00f9 anziano ad aver giocato in una fase finale del campionato mondiale di calcio, record conseguito a scendendo in campo all'et\u00e0 di 43 anni.\nCarriera.\nClub.\nDi origini libanesi da parte di madre, comincia la sua lunghissima carriera in Colombia prima con il Deportivo Cali e successivamente nel Santa Fe. Si trasferisce poi in Argentina prima agli Argentinos Jrs e dal 1994 al 1998 difende i pali dell'Independiente. Prosegue la sua carriera in Europa prima al poi al Metz, che salva dalla retrocessione, ma nel 2001 arriva il salto di qualit\u00e0 essendo ingaggiato dai turchi del Galatasaray. Nel 2002, durante una rissa avvenuta in campo con i giocatori della , cerca di mettersi tra i suoi compagni e la Polizia. Con il club turco rimane fino al termine della stagione 2006-2007, vincendo due campionati e una coppa nazionale, prima di trasferirsi al Colonia. Dopo essersi svincolato dal Colonia, il 20 gennaio 2011 firma per il Philadelphia Union, squadra della Major League Soccer. Il 30 gennaio 2012, fa ritorno al Deportivo Cali, dove firma un contratto di un anno per finire la carriera nel club dove aveva iniziato a giocare.\nNazionale.\nFa il suo debutto con la maglia della Colombia nel 1993, nella gara contro il Venezuela.\nHa giocato per 20 anni con la maglia della Nazionale colombiana: esordisce nel 1993 con il tecnico Francisco Maturana e nel 1998, con Hern\u00e1n Dar\u00edo G\u00f3mez in panchina, gioca una delle sue partite migliori, nella sconfitta contro l'Inghilterra per 2-0, sfida valida per la fase a gironi del Mondiale 1998 che vede l'eliminazione della Colombia dalla competizione. Nel 2001, lo stesso Maturana che lo lanci\u00f2 in Nazionale, non lo convoca per la Copa America, poi vinta dai colombiani.\nInsieme a Carlos Valderrama, il giocatore con pi\u00f9 presenze della nazionale, Mondrag\u00f3n \u00e8 l'unico colombiano per aver partecipato a cinque campagne di qualificazione per la coppa del mondo. Nel 2010, fu richiamato nella nazionale maggiore all'et\u00e0 di 39, dopo cinque anni di assenza dal calcio internazionale.\nConvocato per i Mondiali del 2014, Mondrag\u00f3n subentra all'85' nella partita -, diventando cos\u00ec, all'et\u00e0 di 43 anni e 3 giorni, il giocatore pi\u00f9 anziano ad aver giocato una fase finale di un mondiale. Dopo l'eliminazione della sua nazionale ai quarti di finale contro il Brasile ha annunciato il suo ritiro dal calcio. Questo record dur\u00f2 solo 4 anni, quando, durante la partita - 2-1 (), il portiere dell'Egitto Essam El-Hadary scese in campo a 45 anni, 5 mesi e 10 giorni."}
{"id": "1612078", "revid": "51323", "url": "https://it.wikipedia.org/wiki?curid=1612078", "title": "Luigia Bosisio", "text": ""}
{"id": "1612080", "revid": "640277", "url": "https://it.wikipedia.org/wiki?curid=1612080", "title": "Vatra Dornei", "text": "Vatra Dornei \u00e8 un municipio della Romania di 17.176 abitanti, ubicato nel distretto di Suceava, nella regione storica della Bucovina.\nFanno parte dell'area amministrativa anche le localit\u00e0 di Argestru, Ro\u0219u e Todireni.\nVatra Dornei \u00e8 una conosciuta e ben frequentata stazione sciistica.\n\u00c8 divisa in 10 quartieri: Chilia, Centru, Foresta, Runc, Ro\u0219u, Argestru, Todireni, B\u00e2rn\u0103rel, Bernat, Floreni.\nVatra Dornei \u00e8 dotata anche di un aeroporto distante 5 chilometri dal centro della citt\u00e0, nel quartiere Floreni."}
{"id": "1612081", "revid": "647919", "url": "https://it.wikipedia.org/wiki?curid=1612081", "title": "Autostrada M1 (Ungheria)", "text": ""}
{"id": "1612082", "revid": "73125", "url": "https://it.wikipedia.org/wiki?curid=1612082", "title": "Galassia nana della Fenice", "text": ""}
{"id": "1612085", "revid": "1305772", "url": "https://it.wikipedia.org/wiki?curid=1612085", "title": "Alan Dershowitz", "text": "Professore presso la facolt\u00e0 di Giurisprudenza dell'Universit\u00e0 di Harvard dall'et\u00e0 di 28 anni, fu all'epoca il pi\u00f9 giovane accademico ad avere assunto la docenza presso tale istituzione; \u00e8 internazionalmente noto per avere difeso in giudizio famosi imputati di crimini vari, nonch\u00e9 per avere ottenuto tredici assoluzioni, annullamenti e ribaltamenti in appello (\"overturning\") su quindici casi di omicidio.\nTra i casi giudiziari pi\u00f9 famosi di cui Dershowitz si \u00e8 occupato figurano il processo per tentato omicidio a carico di Claus von B\u00fclow (1982) e quello per il Caso O. J. Simpson (1994); altre cause importanti in cui fu difensore riguardano la difesa della libert\u00e0 d'espressione in un caso di pornografia (1976) nonch\u00e9 dei diritti degli animali (2002); inoltre si \u00e8 espresso contro il diritto indiscriminato di possedere armi e contro il dettato del Secondo Emendamento della Costituzione degli Stati Uniti, da lui definito \u00abanacronistico\u00bb; da attivista di origine ebraica ha accusato il cardinale polacco J\u00f3zef Glemp di avere fomentato l'antisemitismo nel proprio Paese; in precedenza lo stesso Glemp era stato coinvolto in una causa per diffamazione intentatagli da un rabbino, patrocinato in giudizio proprio da Dershowitz.\nPoliticamente \u00e8 un liberale centrista e un sionista. \u00c8 stato un elettore registrato per i democratici fino al 2016, quando \u00e8 divenuto indipendente, e ha ricevuto critiche di essersi spostato, in materia di politica estera e di terrorismo, su alcune posizioni conservatrici blande o neoconservatrici. Come giurista e commentatore ha anche sostenuto il presidente repubblicano Donald Trump in alcuni frangenti particolari dalla sua elezione nel 2016, avendo dei dissapori con l'ambiente legato ai democratici.\nDershowitz ha inoltre fatto parte per molti anni dell'American Civil Liberties Union (ACLU), associazione in origine apolitica e trasversale per la difesa delle libert\u00e0 civili costituzionali, lasciandola e criticandola in seguito perch\u00e9 a suo dire troppo sbilanciata a sinistra e in favore del femminismo e del radicalismo, emarginando le posizioni di centro e i conservatori.\nBiografia.\nNato nel 1938 a New York da famiglia ebrea ortodossa di origine polacca, crebbe nel \"borough\" di Brooklyn e studi\u00f2 alla scuola talmudica \"Marsha Stern\" di Manhattan (anche nota come \"Yeshiva University\"). Suo padre Harry fu molto attivo nella comunit\u00e0: fondatore di una sinagoga per giovani ebrei nel 1960, la diresse fino alla morte avvenuta nel 1984; suo fratello Nathan, invece, fu consigliere della Conferenza Ebraica Statunitense (\"American Jewish Congress\").\nAlan Dershowitz comp\u00ec gli studi superiori al Brooklyn College e quelli universitari a Yale, della cui rivista giuridica divenne caporedattore dopo la laurea a pieni voti che lo consacr\u00f2 primo assoluto del suo corso.\nDopo un'esperienza di assistente procuratore, alle dipendenze di un superiore da lui stesso definito in un'intervista del 2006 \u00abal contempo il migliore e il peggiore che io abbia mai avuto\u00bb (\u00abuna via di mezzo tra uno schiavista e una figura paterna\u00bb), cui Dershowitz attribuisce il merito di avergli insegnato come divenire un tutore dei diritti civili e un attivista ebraico, a 25 anni divenne professore associato presso la facolt\u00e0 di Giurisprudenza dell'Universit\u00e0 di Harvard. e, a 28 anni, nel 1967, assunse la docenza, segnalandosi cos\u00ec come il pi\u00f9 giovane cattedratico nella storia dell'istituto: nel corso della sua carriera universitaria ha insegnato diritto penale, psichiatria forense, diritto costituzionale e ha tenuto corsi e conferenze accademiche su diritti civili, diritto penale comparato nonch\u00e9 filosofia del diritto, argomento sul quale \u00e8 autore di una serie di conferenze dal titolo cumulativo \"Thinking About Thinking\"\u00a0.\nAll'attivit\u00e0 accademica ha affiancato la libera professione: in tale veste si \u00e8 occupato, fin dagli anni settanta, di casi-pilota riguardanti libert\u00e0 d'espressione, diritti degli animali, discriminazione etnico-razziale; nonostante sia maggiormente noto per avere difeso imputati famosi coinvolti in casi di omicidio, le cause riguardanti tale fattispecie di reato sono, a tutto il 2009, solo 15, sulle oltre 100 nelle quali Dershowitz ha patrocinato in 35 anni di carriera.\nDershowitz \u00e8 anche un regolare commentatore politico di attualit\u00e0, in particolare su argomenti quali guerra al terrorismo, Israele, Palestina e il relativo conflitto (distinguendosi per la sua posizione favorevole al sionismo), ancora sui diritti civili e fatti politici nazionali.\nNel 2013 ha chiesto che venisse risparmiata la pena di morte a D\u017eochar Carnaev, uno degli attentatori di Boston, poich\u00e9, di fronte al terrorismo, bisogna \"scegliere la vita\". Gi\u00e0 nel 1970, l'avvocato di Harvard aveva argomentato che la pena capitale sarebbe incostituzionale, a norma dell'Ottavo emendamento.\nHa dichiarato che per etica professionale non difenderebbe mai membri della criminalit\u00e0 organizzata o latitanti contumaci.\nVita privata.\nLa prima moglie di Dershowitz fu Sue Barlach. Ha in seguito sposato Carolyn Cohen, psicologa, e ha tre figli, uno dei quali \u00e8 avvocato presso la NBA, la Lega professionistica nordamericana di pallacanestro, sport che lo stesso Dershowitz pratic\u00f2 a livello universitario (si dichiara sostenitore dei Boston Celtics), e sul quale occasionalmente redige articoli a uso della stampa sportiva di Boston. Il figlio di Dershowitz, Jamin, spos\u00f2 Barbara, cattolica, che era uno dei promotori del libro di Dershowitz \"The Vanishing American Jew\", dedicato a loro e ai loro figli, che Dershowitz ha detto di considerare comunque ebrei a pieno titolo (sebbene la legge ebraica segua la discendenza matrilineare). Alan Dershowitz \u00e8 un ebreo secolarizzato e si dichiara agnostico e scettico sia nei confronti della divinit\u00e0 sia dell'ateismo vero e proprio.\nAttivit\u00e0 da avvocato.\nCasi di omicidio e altri reati gravi.\nSi \u00e8 occupato dei seguenti famosi casi, difendendo gli imputati e ottenendo i risultati citati dalle accuse riportate:\nCause per la libert\u00e0 di espressione.\nTra le prime cause famose di Dershowitz figura la difesa, nel 1976, dell'attore pornografico Harry Reems, denunciato per oscenit\u00e0 a seguito della sua interpretazione nel film \"La vera gola profonda\" (1972).\nCome argomenti a difesa di Reems Dershowitz sostenne che la censura contro la pornografia \u00e8 contraria al Primo Emendamento della Costituzione, il quale proibisce espressamente al Congresso di emanare qualsivoglia legge limitativa della libert\u00e0 di espressione in qualsiasi forma, compresa la stampa e di conseguenza ogni rappresentazione filmica e fotografica (al riguardo Dershowitz dichiar\u00f2, in un'intervista di quasi trent'anni dopo al \"New York Times\", che lui non aveva mai visto il film, ma aggiunse anche che non aveva alcun bisogno di vederlo per rendersi conto che in ballo c'era un'importante questione come i diritti stabiliti dal Primo Emendamento): \nA seguire sostenne la non nocivit\u00e0 della fruizione di materiale pornografico (opinione ribadita nella citata intervista, in cui disse anche che nel corso degli anni, a fronte della sempre maggiore disponibilit\u00e0 di film di tale genere, il numero di stupri \u00e8 in costante declino). I giudici diedero ragione a Dershowitz, e Reems venne assolto da tutte le accuse.\nScontro con il femminismo radicale.\nLa difesa di Reems cost\u00f2 a Dershowitz anche pesanti attacchi da parte di gruppi femministi: per esempio, nel corso di un dibattito del 1981 con la femminista radicale Andrea Dworkin, oppositrice della pornografia e anch'ella ebrea come il giurista, Dershowitz fu insultato per avere difeso coloro che le contestatrici chiamarono \u00abi pornocrati\u00bb; alle incitazioni della Dworkin, che esortava all'azione diretta contro chi producesse e distribuisse materiale pornografico, Dershowitz ribatt\u00e9 che lui non difendeva la pornografia, ma il diritto di scegliere se leggere o visionare o meno materiale pornografico, e che lo stesso procuratore che aveva messo sotto accusa Reems era riuscito a bloccare l'uscita di un film a tema lesbico sostenuto dalla femministe; infine fece proprio l'assunto della femminista Gloria Steinem che una volta aveva sostenuto che \"\u00abquel che emerge dalla lunga storia delle leggi anti-oscenit\u00e0 \u00e8 che tali leggi sono state molto spesso invocate contro dissidenti politici e stili di vita alternativi\u00bb\", chiosando inoltre che \"\u00abse chiunque avesse il potere di definire qualsivoglia cosa \"pornografia\" al fine di bandirla, tale definizione sarebbe usata anche contro Andrea Dworkin, contro di me e contro di voi che mi ascoltate; del resto il libro di Andrea Dworkin sarebbe attualmente\" (nel 1981) \"bandito in 180 Paesi del mondo. Dovete accontentarvi: se volete Dworkin, dovete tenervi anche la pornografia\u00bb\".\nSecondo la commentatrice Anita Diamant, che ricordava a 25 anni di distanza quel dibattito dalle colonne del \"Boston Phoenix\", \u00abla provocazione di Dworkin era culturale, laddove la replica di Dershowitz fu legale: i due non parlavano la stessa lingua\u00bb; la Diamant aggiunse anche che non fu, da parte di Dershowitz, una buona idea quella di sostenere che la condizione delle donne occidentali, dove la pornografia \u00e8 libera, \u00e8 generalmente migliore di coloro che vivono in Paesi dove la pornografia \u00e8 bandita per legge, perch\u00e9 prestava il fianco alla contro-critica che metteva in luce le diseguaglianze sostanziali del mondo occidentale nei confronti delle donne in famiglia, in pubblico e nel lavoro: \u00absi tratt\u00f2 del classico confronto tra il radicale e il liberale\u00bb, concluse Anita Diamant, puntualizzando che il dibattito verteva su due punti inconciliabili, quello di chi voleva riformare l'intero sistema maschio-centrico e non si accontentava della generica condizione migliore della donna in Occidente, e quello di chi invece poneva al primo posto la libert\u00e0 d'espressione, che doveva valere per tutti, femministe e pornografi compresi.\nWikileaks.\nHa collaborato alla formazione di un team di legali per difendere Julian Assange, il fondatore di Wikileaks.\nAltre cause e controversie.\nScontro con Billy Bulger.\nUna controversia che dura da molto tempo \u00e8 quella contro l'ex presidente del Senato del Massachusetts e attualmente rettore dell'Universit\u00e0 di tale Stato William \"Billy\" Bulger. La controversia dura dagli anni ottanta e riguarda sia la politica di Billy Bulger sia il ruolo che questi avrebbe avuto nell'ostacolare la giustizia a favore del fratello, il noto criminale mafioso latitante fino al 2011 James Bulger: sia l'FBI che il Congresso hanno pi\u00f9 volte discusso il ruolo che il politico ha avuto nel permettere al fratello di sfuggire pi\u00f9 volte alla giustizia;\nla pubblica ostilit\u00e0 tra Dershowitz e Bulger, comunque, ha origine dal ruolo che quest'ultimo ricopriva negli anni ottanta, quando fu nominato dall'allora governatore del Massachusetts Michael Dukakis assistente procuratore distrettuale: in un'occasione (1990) Bulger, cattolico di famiglia irlandese, per rispondere alle critiche di Dershowitz e del suo collega di Cambridge Harvey Silverglate, defin\u00ec entrambi alla stregua di \"\u00abGiacobbe, che rub\u00f2 la primogenitura a Esa\u00f9 per un piatto di lenticchie\u00bb\", aggiungendo che \"\u00abgli avvocati ebrei sono furbi e manipolatori\u00bb\" e che \"\u00abnon hanno alcun senso morale\u00bb\"; Dershowitz osserv\u00f2 che Bulger ragionava in termini etnici e che, pi\u00f9 che mostrare ostilit\u00e0 verso gli avvocati tali dichiarazioni erano un neanche troppo velato antisemitismo; a seguire, il giornalista Mike Barnicle, molto attivo in quegli anni nel prendere di mira tutti gli oppositori di Billy Bulger, in un articolo sul \"Boston Globe\" scrisse, a scopo diffamatorio, che in un'intervista di circa nove anni prima Dershowitz aveva espresso le sue preferenze sessuali per giovani donne asiatiche, \"\u00abcos\u00ec sottomesse\u00bb\".\nDershowitz denunci\u00f2 per diffamazione il \"Globe\" e Barnicle, e ritir\u00f2 la denuncia solo dopo una transazione extragiudiziale di 75.000 dollari versati dall'editore del quotidiano.\nPi\u00f9 recentemente, sempre a proposito di Bulger, il quale, appellandosi al Quinto Emendamento (che permette a qualsiasi cittadino di non rendere in giudizio dichiarazioni che potrebbero andare in danno a se stesso), aveva rifiutato di confermare le circostanze per le quali avrebbe avuto parte attiva nel permettere a suo fratello di sfuggire a un'intercettazione dell'FBI, Dershowitz osserv\u00f2 che questa condotta, se pure legalmente non sufficiente a incriminarlo, era sufficiente per espellerlo dall'ordine degli avvocati e per pretenderne le dimissioni da rettore dell'Universit\u00e0 del Massachusetts.\nAffermazioni su tortura e terrorismo.\nUna critica pesante contro Dershowitz riguard\u00f2 le sue affermazioni sull'utilit\u00e0 dell'uso di forme di tortura (come alcune tecniche coercitive) nella guerra al terrorismo islamico; fece l'esempio di un terrorista certo che si rifiuti di rivelare l'ubicazione di una bomba gi\u00e0 innescata: \"\u00abCome questione morale, io sono categoricamente contrario alla tortura, senza eccezioni. Ma credo che ogni presidente dovrebbe prendere in considerazione la possibilit\u00e0 di torturare se si trova di fronte a una bomba a orologeria\u00bb\".\nContro l'antisemitismo.\nDershowitz ha accusato pubblicamente il cardinale polacco J\u00f3zef Glemp di avere fomentato l'antisemitismo nel proprio Paese in alcune dichiarazioni pubbliche e in un'omelia; in precedenza lo stesso Glemp era stato coinvolto in una causa per diffamazione intentatagli da un rabbino, e Dershowitz era stato il suo avvocato difensore nel processo.\nNel 2009 accus\u00f2 il cardinale \u00d3scar Andr\u00e9s Rodr\u00edguez Maradiaga di antisemitismo, tacciandolo di abusare sistematicamente della locuzione \"the Jews\" (\"gli ebrei\"), e accusando appunto questa categoria, \"the Jews\", di cospirare contro la Chiesa cattolica, di aver montato un caso mediatico sopra i casi giudiziari che hanno coinvolto numerosi ecclesiastici cattolici in vicende di pedofilia. Dershowitz obiett\u00f2 come tale categoria collettiva, \"the Jews\", non esista nella realt\u00e0 se non negli incubi degli antisemiti stessi.\nAccuse di molestie sessuali e prese di posizione sui processi mediatici.\nNell'ottobre 2014 Dershowitz si espresse contro le nuove procedure interne di Harvard che permettevano di espellere gli studenti di sesso maschile per una sola accusa di molestia sessuale da parte di studentesse, anche senza che essa fosse stata provata in giudizio: \"\u00abLe nuove procedure ad Harvard sono state scritte da persone che pensano che la violenza sessuale \u00e8 un crimine cos\u00ec grave che nemmeno l\u2019innocenza \u00e8 una difesa valida\u00bb\", disse il legale e docente dell'ateneo.\nCaso Roberts-Epstein.\nNel dicembre 2014 lo stesso Dershowitz e altre personalit\u00e0 celebri tra cui il principe Andrea, duca di York, furono denunciate ad un tribunale della Florida con l'accusa di avere partecipato ad attivit\u00e0 sessuali con minori, sulla base della dichiarazione, prima anonima, di Virginia Roberts (in seguito coniugata Giuffre), una donna che si prostituiva e fu abusata dall'et\u00e0 di 17 anni da Jeffrey Epstein, un cliente celebre di Dershowitz che in questo caso lo difese in tribunale ottenendo il patteggiamento della pena nel 2008. Il tribunale distrettuale respinse le accuse contro Dershowitz nell'aprile 2015, senza sanzionare per diffamazione e calunnia n\u00e9 Virginia Giuffre n\u00e9 i suoi legali, ritenendo che la dichiarazione d'innocenza e il rigetto della denuncia fossero sufficienti, suscitando il disappunto di Dershowitz che aveva controdenunciato gli accusatori. Nel 2018 Dershowitz ha dichiarato di avere le prove, in una registrazione su nastro, del fatto che la donna lo volesse incastrare per vendetta e per ottenere denaro. Dopo il suicidio di Epstein, Dershowitz ha dichiarato di essersi pentito di aver difeso il miliardario nel 2008.\nBrett Cavanaugh, Trump e femministe.\nIn relazioni ad accuse fatte a Donald Trump (gi\u00e0 sostenuto nel caso di tentato impeachment per il Russiagate e di cui ha affermato di voler difendere i diritti civili come avrebbe fatto con chiunque) e il giudice Brett Cavanaugh, ha risposto sarcasticamente ad una dichiarazione su Twitter della docente femminista Christine Fair dell'Universit\u00e0 di Georgetown: \nHa criticato il movimento #MeToo, come consulente del team legale di Harvey Weinstein."}
{"id": "1612086", "revid": "2187940", "url": "https://it.wikipedia.org/wiki?curid=1612086", "title": "Baron Samedi", "text": "Baron Samedi (in francese lett. \"barone sabato\", pron. circa \"bar\u00f2n samd\u00ec\"), \u00e8 il nome con cui \u00e8 pi\u00f9 nota la divinit\u00e0 vud\u00f9 Baron (anche \"Baron Cimeti\u00e8re\", \"Baron La Croix\", \"Baron Krimminel\"), uno dei Loa; egli \u00e8 il traghettatore dei morti, spesso raffigurato con un cappello a cilindro bianco, un vestito nero, occhiali scuri e cotone infilato tra le narici, a rappresentare un cadavere pronto per la sepoltura secondo la maniera haitiana.\nCaratteristiche.\nBaron Samedi \u00e8 un potente Loa e, come spirito dei morti, ha molta influenza sul mondo vivente. Egli custodisce i cimiteri e controlla i crocevia tra la terra e i morti, che condivide con Papa Legba. \u00c8 noto per essere corrotto, osceno e dissoluto, con una particolare predilezione per il tabacco e rum. Inoltre egli \u00e8 il Loa della resurrezione e per questa capacit\u00e0 \u00e8 spesso chiamato per la guarigione da parte di coloro che sono vicini alla morte, in quanto \u00e8 il solo barone che pu\u00f2 accettare un individuo nel regno dei morti.\nBaron Samedi trascorre la maggior parte del suo tempo nel regno invisibile degli spiriti vud\u00f9. \u00c8 sposato con un altro spirito potente, conosciuto come Maman Brigitte, ma spesso insegue donne mortali. Ama fumare e bere ed \u00e8 raramente visto senza sigaro in bocca o con un bicchiere di rum nelle sue dita ossute. Baron Samedi solitamente pu\u00f2 essere trovato all'incrocio tra il mondo dei vivi e dei morti. Quando qualcuno muore e viene sepolto, egli ne scava la tomba e saluta la sua anima, quindi lo conduce agli inferi. Baron Samedi \u00e8 richiesto per la protezione, la rimozione di maledizioni e magia negativa, cos\u00ec anche per dare forza, eccitazione e coraggio. Lui pu\u00f2 aiutare nella comunicazione e connessione con gli antenati, parenti recentemente scomparsi e con gli spiriti sapienti dei morti.\nStoria.\nL'origine di tale divinit\u00e0 \u00e8 dovuta al culto vud\u00f9 del nuovo mondo, a seguito della deportazione di milioni di schiavi dalle coste dell'Africa, che hanno portato con s\u00e9 le proprie credenze animiste; non ci sono infatti tracce di questa divinit\u00e0 nell'originario culto vud\u00f9 africano.\nIl dittatore di Haiti, Fran\u00e7ois \"Papa Doc\" Duvalier, afferm\u00f2 ai propri sudditi di essere l'incarnazione di Baron Samedi e sfrutt\u00f2 molto spesso tale credenza per agire indisturbato con crudelt\u00e0, avvalendosi del timore reverenziale degli haitiani praticanti della religione vud\u00f9 nei confronti del personaggio ultraterreno."}
{"id": "1612087", "revid": "1983214", "url": "https://it.wikipedia.org/wiki?curid=1612087", "title": "Enzo Cainero", "text": "Commercialista di Udine, \u00e8 noto soprattutto per la lunga carriera quale dirigente sportivo e di organizzatore di eventi.\nAlla fine degli anni sessanta ha iniziato una carriera agonistica nel calcio che l'ha portato fino in serie A, difendendo la porta del Varese. Smessa l'attivit\u00e0 di portiere, \u00e8 stato dirigente dell'Udinese Calcio, vincendo tra l'altro il campionato Primavera nel 1980-81 con una squadra ricca di grandi talenti friulani quali, tra gli altri, Luigi De Agostini, Paolo Miano Maurizio Trombetta Gianfranco Cinello e manager del Venezia Calcio del presidente Maurizio Zamparini, all'inizio degli anni novanta.\nA met\u00e0 degli anni ottanta, \u00e8 stato presidente dell'Apu Udine, : il suo bilancio parla di quattro campionati di serie A2 e uno in serie A1, gestendo campioni del calibro di Larry Wright, Clarence Kea, Winfred King, Marques Johnson e italiani di valore come Lorenzo Bettarini, Tiziano Lorenzon, Marco Solfrini, Achille Milani.\nNegli anni successivi, restando nell'orbita della pallacanestro, ha pure vinto il primo titolo italiano over35 con la squadra di Udine.\nNegli anni Duemila \u00e8 stato il project manager delle Universiadi di Tarvisio 2003.\nHa all'attivo pure l'organizzazione, in qualit\u00e0 di presidente operativo dello staff organizzativo, della Settimana Tricolore di ciclismo nel 2001, vinta tra i professionisti da Michele Bartoli, e nel 2006, terminata con il trionfo di Paolo Bettini: entrambe le edizioni si sono corse sulle strade del Friuli Venezia Giulia. Nel 2003 e nel 2007 \u00e8 stato inventore e protagonista delle tappe del Giro d'Italia di ciclismo terminate con l'ascesa al monte Zoncolan, entrambe vinte da Gilberto Simoni, nel 2003 su Francesco Casagrande e Stefano Garzelli, nel 2007 su Leonardo Piepoli e il lussemburghese Andy Schleck.\nNel 2008 \u00e8 candidato a sindaco di Udine per il centro-destra, ma viene sconfitto.\n\u00c8 zio di Chiara Cainero, la prima italiana a vincere la medaglia d'oro ai Giochi della XXIX Olimpiade nella disciplina di tiro a volo."}
{"id": "1612094", "revid": "2159364", "url": "https://it.wikipedia.org/wiki?curid=1612094", "title": "2700", "text": "2700 \u00e8 una serie a fumetti italiana di genere fantasy ideata da Manfredi Toraldo e dal disegnatore Ugo Verdi con l'inserimento di una forte componente tecnologica che molto deve ai romanzi del \"Ciclo di Darkover\" e alla saga fumettistica giapponese \"The Five Star Stories\". La serie venne poi proseguita da Manfredi Toraldo con le edizioni Free Books nella testata \"3200\", ambientata cinquecento anni dopo gli eventi narrati in \"2700\".\nStoria editoriale.\nVennero pubblicate quattro serie, ciascuna delle quali ricominciava da capo la numerazione ristampando inizialmente gli episodi della serie precedente. La prima \u00e8 costituita da un solo numero, identificato come \"numero zero\", edito dalle Edizioni Antropos e presentato a una fiera del fumetto nel 1994, Umbria Fumetto. Lo stesso anno l'editore Grafiche 2000 fa esordire la prima serie vera e propria, partendo dalla ristampa del primo numero e distribuendola in edicola solo a Torino e nel circuito librario nazionale; la serie venne pubblicata per complessivi 8 numeri fino al 1996. Nel 1997 la serie venne ripresa da edizioni Piuma Blu ristampando inizialmente tutti i numeri di quella precedente tranne il numero zero, per poi pubblicare tre storie inedite; questa edizione venne distribuita nelle edicole di tutta Italia fino al 1998. Nel 2000 la serie venne ripresa dalle Edizioni Orione per la terza e ultima volta, continuando la numerazione della precedente e pubblicando altri 10 numeri.\nParallelamente alla ristampa sono usciti una serie di speciali con storie inedite per non lasciare scoperto il mercato delle fumetterie. Pubblicata in un formato che si rivolgeva evidentemente a un pubblico di lettori Bonelli gli albi erano di 96 pagine con una dimensione appena pi\u00f9 piccola in larghezza del tipico formato della casa editrice milanese (15,5 x 21\u00a0cm contro ai 16 x 21\u00a0cm della Sergio Bonelli Editore).\nPer le edizioni Piuma Blu sono usciti 13 speciali brevi (dalle 16 alle 32 pagine), dieci albi della serie regolare (96 pagine ognuno, tranne il numero uno, pi\u00f9 lungo di otto pagine), un numero zero di ottanta pagine (andando controcorrente, di norma all'epoca i \"numeri 0\" erano molto brevi) e uno speciale di grosse dimensioni (A4 - cm 21 x 29,7) e otto ristampe complete.\nDopo la chiusura della Piuma Blu, dovuta a incomprensioni interne, alcuni disegnatori gi\u00e0 coinvolti nel precedente progetto, fondano le Edizioni Orione, pubblicando dieci albi di 32 pagine che vedono la divisione in capitoli pi\u00f9 brevi di storie ideate per la serie regolare di 96 pagine e portano la saga a un'ideale conclusione che, nelle intenzioni di Toraldo doveva essere la chiusura del primo ciclo narrativo.\nTrama.\nLa nostra civilt\u00e0 si \u00e8 estinta e dalle ceneri di essa ne \u00e8 nata una nuova, simile per struttura politica al feudalesimo del mondo medievale europeo.\nUna certa conoscenza tecnologica \u00e8 stata conservata nelle mani di una gilda chiamata \"obscure\", una corsa alle armi viene scatenata dalla scoperta di un tipo di cristalli (denominati \"Sinapsi\") che possono divenire fonte d'energia di qualunque macchinario, garantendo il loro massimo potere quando vengono azionati da un uomo e una donna contemporaneamente. Questo porta la tecnologia a svilupparsi su binari molto differenti rispetto a quella esistente prima della catastrofe, ma queste nuove conoscenze vengono tenute segrete e gelosamente custudite dagli \"obscure\" e dalla \"Chiesa Universale delle Made\".\nAlcuni \"obscure\" si tramutano cos\u00ec in \"gearingmakers\", ovvero progettisti e realizzatori di robot giganteschi (i Gearing, assegnati alla famiglia regnante di ogni feudo, ed i pi\u00f9 piccoli Golem) al servizio della nobilt\u00e0 e della chiesa. Questi giganteschi mecha (alti dai 30 ai 60 metri), azionati rigorosamente dalla collaborazione di una donna (appartenente alle gerarchie religiose), detta \"made\" e di un uomo (appartenente alla nobilt\u00e0), detto \"master\", diventano il vero e proprio strumento di potere del ventottesimo secolo. Gli stessi Gearing ed i Golem vengono descritti alla popolazione come servitori angelici al servizio di Dio, mentre le lotte avvenute nel passato tra i possessori dei robot dopo la loro iniziale introduzione, di cui rimangono vaghi ricordi nel folklore, vengono descritte come lotte tra angeli e demoni. La necessit\u00e0 di impiegare una \"made\" addestrata dalla chiesa per pilotare i mezzi robotici, fa s\u00ec che i nobili, al di l\u00e0 delle loro eventuali ambizioni e degli attriti tra i vari feudi, siano sempre costretti a sottostare al potere ecclesiastico.\nIl lungo e indiscriminato utilizzo delle \"sinapsi\" causa per\u00f2 alterazioni genetiche nella razza umana, che portano alla nascita di una sottospecie androgina chiamata \"fanti\", prima limitata alle sola discendenza delle made (per via del loro maggiore contatto con i cristalli), poi generalizzata.\nIn quella che \u00e8 ormai una civilt\u00e0 strutturata sull'equilibrio nel dominio tra maschi e femmine, attraverso una chiesa matriarcale e una nobilt\u00e0 patriarcale, la nascita di questi nuovi esseri, che mostrano una maggiore sintonia con le \"sinapsi\", e che da soli potrebbero usare i giganteschi robot, viene vista come un pericolo per la societ\u00e0 ed essi vengono demonizzati e viene dato il via ad un progetto di sterminio con la creazione di un organo repressivo chiamato \"inquisizione\".\nIn questo panorama nel fumetto seguiamo principalmente le avventure di un \"fante\" (\"Ariel\") e dei suoi due compagni (\"Behemoth\" e \"Abner\"), ricercati dagli inquisitori della chiesa, che lottano per sopravvivere in una societ\u00e0 che \u00e8 loro nemica. Tramite i loro spostamenti nel continente occidentale viene descritta la situazione politica dei vari feudi e i rapporti (non sempre idilliaci) tra i nobili e la chiesa, oltre ad essere rivelate alcune notizie sulla natura delle \"sinapsi\".\nNei numerosi albi speciali, oltre alle avventure dei protagonisti, vengono presentate le storie di altri personaggi secondari o particolari del mondo.\nElenco degli albi.\nSerie regolare.\nNota: I volumi originali dal 1 al 7 si distinguono dalle loro ristampe per il colore dello scudo in copertina: nel primo caso il colore varia in ogni volume, nel secondo caso \u00e8 viola.\nAlbi speciali.\nNota: tutti gli albi speciali sono editi dalla casa editrice Piuma Blu."}
{"id": "1612097", "revid": "123584213", "url": "https://it.wikipedia.org/wiki?curid=1612097", "title": "Hole in the Head", "text": "Hole in the Head \u00e8 un singolo del gruppo musicale pop britannico Sugababes, pubblicato il 13 ottobre 2003 dall'etichetta discografica Island.\nLa canzone, scritta dalle Sugababes insieme a Miranda Cooper, Niara Scarlett, Brian Higgins, Tim Powell e Nick Coler e prodotta da Brian Higgins, gli Xenomania e Jeremy Wheatley, \u00e8 stata inserita nel terzo album del gruppo, \"Three\". Nel singolo era contenuta la b-side \"Who\"."}
{"id": "1612099", "revid": "110157", "url": "https://it.wikipedia.org/wiki?curid=1612099", "title": "A Matter of Life and Death Tour", "text": "Il tour A Matter of Life and Death degli Iron Maiden si \u00e8 svolto tra il 2006 e il 2007, in presentazione dell'omonimo album \"A Matter of Life and Death\".\nBand di supporto.\nSolo a Roma, in occasione del concerto del 20 giugno:"}
{"id": "1612109", "revid": "547992", "url": "https://it.wikipedia.org/wiki?curid=1612109", "title": "Air Zaire", "text": "Air Zaire, conosciuta precedentemente come Air Congo, era una compagnia aerea congolese costituita nel 1961 da parte del governo congolese e Sabena (compagnia di bandiera belga).\nStoria.\nSin dal principio delle proprie attivit\u00e0 Air Congo collabor\u00f2 attraverso un partenariato con SABENA che aveva servito la colonia belga del Congo sin dal 1930 con i Douglas DC-3, DC-4 e DC-6. Molti di questi tipi di aerei sono stati ereditati da Air Congo e sono stati utilizzati per servizi interni e per i voli verso i paesi vicini.\nAir Congo ha utilizzato anche il Beechcraft 18 e il Curtis C-46. Un Boeing 707 \u00e8 stato utilizzato per i servizi via Bruxelles, Roma, Parigi e fino al 1963. Il Boeing 707 \u00e8 stato sostituito da un Douglas DC-8 con maggiore capacit\u00e0. Nel 1965, l'Air Congo divenne indipendente da SABENA e acquist\u00f2 due SE 210 Caravelle nel 1967.\nA causa di difficolt\u00e0 tecniche di Air Congo, \u00e8 stato istituito un partenariato con la Pan American-Air Congo, da cui ha acquisito ulteriori DC-8.\nTrasformazione in Air Zaire.\nNel 1971 il Congo ha cambiato il suo nome in Zaire e la compagnia aerea nazionale \u00e8 stato rinominata Air Zaire. Nel 1973, l'Air Zaire ha acquistato il suo primo velivolo widebody, un DC-10-30. I DC-3, che erano ancora in servizio, sono stati sostituiti con i Fokker F-27 Friendship, di cui otto furono acquistati. Ulteriore ammodernamento della flotta avvenne con l'introduzione del Boeing 737-200.\nA causa di perdite d'esercizo e anche a causa di cattiva gestione e della corruzione, e dopo aver subito diverse riorganizzazioni negli anni 80, l'Air Zaire cess\u00f2 le operazioni nel 1994 e fu dichiarata fallita.\nCodici.\nCodice IATA: 9Q\nIncidenti.\nIl 9 gennaio del 1975 un F-27, registrato come 9Q-CLM mentre atterrava presso la BoendeAirport (BNB), fin\u00ec 100 metri oltre il fine pista e arriv\u00f2 ad impattare una collina dove sulla strada c'era un bambino che rimase ucciso. Altre fonti sostengono che l'incidente sia avvenuto il 7 gennaio 1975.\nIl 13 marzo 1976, un F-27, registrato 9Q-CLO, mentre si trovava a terra sul terreno di Gago Coutinho in Angola, fu colpito da un attacco effettuato da un Mig.12MF.\nIl 6 gennaio 1978 un F-27, registrato 9Q-CLR poco dopo il decollo dalla pista 28 dall'aeroporto di Kisangani si schiant\u00f2 e l'aereo prese fuoco uccidendo l'intero equipaggio. L'aereo fu dichiarato irriparabile e messo fuori uso.\nL'8 febbraio 1980, un F-27, registrato 9Q-CLP con un equipaggio di 3 uomini, dopo una simulazione di avaria motore in decollo, il velivolo ad una quota tra i 250 e i 400 metri di altitudine, cadde e prese fuoco. Tutti i membri dell'equipaggio morirono nell'incidente."}
{"id": "1612112", "revid": "254059", "url": "https://it.wikipedia.org/wiki?curid=1612112", "title": "Alta Val d'Enza", "text": "L'Alta Val d'Enza \u00e8 una valle italiana formata del corso del torrente Enza. Situata nel tratto tra i pi\u00f9 impervi dell'Appennino Tosco-Emiliano racchiude e delimita la valle principale ed una serie di vallate nate dal corso di alcuni torrenti e rii che confluiscono nel corso principale. Luogo di interesse storico medioevale e naturalistico, l'Alta Val d'Enza \u00e8 situata nel Parco nazionale dell'Appennino Tosco-Emiliano; storicamente costituiva il cuore delle Terre Matildiche e la dorsale principale della Valle dei Cavalieri.\nGeografia.\nI comuni che la compongono sono, a partire dal passo del Lagastrello, Comano in provincia di Massa e Carrara, Ventasso in provincia di Reggio nell'Emilia, Monchio delle Corti e Palanzano in provincia di Parma.\nStoria.\nL'area storica seppur mai densamente abitata ha costituito una serie di insediamenti stabili sicuramente e continuativamente abitati a partire dal periodo medioevale di Carlo Magno, che forse fu il primo ad utilizzarli; la vallata costituiva il naturale passaggio verso il mare, zona di ricchezze e traffici di ogni genere, incluso il sale (ed il suo trasporto), e la zona padana. La vallata era costellata da postazioni fortificate che dominavano le linee ottiche dei passaggi; attorno alle rocche fortificate in \"pietra di fiume\" si stabilizzavano i primi agglomerati rurali. La natura selvaggia ed impervia rendeva queste rocche praticamente inespugnabili per ogni esercito convenzionale in quanto i passaggi angusti, le ripide pendenze ed i viottoli sconnessi non permettevano un massiccio spiegamento di uomini e mezzi mentre viceversa poche persone arroccate potevano dissuadere con fuoco, massi, frecce ed ogni tipo di proiettile i malcapitati che si portavano all'attacco di questi microborghi agguerriti. \nIl risultato fu che questi luoghi, vuoi per l'asprezza della natura, vuoi per la strenua resistenza locale, rimasero un'area indipendente ed incontrollabile dai grandi imperi; dall'epoca della morte dell'ultima sovrana locale Matilde di Canossa i signori dell'Alta Val d'Enza si confederarono in un \"commune militum\" denominato Valle dei Cavalieri ed autogovernatisi fino al Quattrocento. In seguito l'Alta Val d'Enza fu annessa al Ducato di Parma e il suo territorio venne amministrato dal comune di Vairo. Nel 1847, in virt\u00f9 del trattato di Firenze i territori parmensi posti alla destra dell'Enza, come Succiso, Cecciola e Miscoso, vennero annessi al Ducato di Modena.\nL'Enza.\nNasce dal Monte Palera' e riceve le acque di affluenti da cime di oltre 2000 metri sull'Appennino tosco-emiliano (come l'Alpe di Succiso), in territorio al confine tra Toscana ed Emilia, formando a 1.157 metri il bacino detto Lagastrello sviluppa poi il suo corso di oltre 90\u00a0km , separando le province di Parma e Reggio Emilia. Il torrente si incunea tortuosamente tra le rocce e le foreste dell'Appennino formando una stretta vallata profonda parecchie centinaia di metri. Durante l'autunno ha delle grosse piene talvolta superiori ai 1.000\u00a0m\u00b3/sec e durante tutta la primavera riceve il contributo di scioglimento delle nevi delle cime appenniniche che in questo settore superano anche i 2000 metri; per il resto dell'anno ha un carattere tranquillo e costantemente moderato dalle chiuse del bacino idroelettrico di Paduli.\nIn alcuni tratti \u00e8 meta per appassionati di rafting, canoa e kayak.\nFlora e fauna.\nL'Alta Val d'Enza ospita una ricca variet\u00e0 di fauna appenninica con animali anche di grossa taglia, dagli ovini ai daini e cinghiali, dai caprioli ai roditori e vespertilionidi, oltre ai rapaci e predatori come mustelidi, aquile, poiane, falchi, serpenti (vipere incluse) e variet\u00e0 di canidi (Lupo italico incluso). A questi vanno aggiunti gli animali da allevamento, a volte reinselvatichiti, come maiali, vacche, felini e numerosi cavalli i quali proprio in questi luoghi originavano anticamente in una variet\u00e0 locale autoctona molto conosciuta ed apprezzata a livello internazionale (cavallo del Ventasso). Nelle acque tra gli organismi vertebrati si ritrovano facilmente trote (trota fario), diverse specie di ciprinidi e, in alcuni periodi dell'anno, caratteristiche specie di anfibi quali alcuni anuri (rospo comune, rana italica, rana temporaria e rana agile) e urodeli come il tritone crestato, il tritone alpestre e il tritone punteggiato. Nelle alte faggete appenniniche si rinviene anche la salamandra pezzata, specie spiccatamente terrestre.\nDa notare che nell'Alta Val d'Enza la pesca e la caccia sono consentite ma con numerose restrizioni geografiche, temporali e limitate nelle modalit\u00e0 tecniche.\nBorghi.\nTutta la vallata \u00e8 costellata da piccoli borghi arroccati su rilievi rocciosi prospicienti al torrente ed agglomeratisi attorno a rocche o casetorri.\nI primi accampamenti fortificati protourbani di questa zona risalgono al IX secolo."}
{"id": "1612120", "revid": "287204", "url": "https://it.wikipedia.org/wiki?curid=1612120", "title": "Faryd Mondragon", "text": ""}
{"id": "1612121", "revid": "194688", "url": "https://it.wikipedia.org/wiki?curid=1612121", "title": "Adsl satellitare", "text": ""}
{"id": "1612123", "revid": "289247", "url": "https://it.wikipedia.org/wiki?curid=1612123", "title": "Aly Faryd Mondrag\u00f3n", "text": ""}
{"id": "1612124", "revid": "1924342", "url": "https://it.wikipedia.org/wiki?curid=1612124", "title": "Waiting for Tonight", "text": "Waiting for Tonight \u00e8 un singolo della cantante statunitense Jennifer Lopez, pubblicato il 27 ottobre 1999 come terzo estratto dal suo primo album in studio \"On the 6\".\nDescrizione.\nOriginariamente registrato dal trio femminile statunitense 3rd Party dal loro album del 1997 \"Alive\", il brano \u00e8 diventato popolare solo nella cover di Jennifer Lopez; nonostante si trattasse di una reinterpretazione, ad oggi ricordato come uno dei pezzi pi\u00f9 facilmente riconducibili alla Lopez. La canzone \u00e8 stata scritta da Maria Christiansen, Michael Garvin, e Phil Templee prodotta, nella versione della Lopez da Ric Wake.\nDel brano \u00e8 stato pubblicato anche una versione remix di Hex Hector, oltre una versione in spagnolo intitolata \"Una Noche M\u00e1s\" (\"Un'altra notte\"). Nel 2006, il gruppo Italiano Lil' Love ne ha anche registrato una reinterpretazione in versione house. Infine, il brano \u00e8 anche inserito nella colonna sonora del popolare videogioco musicale \"Dance Dance Revolution\".\n\"Waiting for Tonight\" \u00e8 stata nominata per un Grammy Award nel 2000 come \"miglior canzone dance\". Lo stesso anno, il video ha vinto l'MTV Video Music Awards come \"miglior video dance\", oltre ad essere stato nominato anche nella categoria \"miglior coreografia\".\nLa Lopez ha eseguito il brano numerose volte in programmi televisivi e concerti, e anche in un episodio della sitcom \"Will &amp; Grace\" e \"Il laboratorio di Dexter\" (\"Dexter's Laboratory\") per Cartoon Network.\nVideo musicale.\nIl video musicale \u00e8 stato diretto da Francis Lawrence ed \u00e8 ambientato nella notte della vigilia di Capodanno 1999. Nel video Jennifer Lopez e un gruppo di amiche partecipano ad una festa di fine anno in attesa del passaggio agli anni 2000."}
{"id": "1612126", "revid": "474175", "url": "https://it.wikipedia.org/wiki?curid=1612126", "title": "Alpe di Succiso", "text": "LAlpe di Succiso \u00e8 uno fra i monti pi\u00f9 alti del tratto dell'Appennino settentrionale che sovrasta il passo del Cerreto e il passo del Lagastrello. La vetta raggiunge i 2.017 metri sul livello del mare ed \u00e8 situata nel comune di Ventasso (fino al 2015 comune di Ramiseto) (RE).\nDescrizione.\nLa montagna, che si trova non troppo distante dal Monte Cimone (circa 40\u00a0km in linea d'aria), ha una struttura piramidale solcata da grandi canaloni. L'anticima, il Monte Casarola, raggiunge l'altezza di 1.979 metri. Dal punto di vista alpinistico \u00e8 considerata, per la sua conformazione rocciosa e le notevoli pendenze, tra le montagne pi\u00f9 interessanti dell'Appennino Tosco-Emiliano. Si trova spostata leggermente a nord rispetto al Crinale appenninico principale, separata dal Passo di Pietratagliata.\nDalle sue pendici sud nasce il fiume Secchia, affluente di destra del Po, mentre sul versante posto a Nord-Ovest nasce il Torrente Liocca, uno dei principali affluenti del fiume Enza che separa , per tutto il suo corso, la Provincia di Reggio Emilia da quella di Parma. L'Alpe di Succiso divide lo spartiacque tra valle del Secchia e Alta Valdenza, della quale domina il panorama. La montagna \u00e8 interamente parte del Parco nazionale dell'Appennino Tosco-Emiliano.\nIn condizioni di buona visibilit\u00e0, dalla cima si pu\u00f2 ammirare un panorama che va dalle alte valli del Secchia e del torrente Enza fino all'arco alpino a nord, e sulle Alpi Apuane, golfo della Spezia, Corsica e Arcipelago Toscano a sud.\nEscursioni.\nLa cima \u00e8 accessibile dal Passo del Cerreto, seguendo il sentiero che conduce alle sorgenti del Secchia attraverso il Passo dell'Ospedalaccio e quindi al passo di Pietratagliata. Il sentiero CAI 667 collega il Passo della Scalucchia (1367\u00a0m) alla cima dell'Alpe passando per quella del M.te Casarola.\nNel vallone Rio Pascolo a quota 1.570\u00a0m si trova il rifugio \"\"Paolo Consiglio\",\" questo si divide in due ambienti: uno non custodito come classico ricovero di emergenza, l'altro accessibile previa richiesta con 23 posti letto e un locale per cucinare. Questo \u00e8 un punto di partenza ideale per escursioni verso la vetta dell'Alpe. Si raggiunge in circa 3 ore e 30 minuti partendo da Succiso Nuovo a quota 980\u00a0m e seguendo il sentiero n. 655 del CAI, dal Passo della Scalucchia (sentiero n. 667-669), oppure imboccando il sentiero n. 671 (sulla strada tra il paese ed il passo)"}
{"id": "1612127", "revid": "27723", "url": "https://it.wikipedia.org/wiki?curid=1612127", "title": "Pace di Passau", "text": ""}
{"id": "1612130", "revid": "767487", "url": "https://it.wikipedia.org/wiki?curid=1612130", "title": "Umbilicus Urbis Romae", "text": "L'umbilicus urbis Romae (\"ombelico della citt\u00e0 di Roma\") o \"umbilicus Urbis\", era il centro ideale della citt\u00e0 di Roma, posto nel Foro Romano, nei pressi dell'arco di Settimio Severo e del Tempio della Concordia.\nSi trattava dell'equivalente romano degli \"omphalos\" greci. Era costituito da un cono di mattoni, parzialmente conservatosi, ricoperto di marmi bianchi e colorati. Sulla cima doveva ergersi una colonna o una statua."}
{"id": "1612132", "revid": "339392", "url": "https://it.wikipedia.org/wiki?curid=1612132", "title": "Formaggio marcio", "text": ""}
{"id": "1612133", "revid": "110157", "url": "https://it.wikipedia.org/wiki?curid=1612133", "title": "Somewhere on Tour", "text": "Somewhere On Tour \u00e8 stato un tour della band heavy metal Iron Maiden, in presentazione del loro album \"Somewhere in Time\", uscito nel 1986.\nNotizie generali.\nIl tour prese parte tra il 1986 ed il 1987: sebbene non fosse impegnativo n\u00e9 lungo come il World Slavery Tour, esso tocc\u00f2 varie parti del mondo e mostr\u00f2 una scenografia abbastanza complessa, basata sulla copertina futuristica dell'album \"Somewhere in Time\".\nNelle varie esibizioni, i Maiden fecero uso per la prima volta di sintetizzatori, e le tastiere furono suonate da Michael Kenney, alla sua prima apparizione sul palcoscenico. I gruppi di supporto per questo tour furono i Killer Dwarfs, Yngwie Malmsteen, Waysted, W.A.S.P., Vinnie Vincent Invasion e Paul Samson con gli Empire.\nTracce.\nTracce suonate solo in poche tappe:"}
{"id": "1612134", "revid": "3358", "url": "https://it.wikipedia.org/wiki?curid=1612134", "title": "Classe proletaria", "text": ""}
{"id": "1612140", "revid": "92723", "url": "https://it.wikipedia.org/wiki?curid=1612140", "title": "Boris Strugatzky", "text": ""}
{"id": "1612141", "revid": "92723", "url": "https://it.wikipedia.org/wiki?curid=1612141", "title": "Arkadi Strugatzky", "text": ""}
{"id": "1612142", "revid": "1699816", "url": "https://it.wikipedia.org/wiki?curid=1612142", "title": "Feelin' So Good (Jennifer Lopez)", "text": "Feelin' So Good \u00e8 un singolo della cantante statunitense Jennifer Lopez, quarto estratto dal suo album di debutto \"On the 6\". Pubblicato il 25 gennaio 2000, la canzone prevede la partecipazione di Big Pun e Fat Joe. La Lopez avrebbe voluto che il brano fosse stato pubblicato come primo singolo al posto di \"If You Had My Love\".\nVideo musicale.\nIl video per \"Feelin' So Good\" \u00e8 stato diretto da Paul Hunter nel Bronx nel 1999. Il video comincia con la Jennifer sdraiata sul letto che risponde alla telefonata di Big Pun e Fat Joe. Dopo aver riattaccato la cornetta, la Lopez comincia a cantare. Jennifer Lopez spiega letteralmente una parte del ritornello del brano che dice: \"Everything is going right\" (\"tutto sta andando bene\"), trovando soldi per la strada. Alla fine del video la Lopez raggiunge i due rapper in un locale."}
{"id": "1612147", "revid": "123213714", "url": "https://it.wikipedia.org/wiki?curid=1612147", "title": "Cesare Mauro Trebbi", "text": "Cesare Mauro Trebbi fu molto apprezzato come figurista. Fu artefice di grandi composizioni principalmente per gli edifici religiosi.\nSuoi affreschi si trovano in molte chiese dell'Emilia-Romagna."}
{"id": "1612153", "revid": "238140", "url": "https://it.wikipedia.org/wiki?curid=1612153", "title": "Villa Carraia", "text": ""}
{"id": "1612154", "revid": "2048388", "url": "https://it.wikipedia.org/wiki?curid=1612154", "title": "Mauricio Isla", "text": "Caratteristiche tecniche.\nHa una grande capacit\u00e0 di interpretare ruoli differenti. Prevalentemente utilizzato come interno destro di centrocampo, ricopre con efficacia anche i ruoli di ala destra e di terzino destro. Abbina un'ottima tecnica a una spiccata intelligenza tattica e a una certa aggressivit\u00e0. Le sue caratteristiche principali sono la velocit\u00e0, la forza e la resistenza fisica. \u00c8 abile nei cross e a saltare l'uomo nell'uno contro uno.\nCarriera.\nClub.\nGiovanili.\nCresce in patria nel vivaio dell'Universidad Cat\u00f3lica, senza per\u00f2 giungere all'esordio in prima squadra. Si fa conoscere nelle Nazionali giovanili, arrivando anche a essere il capitano del ai Mondiali di categoria del 2007.\nUdinese.\nProprio grazie alla visibilit\u00e0 acquisita in seguito al Mondiale Under-20, ottiene un ingaggio in Europa dal club italiano dell'. Inizialmente viene mandato in prestito al Locarno, squadra della seconda serie svizzera, ma viene poi richiamato a Udine e aggregato alla formazione Primavera.\nEsordisce il 17 febbraio 2008 nell'incontro -Udinese. Nella sua prima stagione in Italia disputa in totale 13 gare tra campionato e Coppa Italia, senza realizzare reti. \nIl 24 gennaio 2010 segna la sua prima rete in Serie A contro la (risultato finale 2-3).\nIsla gioca una stagione ad alti livelli e contribuisce alla qualificazione della propria squadra ai preliminari di UEFA Champions League.\nJuventus.\nIl 2 luglio 2012 viene ceduto in compartecipazione alla per 9,4 milioni di euro. A causa di un infortunio \u00e8 costretto a saltare l'incontro di Supercoppa italiana a Pechino, che vede i bianconeri aggiudicarsi il trofeo. Esordisce con la Juventus il 19 settembre, nella gara di Champions League pareggiata 2-2 contro il Chelsea. Il 5 maggio 2013, dopo la vittoria interna dei bianconeri sul per 1-0, vince, con tre giornate d'anticipo, il suo primo campionato italiano.\nIl 19 giugno 2013 viene rinnovata la compropriet\u00e0 con l'.\nIl 20 giugno 2014, dopo aver nel frattempo vinto il suo secondo scudetto a Torino, il giocatore viene riscattato interamente dalla Juventus per 4,5 milioni di euro. La sua esperienza juventina non si \u00e8 rivelata all'altezza delle aspettative, non integrandosi con il gioco dell'allenatore Antonio Conte.\nI prestiti a QPR e Olympique Marsiglia.\nIl 6 agosto 2014 si trasferisce agli inglesi del con la formula del prestito oneroso (1,2 milioni di euro con diritto di riscatto fissato a 10 milioni). Il 24 agosto 2014 debutta con la squadra londinese, nella sconfitta per 0-4 contro il . Il 4 gennaio 2015 esordisce in FA Cup, nella sfida interna contro lo Sheffield United (0-3). Il 27 maggio seguente il retrocede in Championship. A fine stagione il giocatore non viene riscattato e fa quindi ritorno alla .\nIl 31 agosto 2015, dopo una presenza in campionato, non rientrando nei piani di Massimiliano Allegri, viene ceduto in prestito con diritto di riscatto al club francese dell'Olympique Marsiglia; il trasferimento, rientrante nell'operazione che ha portato Mario Lemina a Torino, prevede un'opzione di 7 milioni di euro per il tesseramento del giocatore a titolo definitivo. Il 14 febbraio 2016, nella gara di campionato contro il Nizza pareggiata per 1-1, realizza il suo primo gol con la maglia dei marsigliesi. Anche l'Olympique Marsiglia, a fine stagione, decide di non riscattare il calciatore.\nCagliari e Fenerbahce.\nIl 10 agosto 2016, viene acquistato dal a fronte di un corrispettivo di 4 milioni di euro. Il suo debutto con la maglia dei sardi avviene il 15 agosto seguente nella partita Cagliari-SPAL (5-1), valida per il terzo turno di Coppa Italia.\nil 19 febbraio 2017 sigla il suo primo gol in maglia rossoblu nel pareggio per 1-1 in casa della Sampdoria, tornando in gol in Serie A dopo pi\u00f9 di 5 anni (il gol nella massima serie italiana mancava dal dicembre 2011).\nAl termine della stagione, si svincola dagli isolani e il 21 luglio firma per i turchi del Fenerbah\u00e7e.\nFlamengo.\nIl 19 agosto 2020, conclusasi l'esperienza a Istanbul, viene ingaggiato dai brasiliani del .\nNazionale.\nHa esordito nella Nazionale cilena il 7 settembre 2007 contro la Svizzera, ancor prima di esordire in un campionato professionista.\nFigura tra i 23 convocati del per il Mondiale 2010 in Sudafrica. Diventato parte integrante della rosa cilena, parte da panchinaro in 4 partite disputate dalla sua Nazionale al Mondiale. Il 5 luglio 2015 vince la Copa Am\u00e9rica con il Cile, la prima nella storia della \"Roja\".\nViene convocato per la Copa Am\u00e9rica Centenario negli Stati Uniti.\nStatistiche.\nPresenze e reti nei club.\n\"Statistiche aggiornate al 25 novembre 2018.\""}
{"id": "1612168", "revid": "2164270", "url": "https://it.wikipedia.org/wiki?curid=1612168", "title": "Seventh Tour of a Seventh Tour", "text": "7th Tour of a 7th Tour \u00e8 stato un tour del gruppo musicale heavy metal Iron Maiden, in presentazione del loro album \"Seventh Son of a Seventh Son\", uscito nel 1988.\nNotizie generali.\nIl tour ha avuto luogo nel 1988 ed ha coperto varie nazioni europee e del Nord America.\nI gruppi di supporto sono stati: Kiss, W.A.S.P., Anthrax, Metallica, Megadeth, Guns N' Roses, David Lee Roth, L.A. Guns, Vinnie Vincent Invasion, Helloween (in Norvegia le Backstreet Girls suonarono al posto loro), Killer Dwarfs, Ossian, Trust, Great White e Ace Frehley's Comet.\nAscoltando molte registrazioni di questo tour, si nota come la voce di Bruce Dickinson gi\u00e0 dalle prime date del tour, fosse molto stanca e debole (soprattutto in brani come \"Hallowed Be Thy Name\", \"The Trooper\" e \"Run to the Hills\").\nTracce.\nTracce suonate solo in qualche tappa:"}
{"id": "1612169", "revid": "113757", "url": "https://it.wikipedia.org/wiki?curid=1612169", "title": "Scanderberg", "text": ""}
{"id": "1612170", "revid": "486946", "url": "https://it.wikipedia.org/wiki?curid=1612170", "title": "Alta val d'Enza", "text": ""}
{"id": "1612172", "revid": "113757", "url": "https://it.wikipedia.org/wiki?curid=1612172", "title": "Scandenberg", "text": ""}
{"id": "1612175", "revid": "767487", "url": "https://it.wikipedia.org/wiki?curid=1612175", "title": "Benjamin Anderson", "text": "Infanzia ed educazione.\nBenjamin Anderson nacque a Columbia (citt\u00e0 del Missouri). Suo padre, Benjamin McLean Anderson, era un famoso uomo d'affari e politico statunitense. All'et\u00e0 di 16 anni si iscrisse alla University of Missouri dove ottenne il suo A. B. nel 1906. Dopo aver ottenuto la laurea decise di accettare la cattedra come docente di economia politica e sociologia al \"Missouri Valley College\", dove rimase per un anno, ovvero fino alla sua assunzione come docente, sempre di economia politica e sociologia, alla \"Missouri State University\".\nAnderson torn\u00f2 successivamente nel ruolo di studente, dove riusc\u00ec ad ottenere il suo \"A.M.\" (corrispondente al nostro master universitario) alla University of Illinois at Urbana-Champaign. Ottenne il master nel 1910, e, l'anno successivo, ottenne il suo Ph.D. alla Columbia University. Una parte della sua tesi venne pubblicata successivamente in \"Social Value: A Study in Economic Theory, Critical and Constructive\".\nCarriera professionale.\nDopo aver ottenuto il dottorato, Anderson ha insegnato prima alla Columbia University e successivamente alla Harvard University. In questo periodo scrisse \"Value of Money\", una critica alla teoria quantitativa della moneta. Nel 1918 lasci\u00f2 Harvard per trasferirsi a New York e lavorare nella \"National Bank of Commerce\".\nDopo soli due anni lasci\u00f2 la NBC e venne assunto dalla \"Chase National Bank\" come economista ed editorialista de \"Chase Economic Bulletin\". In questo periodo scrisse diversi articoli in ambito economico, articoli che spaziavano dalla politica economica, alla guerra, dal debito pubblico alla tassazione e soprattutto da una critica al New Deal e da un sostegno al gold standard.\nNel 1939 Anderson torn\u00f2 nuovamente nel mondo accademico, accettando la cattedra di economia alla University of California. Svolse il ruolo di docente fino alla morte, avvenuta nel 1949 per infarto.\nInfluenze.\nHenry Hazlitt ha spesso sottolineato l'importanza del lavoro di Anderson per la Scuola austriaca, arrivando a paragonarlo con i grandi austriaci, come ad esempio Ludwig von Mises.\nAnche al di fuori del \"circolo austriaco\" Anderson \u00e8 stato molto apprezzato, specialmente da ambienti progressisti, i quali appresero in parte le teorie \"andersoniane\", ossia di libero mercato e di uno Stato leggero in economia.\nLa passione per gli scacchi.\nAnderson era un esperto giocatore di scacchi e nel 1935 scrisse la prefazione del libro di Jos\u00e9 Ra\u00fal Capablanca, \"A Primer of Chess\"."}
{"id": "1612176", "revid": "1924342", "url": "https://it.wikipedia.org/wiki?curid=1612176", "title": "Let's Get Loud", "text": "Let's Get Loud \u00e8 un singolo della cantante statunitense Jennifer Lopez, pubblicato l'8 giugno 2000 come quinto estratto dal primo album in studio \"On the 6\". \nDescrizione.\nPubblicata nel 2000, solo in Europa e Australia, il brano \u00e8 riuscito ad entrare nella Billboard Hot 100, ottenendo un ottimo successo oltreoceano. Inoltre il brano ha procurato alla Lopez la sua seconda nomination ai Grammy Award come \"miglior performance dance\" nel 2001 (la prima era stata per \"Waiting for Tonight\" l'anno prima).\nLa canzone, scritta da Kike Santander e Gloria Estefan, era stata inizialmente pensata per quest'ultima, la quale per\u00f2 riteneva che il brano fosse troppo simile ad altri suoi lavori precedenti, ed invece si addicesse bene alla Lopez.\nIn Australia ed in Europa, dove il singolo ha ricevuto una massiccia programmazione radiofonica, la canzone \u00e8 diventata una specie di inno per alcuni fra i maggiori eventi sportivi trasmessi in TV, anche per via del suo testo particolarmente energetico.\nIn Italia \u00e8 il terzo singolo della cantante ad essere entrato in top10.\nVideo musicale.\nNon \u00e8 stato girato un video musicale, ma come tale per promuovere il brano \u00e8 stata utilizzata una esibizione dell'anno precedente eseguita al Rose Bowl a Pasadena in occasione dei campionato mondiale di calcio femminile (dove Lopez esegu\u00ec anche il suo primo successo \"If You Had My Love\")."}
{"id": "1612185", "revid": "1318789", "url": "https://it.wikipedia.org/wiki?curid=1612185", "title": "Val d'Enza", "text": "La Val d'Enza \u00e8 una valle italiana formata dal torrente Enza che nasce ai piedi del Monte Paler\u00e0 in provincia di Massa e Carrara e poi entra in Emilia-Romagna marcando il confine tra le province di Parma e Reggio Emilia. A 93\u00a0km dalla sorgente sfocia nel Po, nei pressi di Brescello. Il termine \u00e8 riferito usualmente a tutta la vallata ma in particolare il primo tratto Appenninico della vallata per le sue caratteristiche peculiari storiche, geologiche e fisico naturalistiche differenti dal restante tratto del fiume e della vallata, viene solitamente distinto con la denominazione di Alta Val d'Enza.\nGeografia.\nLa Valdenza \u00e8 composta da un tratto Montano (Alta Valdenza) ed un tratto in pianura, tronconi molto diversi tra loro sotto molti punti di vista.\nLa vallata \u00e8 stata scelta in epoca recente per tracciare il confine tra le province di Parma e Reggio Emilia e per questo motivo i due versanti, omogenei per arte, cultura, tradizione, dialetto e storia, sono divisi tra le due province e perci\u00f2 usufruiscono di una gestione amministrativa diversa pur mantenendo nelle comunit\u00e0 montane il punto di riferimento locale per quanto riguarda il tratto appenninico.\nLaghi.\nIl Lago Paduli \u00e8 un lago artificiale situato nel Parco nazionale dell'Appennino Tosco-Emiliano nell'Alta val d'Enza nel comune toscano di Comano. \u00c8 costituito da un bacino costruito a sbarramento del torrente Enza.\nTerritorio.\nI comuni che la compongono sono, a partire dal passo del Lagastrello, Comano in provincia di Massa e Carrara, Ramiseto, Vetto, Canossa, San Polo d'Enza, Montecchio Emilia, Sant'Ilario d'Enza, Gattatico e Brescello in provincia di Reggio nell'Emilia, Monchio delle Corti, Palanzano, Neviano degli Arduini, Traversetolo, Montechiarugolo, Parma, Sorbolo e Mezzani in provincia di Parma.\nComunit\u00e0 montane.\nIl suo territorio \u00e8 compreso nella Comunit\u00e0 montana Lunigiana, con sede a Fivizzano, in provincia di Massa e Carrara, nella Comunit\u00e0 montana Appennino Parma Est, con sede a Langhirano, e nella Comunit\u00e0 montana dell'Appennino Reggiano, con sede a Castelnovo ne' Monti.\nBorghi.\nAlcuni dei maggiori borghi si trovano nel tratto inferiore, mentre nel superiore la zona resta a bassissima densit\u00e0 umana dove i borghi sono piccoli e rarefatti.\nCastelli.\nDi rilievo storico ed architettonico sono i numerosi castelli risalenti almeno all'anno 1000 appartenuti a Matilde ed ai Canossiani.\nCasetorri.\nAltro genere di rocca tipica della Val d'Enza \u00e8 la Casatorre, un piccolo \"forte\" costruito in pietra di fiume, robusto, fornito di cortile, acqua da un pozzo e che poteva ospitare uomini, mezzi e bestiame; queste costruzioni costituite da muri molto spessi con piccole finestre protette da inferriate e torri, che svettano sui maggiori rilievi lungo il crinale della vallata, contraddistinguono ancor oggi il panorama dei piccoli borghi nati e cresciuti attorno a queste rocche, spesso fondate originariamente da vassalli Matildici attorno all'anno 1000 e successivamente riadattate per tutto il medioevo."}
{"id": "1612187", "revid": "12968", "url": "https://it.wikipedia.org/wiki?curid=1612187", "title": "Wrath of the Lich King", "text": ""}
{"id": "1612189", "revid": "599013", "url": "https://it.wikipedia.org/wiki?curid=1612189", "title": "Porta Canarda", "text": "La Porta Canarda \u00e8 il nome dato ad una delle otto porte medievali di accesso e di difesa della citt\u00e0 di Ventimiglia in provincia di Imperia.\nStoria.\n\u00c8 un bell'esempio di costruzione difensiva, ottimamente conservata, su un terreno instabile.\nEretta intorno al XII secolo, si presenta fortificata da una robusta torre sovrastante che ospitava un avamposto militare genovese. \u00c8 situata nella parte occidentale della citt\u00e0, fuori dalle mura di cinta, dove controllava una posizione strategica, sul mare e sull'antica strada romana, la via Julia Augusta.\nSulla facciata quadrata ovest della torre spicca un bassorilievo in marmo con le armi dei conti di Ventimiglia, e, sempre sul lato ovest, una lapide ricorda il passaggio, sotto questa porta ad arco gotico, di illustri personaggi.\nL'iscrizione sulla lapide.\nRELIQUIA MEDIOEVALESOPRA LA ROMANA STRADAORA SCOMPARSAPERCH\u00c9 RAMMENTO AL VIANDANTECHE QUI PASSARONO\nPapa Innocenzo IV IL 7 MAGGIO 1251\nNICOLO MACHIAVELLI NEL MAGGIO 1511\nCARLO V IMPERATORE NEL NOVEMBRE 1536\nPapa Paolo III NEL LUGLIO 1538\nE\nNapoleone Bonaparte IL 2 MARZO 1796\nMI VOLLE RISTORATAIL COMM. TOMMASO HANBURYMDCCCLXXXVII"}
{"id": "1612191", "revid": "767487", "url": "https://it.wikipedia.org/wiki?curid=1612191", "title": "Fetish (Shandon)", "text": "Fetish viene definito da tutti come il primo degli album di maturazione degli Shandon, rispetto alle produzioni passate si nota l'aumento dei ritmi veloci e delle chitarre distorte, ma la vera differenza \u00e8 l'ingresso nelle linee audio di una forte componente di fiati all'interno delle canzoni.\nAumenta anche il numero di tracce in italiano, infatti nell'album su 16 canzoni sono quasi la met\u00e0 le tracce con questa caratteristica.\nPochi mesi dopo l'uscita dell'album, il gruppo decide di far uscire una seconda versione dello stesso con allegato un EP contenente 3 brani: \"Ash\", \"Sweet Dirty Girl\" e \"Karma Chameleon\"."}
{"id": "1612204", "revid": "339392", "url": "https://it.wikipedia.org/wiki?curid=1612204", "title": "Transdnistria", "text": ""}
{"id": "1612205", "revid": "1504506", "url": "https://it.wikipedia.org/wiki?curid=1612205", "title": "Corradidi", "text": "I Corradidi (o Attonidi) di Lecco furono una delle pi\u00f9 importanti dinastie comitali franche del Regno d'Italia. Il primo della dinastia fu Corrado, zio degli imperatori e re d'Italia Guido di Spoleto e Lamberto di Spoleto. Corrado fu insignito del titolo di marchese e, secondo , la Marca corrispondente era quella dell'. Il figlio Radaldo eredit\u00f2 le prerogative comitali e marchionali, mentre gli ultimi due Attonidi, Guiberto ed Attone risultano soltanto come conti \"de loco Leuco\". Attone di Guiberto fu il pi\u00f9 importante feudatario di Berengario II e, appunto per questo, dopo la vittoria di Ottone I di Sassonia fu privato dei suoi feudi (961) che entrarono in possesso degli arcivescovi di Milano."}
{"id": "1612206", "revid": "339392", "url": "https://it.wikipedia.org/wiki?curid=1612206", "title": "Transdniestr", "text": ""}
{"id": "1612207", "revid": "1812137", "url": "https://it.wikipedia.org/wiki?curid=1612207", "title": "Taganskaja-Kol'cevaja", "text": "Taganskaja () \u00e8 una stazione della linea circolare Kol'cevaja della Metropolitana di Mosca. Fu progettata da K.S. Ryzhkov e A.A. Medvedev e aperta al pubblico il 1\u00ba gennaio 1950.\nLa stazione \u00e8 decorata con 14 grandi pannelli di maiolica di forma triangolare, che includono camei di eroi dell'Armata Rossa e motivi floreali. I pannelli, che ricoprono il centro della stazione, sono di colore blu chiaro, mentre quelli sull'esterno non hanno colore. Alla fine della banchina esisteva un bassorilievo di marmo che ritraeva Stalin circondato da persone adoranti, ma fu tolto nel 1966 per aprire un passaggio alla linea Tagansko-Krasnopresnenskaja. Un'altra opera d'arte della stazione \u00e8 un pannello circolare sul soffitto intitolato \"Salute Vittoria\" di A.K. Shiryayev, situato nell'atrio intermedio tra i due ascensori.\nIl grande ingresso della stazione \u00e8 situato sul lato occidentale di Piazza Taganskaja, nel punto in cui Taganskaja Ulitsa incrocia l'Anello dei giardini.\nIl 18 novembre 2005 l'ingresso fu chiuso per un anno per restauri. Durante questo periodo vennero sostituiti gli ascensori (installati nel 1949) e il marmo del pavimento fu cambiato, come anche i sistemi elettrici. La stazione fu comunque operativa durante i lavori, anche se l'accesso alla medesima fu garantito solo attraverso gli accessi alle altre stazioni di interscambio.\nInterscambi.\nDa questa stazione \u00e8 possibile effettuare il trasbordo alla fermata Taganskaja sulla linea Tagansko-Krasnopresnenskaja e Marksistskaja sulla Linea Kalininskaja."}
{"id": "1612208", "revid": "339392", "url": "https://it.wikipedia.org/wiki?curid=1612208", "title": "Transdniestria", "text": ""}
{"id": "1612210", "revid": "858648", "url": "https://it.wikipedia.org/wiki?curid=1612210", "title": "Il Popolo delle Libert\u00e0", "text": ""}
{"id": "1612211", "revid": "599013", "url": "https://it.wikipedia.org/wiki?curid=1612211", "title": "Teoria del proiettile magico", "text": "L'espressione teoria del proiettile magico pu\u00f2 riferirsi:"}
{"id": "1612213", "revid": "1745361", "url": "https://it.wikipedia.org/wiki?curid=1612213", "title": "No Prayer on the Road", "text": "No Prayer on the Road \u00e8 stato un tour della band heavy metal Iron Maiden, in presentazione del loro album \"No Prayer for the Dying\", uscito nel .\nNotizie generali.\nIl tour \u00e8 durato pi\u00f9 di un anno, svolgendosi tra il 1990 ed il 1991. Questo \u00e8 stato il tour d'esordio per Janick Gers, che aveva sostituito il dimissionario Adrian Smith e ha avuto una scenografia pi\u00f9 povera dei tour precedenti, ricchi di effetti speciali, luci e fuochi d'artificio.\nI gruppi di supporto sono stati Wolfsbane, Anthrax, The Almighty e King's X.\nTracce.\nTracce omesse in alcune date negli USA:\nTracce suonate solo in poche tappe:"}
{"id": "1612214", "revid": "339392", "url": "https://it.wikipedia.org/wiki?curid=1612214", "title": "Teologia islamica", "text": ""}
{"id": "1612215", "revid": "320578", "url": "https://it.wikipedia.org/wiki?curid=1612215", "title": "Erba-Incino", "text": ""}
{"id": "1612216", "revid": "310967", "url": "https://it.wikipedia.org/wiki?curid=1612216", "title": "Tindalizzazione", "text": "La tindalizzazione \u00e8 un metodo di sterilizzazione frazionata, in cui il riscaldamento viene applicato in modo discontinuo a temperature di 60-100 \u00b0C per 30 minuti.\nTecnica.\nA un primo trattamento termico che uccide le forme vegetative, viene fatto seguire un periodo di incubazione di 24 ore che favorisce la germinazione delle spore. Il materiale cos\u00ec trattato viene riportato alla temperatura di 60-100 \u00b0C per 30 minuti, al fine di uccidere le cellule vegetative originatesi dalla germinazione delle spore. Queste operazioni vanno ripetute 2 o 3 volte.\nLa tindalizzazione viene utilizzata per sostanze che non sopportano le alte temperature, come terreni di coltura o soluzioni contenenti carboidrati o vitamine e alcuni prodotti farmaceutici, ma non \u00e8 indicata per materiali, come vetreria, acqua, oggetti metallici che non consentono la germinazione delle spore. Nell'applicare il metodo occorre dunque tenere presente le condizioni che impediscono la germinazione delle spore come la mancanza degli opportuni substrati nutritivi o la presenza dell'ossigeno per le spore dei germi anaerobi."}
{"id": "1612222", "revid": "62004", "url": "https://it.wikipedia.org/wiki?curid=1612222", "title": "Guy Thijs", "text": ""}
{"id": "1612224", "revid": "466539", "url": "https://it.wikipedia.org/wiki?curid=1612224", "title": "\u00c9douard-Henri Avril", "text": " Con lo pseudonimo di Paul Avril, fu un illustratore di letteratura erotica.\nBiografia.\nAvril studi\u00f2 l'arte in vari saloni di Parigi. Dal 1874 al 1878 egli entr\u00f2 nell'\u00c9cole nationale sup\u00e9rieure des beaux-arts di Parigi. Ricevette l'incarico da parte di Th\u00e9ophile Gautier di illustrare la novella \"Fortunio\", adottando cos\u00ec lo pseudonimo di Paul Avril. Il suo incarico lo rese un artista di grande reputazione e stimol\u00f2 numerosi commissioni e contratti da parte di autori importanti della letteratura galante del giorno, una forma di erotismo. Questi libri furono scritti tipicamente in piccole edizioni oppure su abbonamento, organizzato dai collezionisti.\nAvril illustr\u00f2 numerosi opere quali il \"Salammb\u00f4\" di Gustave Flaubert, il \"Le Roi Candaule\" di Th\u00e9ophile Gautier, il \"Fanny Hill\" di John Cleland, le \"Avventure del Cavaliere de Faublas\" di Jean Baptiste Louvet de Couvray, il \"Mon Oncle Barbassou\" di Mario Uchard, \"The Madam\" di Jules Michelet, \"Musk, Hashish and Blood\" di Hector France, gli scritti di Pietro Aretino, e le novelle anonime lesbiche del \"Gamiani\". I suoi maggiori lavori sono stati i disegni per \"De figuris Veneris: un manuale di classico erotismo\" dello scolaro tedesco Friedrich Karl Forberg."}
{"id": "1612225", "revid": "1924342", "url": "https://it.wikipedia.org/wiki?curid=1612225", "title": "Love Don't Cost a Thing", "text": "Love Don't Cost a Thing \u00e8 il primo singolo di Jennifer Lopez estratto dal suo secondo album \"J. Lo\" del 2001.\nDescrizione.\nLa Lopez ha eseguito il brano per la prima volta agli MTV Europe Music Awards nel novembre 2000. Il singolo \u00e8 di sicuro uno dei pi\u00f9 grandi successi mondiali della cantante, essendo riuscito a piazzarsi alle vette di oltre trentacinque paesi, anche nella sua versione spagnola \"Amor Se Paga con Amor\", presente nelle versioni spagnole e olandesi del disco. In Italia \u00e8 stato al primo posto nella classifica dei singoli pi\u00f9 venduti per una settimana. \u00c8 stata anche la prima numero uno di Jennifer Lopez in Regno Unito.\nVideo musicale.\nIl video (il terzo della cantante diretto da Paul Hunter) comincia con la Lopez al telefono con il fidanzato. Lui le dice che non potr\u00e0 raggiungerla e le chiede se ha ricevuto il braccialetto che le ha spedito. Lei dice di s\u00ec, ma aggiunge che avrebbe preferito avere lui anzich\u00e9 un regalo. Dopo aver riagganciato la cantante sale a bordo di un'automobile decappottabile e comincia a guidare. Ad un tratto l'auto si ferma e la Lopez scende. Mentre cammina la cantante si spoglia del cappotto, degli occhiali e di tutti i gioielli. Poi trova in tasca una cartolina con la scritta \"wish you were here\" (\"vorrei fossi qui\"). La cartolina raffigura la Lopez e i suoi ballerini, che improvvisamente si animano, quando la telecamera zooma sull'immagine, e cominciano la propria coreografia. Fra i ballerini si pu\u00f2 riconoscere anche Cris Judd, ex-marito della cantante. La scena si sposta nuovamente sulla Lopez che straccia la cartolina, si spoglia completamente, coprendosi il seno con le mani e corre verso la spiaggia. Per tutto il video vengono mostrate altre sequenze in cui la cantante \u00e8 sulla spiaggia con indosso un costume dorato, mentre gioca con la sabbia e con l'acqua."}
{"id": "1612229", "revid": "4711", "url": "https://it.wikipedia.org/wiki?curid=1612229", "title": "Ljubisa Dundjerski", "text": ""}
{"id": "1612230", "revid": "1418004", "url": "https://it.wikipedia.org/wiki?curid=1612230", "title": "Jos\u00e9 Donoso", "text": "Biografia.\nLe sue prime opere furono dei racconti. Nel 1957, mentre viveva con una povera famiglia di pescatori a Isla Negra, pubblic\u00f2 il suo primo romanzo, \"Coronaci\u00f3n\", una descrizione della vita delle classi alte di Santiago e della loro decadenza.\nNel 1961 si spos\u00f2 con Mar\u00eda Pilar Serrano. Nel 1963, \"Coronaci\u00f3n\" fu pubblicato per la prima volta negli Stati Uniti dalla casa editrice di Alfred A. Knopf. Fra il 1967 e il 1981 Donoso si trasfer\u00ec in Spagna dove pubblic\u00f2 \"El obsceno p\u00e1jaro de la noche\" (It. \"L'osceno uccello della notte\", 1970), \nNel 1972 pubblic\u00f2 il saggio \"Historia personal del Boom\" e nel 1973 il volume \"Tres novelitas burguesas\". Dal momento del colpo di Stato di Augusto Pinochet in Cile si consider\u00f2 esiliato in Spagna. Nel 1978 pubblic\u00f2 \"Casa de campo\", un libro che critica sottilmente la dittatura cilena.\nIl suo racconto erotico \"La misteriosa desaparici\u00f3n de la marquesita de Loria\" (1979) Lo scrittore cileno torn\u00f2 al successo con \"El jard\u00edn de al lado\" (1981) e \"La desesperanza\" (1986) che \nFra il 1960 e il 1965 lavor\u00f2 nel campo del giornalismo per la rivista cilena \"Ercilla\" e collabor\u00f2 anche alla rivista messicana \"Siempre\". \nNel 1990 fu insignito del prestigioso Premio Nazionale di Letteratura del Cile alla carriera.\nNel 2007 \u00e8 stato pubblicato un suo racconto lungo inedito (e imperfetto), \"Lagartija sin cola\", e una biografia, opera di sua figlia Pilar Donoso."}
{"id": "1612240", "revid": "1924342", "url": "https://it.wikipedia.org/wiki?curid=1612240", "title": "Play (Jennifer Lopez)", "text": "Play \u00e8 il secondo singolo estratto dal secondo album di Jennifer Lopez \"J. Lo\" del 2001.\nDescrizione.\nNel video si pu\u00f2 vedere Jennifer Lopez che, assieme al suo entourage e ad un folto gruppo di passeggeri, sale a bordo di un gigantesco jet privato; l'aereo, dotato di tecnologia futuristica, \u00e8 in grado di pilotarsi da solo e quindi \u00e8 privo di equipaggio; \u00e8 anche dotato di ogni genere di confort (compresa una discoteca); da quel che si pu\u00f2 vedere su un monitor posizionato vicino a Jennifer, l'aereo \u00e8 partito da Shangai ed \u00e8 diretto in California (lo si vede sorvolare la Danimarca). Dopo aver passato la notte tra la discoteca e le altre stanze, JLo termina il viaggio ballando mentre guarda sorgere il sole da una speciale stanza dotata di una cupola vetrata, osservata dagli altri passeggeri, esausti e stravaccati a terra dopo una notte di divertimento.\nLa cantante Christina Milian \u00e8 l'autrice del brano, e ci sono state speculazione che sia anche lei a cantare il ritornello del brano e non Jennifer. Tuttavia la cosa non \u00e8 mai stata n\u00e9 confermata n\u00e9 smentita, anche se nei crediti del CD viene nominata anche la Milian, per aver partecipato ai cori."}
{"id": "1612245", "revid": "287204", "url": "https://it.wikipedia.org/wiki?curid=1612245", "title": "Lev Vladimirovi\u010d Kule\u0161ov", "text": "Viene considerato come uno dei pionieri della scuola sovietica del montaggio.\nBiografia.\nKule\u0161ov inizia la sua carriera nel mondo del cinema nel 1916 nei film di Aleksandr Alekseevi\u010d Chan\u017eonkov, facendo inoltre da scenografo ed assistente nei film di Evgenij Francevi\u010d Bau\u0117r. Dal 1917 si cimenta nella regia, girando alcuni cinegiornali durante gli anni della guerra civile russa. A partire dal 1920 Kule\u0161ov dirige il prestigioso istituto VGIK di Mosca \u2014 all'epoca appena fondato dal regista russo del periodo pre-rivoluzionario Vladimir Rostislavovi\u010d Gardin \u2014 dove crea un laboratorio che sperimenta il montaggio cinematografico con modalit\u00e0 quasi scientifiche, e dove ha modo di esporre e dimostrare le sue teorie in questo campo. Tra i suoi allievi vi sar\u00e0 per un breve periodo anche il futuro regista Sergej \u0116jzen\u0161tejn.\nL'\"effetto Kule\u0161ov\".\nNel 1918 Kule\u0161ov, con l'intenzione di dimostrare le sue idee riguardo all'importanza del montaggio nel film, effettu\u00f2 un esperimento: da un vecchio film dell'epoca zarista scelse un grosso piano sul viso abbastanza inespressivo dell'attore principale, che replic\u00f2 in tre esemplari. Affianc\u00f2 allora a ciascuno di essi un altro piano.\nNel primo caso, si ha il piano di un tavolo sul quale \u00e8 posta una scodella di zuppa: gli spettatori, interrogati, affermano che negli occhi del personaggio si evidenzia che ha fame. Nel secondo caso, si affianca al grosso piano del viso il piano di un cadavere disteso: gli spettatori affermano negli occhi dell'attore si scorge una grande tristezza. Nel terzo caso, si affianca al piano del viso quello di una bambina che gioca: gli spettatori affermano infine che nello sguardo dell'attore si denota allegria. Peraltro, tutti gli spettatori sono d'accordo nel riconoscere il talento incontestabile dell'attore.\nCon questa esperienza, Kule\u0161ov dimostr\u00f2 che un piano isolato non ha nessun senso, ma lo prende invece da ci\u00f2 che lo segue o lo precede. Lo spettatore prova, infatti, sempre a stabilire un legame logico tra due inquadrature che si succedono e che non hanno necessariamente un legame diretto. Lo spettatore non pu\u00f2 trattenersi dal creare dei legami, ed \u00e8 possibile conseguentemente rovesciare il senso, guidando lo spettatore nello stabilire i legami. Il cineasta pu\u00f2 mirare al raggiungimento di certi effetti mediante il montaggio, influenzando cos\u00ec la riflessione dello spettatore: questo viene anche definito come \u2018effetto Kule\u0161ov\u2019."}
{"id": "1612249", "revid": "123306072", "url": "https://it.wikipedia.org/wiki?curid=1612249", "title": "Villa Verucchio", "text": "Villa Verucchio (\"La V\u00e8lla d'Vr\u00f2cc\" in romagnolo) \u00e8 una frazione del comune di Verucchio sulla riva destra del fiume Marecchia a 91 m s.l.m.&lt;br&gt;\nL'abitato sorge lungo il corso della Marecchiese, 4\u00a0km ai piedi del capoluogo comunale e 14\u00a0km a sud di Rimini. Conta circa 8021 abitanti e costituisce di gran lunga il nucleo abitativo pi\u00f9 popoloso del comune malatestiano.\nStoria.\nVilla si svilupp\u00f2 in epoca moderna, in qualit\u00e0 di avamposto commerciale di Verucchio, nel corso del XIX secolo. Il nucleo storico \u00e8 costituito da alcune borgate di proporzioni alquanto ridotte, in prossimit\u00e0 dell'incrocio fra la Marecchiese e la Via di Mezzo. Poche decine di metri pi\u00f9 a valle sorge l'antica stazione ferroviaria, che anche oggi rappresenta il riferimento principale per il trasporto pubblico. Sempre nelle vicinanze dell'abitato antico si trova Casa Zanni, storica locanda (dal 1919) che ha fatto di Villa una tradizionale tappa di passaggio per commercianti, viaggiatori, escursionisti durante tutto il '900.\nAspetto odierno.\nVilla Verucchio ha conosciuto uno sviluppo apprezzabile a partire dal dopoguerra e presenta oggi un aspetto moderno e dinamico. \u00c8 fertile centro agricolo (viti, oliveti), artigianale (tipografie, oleifici) e industriale (macchinari per la lavorazione del legno, mobilifici, calzaturifici, produzione di materiali edili, laminati). Sono inoltre presenti tutti i servizi principali e un polo scolastico, tanto da aver prodotto un'inversione - negli ultimi decenni - del rapporto di attrazione col capoluogo comunale.&lt;br&gt;\nL'edilizia residenziale \u00e8 oggi particolarmente fiorente e risente di un processo di urbanizzazione succedaneo a quello di Rimini, atteggiandosi come estrema propaggine del suo hinterland. Frequente \u00e8 infatti il decentramento dei nuovi nuclei familiari nella localit\u00e0, come negli altri paesi che sorgono lungo il tratto romagnolo della Marecchiese.\nLuoghi d'interesse.\nIl Convento francescano dei frati minori.\nNel paese sorge il convento francescano dei Frati Minori, fondato da san Francesco nel 1213 sui resti di un antico dormitorio, dove il santo si ferm\u00f2 discendendo la Valmarecchia dopo aver ricevuto a San Leo, da messer Orlando de' Cattani della Chiusi, la donazione del Monte della Verna. Il pi\u00f9 antico documento che cita questo monastero \u00e8 il testamento di Malatesta da Verucchio del 1311; di fatto, si tratta della pi\u00f9 antica fondazione della Provincia Francescana di Bologna. Vicino sgorgano acque curative che la leggenda vuole fatte scaturire dal santo.\nSecondo la tradizione Francesco avrebbe compiuto in zona alcuni miracoli ed avrebbe piantato e fatto rinverdire il suo secco bordone di cipresso: l'albero \u00e8 un vero e proprio monumento (7,5 m di diametro e 25 m di altezza) che i botanici, in singolare accordo con le fonti tradizionali, ritengono vecchio di almeno 700 anni. Ben presto il piccolo dormitorio fu trasformato in convento, affiancato da una chiesa dedicata alla Santa Croce, tuttora esistente.\nLa chiesa ha un bel portale trecentesco. Il vasto interno neoclassico presenta un raffinato coro rinascimentale intarsiato. Sulla parete di sinistra \u00e8 dipinto un affresco che rappresenta la \"Crocifissione\" appartenente alla scuola giottesca riminese (prima met\u00e0 del XIV secolo). Sopra il presbiterio \u00e8 appeso un \"Crocifisso\" ligneo di scuola giuntesca della fine del XIII secolo.\nSport.\nCiclismo.\nA Villa Verucchio si disputa il \"Gran Premio Primavera Go&amp;Fun\", noto anche come \"Memorial Daniela Ferrini, Marco Manfroni, Devis Mancini\", corsa in linea maschile di ciclismo su strada riservata alla categoria Under 23."}
{"id": "1612252", "revid": "531668", "url": "https://it.wikipedia.org/wiki?curid=1612252", "title": "Salvemini", "text": ""}
{"id": "1612256", "revid": "144796", "url": "https://it.wikipedia.org/wiki?curid=1612256", "title": "John Conroy", "text": "Entr\u00f2 nell'esercito da giovane e nel 1816 fu nominato scudiero del principe Edoardo Augusto di Hannover, duca di Kent e figlio di Giorgio III del Regno Unito.\nAlla morte del duca, divenne amministratore delle sue finanze per conto della vedova. La regina Vittoria nei suoi diari avrebbe raccontato degli imbrogli messi in atto da Conroy e la tirannia instaurata, con la complicit\u00e0 di sua madre, nel governare anche la vita della principessina in vista delle ricchezze che sarebbero arrivate con la sua ascesa al trono.\nWellington riteneva inoltre che dietro la complicit\u00e0 della duchessa col suo amministratore ci fosse un rapporto pi\u00f9 intimo.\nPi\u00f9 tardi anche la principessa Sofia di Hannover, sorella di Giorgio IV del Regno Unito, affid\u00f2 le proprie finanze a Conroy donandogli inoltre una costosa tenuta. Sofia riusc\u00ec inoltre a fargli procurare il titolo di Cavaliere Comandante dell'Ordine Reale Hannoveriano.\nQuando Vittoria sal\u00ec al trono non concesse nulla all'ex amministratore. Nel giugno 1839 Conroy present\u00f2 le dimissioni e lasci\u00f2 per sempre l'Inghilterra.\nNel 1850 la duchessa di Kent permise di analizzare i registri contabili e venne fuori la cattiva amministrazione di Conroy. Seguirono le scuse della duchessa rivolte alla figlia, che alla morte di Conroy nel 1854 si impegn\u00f2 a mantenerne la moglie e i figli."}
{"id": "1612258", "revid": "635893", "url": "https://it.wikipedia.org/wiki?curid=1612258", "title": "K\u00e4mmererite", "text": "La k\u00e4mmererite \u00e8 una clorite cromifera che si forma durante l'alterazione di rocce oliviniche, ricche di cromo, in serpentino.\n\u00c8 stata descritta per la prima volta nel 1840 ad opera di uno studioso scandinavo N. Nordenski\u00f6ld che analizz\u00f2 campioni provenienti dal lago Itkul, presso Bisersk (Siberia). Il nome invece deriva da A. K\u00e4mmerer di San Pietroburgo.\nLa k\u00e4mmererite appartiene alla classe dei Silicati, sottoclasse Fillosilicatied \u00e8 strutturalmente una variet\u00e0 di Clinocloro un noto componente della famiglia delle Cloriti. \nCristallizza nel sistema Monoclino e si presenta sotto varie forme cristalline \u2013 Tabulari pseudoesagonali; Aciculari; Forme geminate per contatto o compenetrazione; Micacee laminari sottili.\nCaratteristiche chimico-fisiche: \nFormula chimica (Mg,Fe)5Al2Si3O10(OH)8.Cr \u00e8 scarsamente dura 2.5 (Mohs) e possiede bassa densit\u00e0 (2-2.5). \nLa sfaldatura \u00e8 perfetta lungo il piano basale che consente di ottenere lamine sottili non elastiche \u2013 la frattura \u00e8 scagliosa e la lucentezza vitrea. \nLa k\u00e4mmererite non \u00e8 fluorescente.\nOrigine.\n\u00c8 un minerale accessorio in alcuni giacimenti di Cromite, in rocce intrusive di tipo peridotitico o serpentinitico. \nGiacimenti.\nIn Italia \u00e8 frequente nella cherzolite (roccia peridotitica olivinico-pirossenica) di Locana in Piemonte, nelle serpentine di Francia in Val Malenco e nelle rocce di alcune localit\u00e0 della Valle d'Aosta. All'estero si trova a Kraubath in Siria, a Miass negli Urali, nella provincia turca di Erzincan e in diverse zone degli Stati Uniti."}
{"id": "1612262", "revid": "767487", "url": "https://it.wikipedia.org/wiki?curid=1612262", "title": "Tutto fa parte di noi", "text": "Tutto fa parte di noi \u00e8 l'album d'esordio del gruppo musicale Cattive Abitudini (ex Peter Punk)."}
{"id": "1612263", "revid": "287204", "url": "https://it.wikipedia.org/wiki?curid=1612263", "title": "Kammererite", "text": ""}
{"id": "1612265", "revid": "14202619", "url": "https://it.wikipedia.org/wiki?curid=1612265", "title": "Cammererite", "text": ""}
{"id": "1612274", "revid": "1924342", "url": "https://it.wikipedia.org/wiki?curid=1612274", "title": "Ain't It Funny", "text": "Ain't It Funny \u00e8 una canzone Latin pop scritta da Jennifer Lopez e Cory Rooney per il secondo album della Lopez, \"J. Lo\" del 2000. Il singolo \u00e8 stato prodotto da Rooney e Dan Shea ed \u00e8 stato pubblicato nell'estate del 2000\n\"Que Ironia\" \u00e8 la versione in spagnolo del brano ed \u00e8 stata inclusa nelle versioni uscite in Sudamerica del disco \"J. Lo\".\nVideo musicale.\nIl video musicale, filmato con un filtro color seppia e diretto da Herb Ritts, vede la Lopez viaggiare per una strada, fino a raggiungere una zingara che mostra alla cantante il suo futuro nelle carte. La Lopez in seguito, diventata a sua volta uno zingaro, attrae irresistibilmente un aitante uomo dai pettorali poderosi (interpretato dall'attore di soap opera messicano Eduardo Ver\u00e1stegui). Il video termina con una festa gitana in cui tutti danzano, compresi la Lopez e l'uomo. Il video \u00e8 stato trasmesso per la prima volta il 2 luglio 2001.\nTracce.\nCD Maxi Single \nCD Single "}
{"id": "1612287", "revid": "92723", "url": "https://it.wikipedia.org/wiki?curid=1612287", "title": "Stavkirke di Borgund", "text": "La stavkirke di Borgund (Borgund stavkyrkje) \u00e8 una chiesa in legno strutturale situata a Borgund, nel comune di L\u00e6rdal, nella contea Vestland, in Norvegia. \u00c8 classificata come \"stavkirke a tre navate\" del cosiddetto \"tipo-Sogn\". Questa \u00e8 anche la meglio preservata delle 28 stavkirke rimanenti in Norvegia. Fu probabilmente costruita alla fine del XII secolo, dato che studi dendrocronologici hanno dimostrato che il legno utilizzato per la sua costruzione venne tagliato nell'inverno tra il 1180 e il 1181.\nStoria.\n\u00c8 menzionata per la prima volta da una fonte scritta nel 1342. \nDedicata a Sant'Andrea, fu utilizzata come chiesa sino al 1868, quando al suo fianco venne costruita la nuova chiesa di Borgund. Fu acquistata dalla Societ\u00e0 per la conservazione dei monumenti antichi nel 1877 e da allora cominci\u00f2 il suo utilizzo a scopi turistici, convertendola in un museo.\nLa chiesa venne studiata tra il 1969 e il 1986. Gli scavi archeologici hanno messo in luce resti di edifici in legno, forse appartenenti a una chiesa precedente.\nCostruzione.\nLa maggior parte della costruzione medievale della chiesa si \u00e8 conservato. L'edificio sacro \u00e8 costituito da navata, coro e abside ed \u00e8 circondato da una galleria esterna (\"sval\").\nAnche l'interno \u00e8 piuttosto ben conservato, anche se il crocifisso medievale in legno fu eliminato durante la Riforma Protestante. Il pavimento e le panche addossate alla parete della navata si sono conservate parzialmente. Inoltre vi sono un altare di pietra e una fonte battesimale di steatite, entrambi di origine medievale.\nIl pulpito \u00e8 del periodo tra 1550 e il 1570 e la pala d'altare del 1654. Il dipinto della pala d'altare presenta una crocifissione al centro, ai cui fianchi si dispongono la Vergine Maria e Giovanni Battista. Nella parte del timpano vi \u00e8 dipinta una colomba su fondo azzurro con un'iscrizione dorata su fondo scuro.\nDiverse iscrizioni runiche si trovano sulle mura della chiesa; una di esse dice: \"Tor scrisse queste rune durante la sera del raduno di St. Olav\". Un'altra dice: \"Ave Maria\". Le scritte si trovano sul portale a est della chiesa.\nCentro turistico.\nLa stavkirke di Borgund \u00e8 propriet\u00e0 della Fortidsminneforeningen (La Societ\u00e0 per la Preservazione degli antichi monumenti norvegesi). La chiesa di Borgund \u00e8 un centro turistico piuttosto visitato, fatto che ha generato alcuni problemi conservativi. Nel 1973 si \u00e8 messo in opera un nuovo pavimento per proteggere l'originale e sono state attuate alcune restrizioni per le visite. Ha un centro visitatori con un piccolo antiquarium e alcuni servizi turistici. Sono inoltre percorribili alcuni antichi sentieri che partono e arrivano alla chiesa attraversando Sverrestigen e Vindhella."}
{"id": "1612289", "revid": "725642", "url": "https://it.wikipedia.org/wiki?curid=1612289", "title": "Maria Stader", "text": "Ha avuto celebri maestri quali Giannina Arangi-Lombardi a Milano e Theodore Schnabel a New York, avendo precedentemente studiato con Keller a Costanza e con Durigo a Zurigo.\nNel 1939 vince il Concours international d'ex\u00e9cution musicale de Gen\u00e8ve.\nLa sua fama, che \u00e8 apparsa nelle pi\u00f9 importanti sedi teatrali e concertistiche d'Europa, \u00e8 legata principalmente alle sue interpretazioni mozartiane ed anche al suo dominio del repertorio camieristico e liederistico.\nNel 1948 al Wiener Staatsoper \u00e8 K\u00f6nigin der Nacht in Die Zauberfl\u00f6te diretta da Josef Krips con Elisabeth Schwarzkopf e Wilma Lipp.\nAl Festival di Salisburgo nel 1949 canta la \"Weichet nur, betr\u00fcbte Schatten, BWV 202\" di Johann Sebastian Bach, nel 1950 la Messa in do minore K 427 con la Schwarzkopf e Julius Patzak, nel 1952 Stabat Mater (Rossini), \"Venite, exultemus Domino\" di Fran\u00e7ois Couperin con Anton Dermota e Josef Greindl, \"Vesperae solennes de confessore\", \"Schmerz Grabmusik Cantata\" e \"Mass in C major, K. 337 \"Solemnis\"\" di Wolfgang Amadeus Mozart, Messa in do maggiore (Beethoven) con Dermota e Stabat Mater (Pergolesi), nel 1953 Messa dell'incoronazione e nel 1958 Exsultate, jubilate diretta da Joseph Keilberth con i Wiener Philharmoniker.\nHa insegnato canto all'Accademia Musicale di Zurigo."}
{"id": "1612291", "revid": "647919", "url": "https://it.wikipedia.org/wiki?curid=1612291", "title": "Connettore IEC", "text": ""}
{"id": "1612294", "revid": "123495799", "url": "https://it.wikipedia.org/wiki?curid=1612294", "title": "Io non so parlar d'amore", "text": "Io non so parlar d'amore \u00e8 un album di Adriano Celentano, pubblicato dall'etichetta discografica Clan Celentano di propriet\u00e0 dello stesso artista, su LP (catalogo CLN 13641), musicassetta (CLN 13644) e CD (CLN 13642) nel 1999.\nIl disco.\nIl titolo \u00e8 ripreso dalla strofa iniziale del brano \"L'emozione non ha voce\".\nDato il grande successo, \u00e8 stato ristampato su CD pi\u00f9 volte (catalogo 997 4 97368 2 e CLN 20452) e, rimasterizzato, nel 2010 (CLN 2076-CCC edizione Mondadori) e nel 2011 (CLN 2045).\nTesto e musica.\nPrimo album della collaborazione con Gianni Bella (musica) e Mogol (testi), che firmano la maggioranza dei brani, ha l'amore, raccontato sotto vari punti di vista, come tema principale. Dall'amore che fa mancare il respiro (\"L'emozione non ha voce\") a quello verso un amico scomparso (\"L'arcobaleno\", brano dedicato a Lucio Battisti), passando da quello tribolato (\"Gelosia\", \"Una rosa pericolosa\", \"Il sospetto\").\nMusicalmente, il disco miscela pezzi lenti e malinconici con altri pi\u00f9 ritmati, tutti arrangiati dal maestro Fio Zanotti.\nSuccesso e riconoscimenti.\nPubblicato solo un anno dopo il fortunato album \"Mina Celentano\", si rivel\u00f2 un successo strepitoso grazie ai singoli estratti \"Gelosia\", \"L'emozione non ha voce\", \"L'arcobaleno\", \"Le pesche d'inverno\" e \"Senza amore\", restando al primo posto per 11 settimane e nella top 50 della FIMI per 101 settimane consecutive.\nDal 13 maggio 1999 (settimana 1 FIMI) al 25 maggio (55) e dal 20 luglio (63) al 14 settembre 2000 (71) sempre nella top 20.\nIl successo dell'album \u00e8 stato rafforzato anche dal programma televisivo \"Francamente me ne infischio\", che ha segnato il ritorno di Celentano alla conduzione di una trasmissione televisiva su RaiUno.\nRisulta in assoluto l'album pi\u00f9 venduto in Italia dalla seconda met\u00e0 del 1999 alla fine del 2001, con oltre 2 milioni di copie.\nTracce.\nGli autori del testo precedono i compositori della musica da cui sono separati con un trattino."}
{"id": "1612297", "revid": "118615988", "url": "https://it.wikipedia.org/wiki?curid=1612297", "title": "Giacomo Maria Manzoni", "text": "Figlio di Pasino Manzoni e Margherita Arrigoni, fu mercante fortunato e spregiudicato: divenne il principale imprenditore siderurgico del Ducato di Milano nei primi decenni del XVII secolo. Fu il primo della famiglia a stabilirsi definitivamente al Caleotto di Lecco, dove i suoi eredi vissero stabilmente finch\u00e9 la villa fu venduta nel 1818 dallo scrittore. Signorotto potente e prepotente si circondava di Bravi e l'Archivio di Stato di Milano conserva gli atti dei numerosi processi che sub\u00ec come mandante di numerosi omicidi. \nNel 1630 durante la Grande Peste fu accusato di aver indotto due monatti ad ungere le porte dei suoi concorrenti per propagare la peste. I due monatti furono messi a morte, mentre un'inchiesta del Senato di Milano lo scagion\u00f2 dalle accuse. Mor\u00ec nel 1642, durante le more di un ulteriore processo come mandante di un nuovo omicidio. \u00c8 probabile che la prima ispirazione dei \"Promessi Sposi\", il romanzo del lontano nipote, derivi proprio dalle sue vicende."}
{"id": "1612298", "revid": "729019", "url": "https://it.wikipedia.org/wiki?curid=1612298", "title": "Kim Borg", "text": "Biografia.\nHa studiato canto nella citt\u00e0 natale e poi, dal 1948 al 1949, alla Sibelius Akademia.\nDopo aver svolto sin dal 1947 attivit\u00e0 di cantante da camera, nel 1951 ha debuttato come cantante d'opera estendendo la propria attivit\u00e0 ai maggiori centri d'Europa, Stati Uniti, Israele e Canada.\nHa inciso molti dischi ed \u00e8 anche laureato in chimica."}
{"id": "1612299", "revid": "1856513", "url": "https://it.wikipedia.org/wiki?curid=1612299", "title": "Air Gabon", "text": "Air Gabon era una compagnia aerea con sede a Libreville, Gabon. \u00c8 stata la compagnia aerea nazionale del Gabon e gestiva servizi aerei in Africa occidentale e meridionale e in Europa. La sua base principale era l'aeroporto di Libreville.\nLa compagnia aerea ha cessato tutte le operazioni il 3 marzo 2006 a causa di difficolt\u00e0 finanziarie.\nStoria.\nLa compagnia aerea Air Gabon \u00e8 stata fondata nel 1951 come Compagnia A\u00e9rienne Gabonaise, per gestire voli locali da Libreville con aerei Beechcraft DeHavilland. Nel 1968 divenne compagnia di bandiera e in quell'occasione venne rinominata Societ\u00e9 Nationale Air Gabon; divenne nota anche come TransGabon. Nel 1977 il Gabon si ritir\u00f2 dalla societ\u00e0 transnazionale Air Afrique e il 2 giugno 1977 la nuova compagnia Air Gabon ha volato con il suo primo volo intra-africano da Libreville a Lome e Abidjan. Il giorno successivo la compagnia aerea introdusse un servizio internazionale da Libreville a Parigi. In quel momento operavano due Fokker F28s, un Boeing 737-200 e Boeing 747-200. Nel 1996 \u00e8 stato introdotto il Boeing 767.\nAir Gabon riprese i voli Libreville-Parigi nel dicembre 2004, con i suoi Boeing 767-200, dopo che la societ\u00e0 fu fermata per tre settimane in Francia, a causa di problemi tecnici e finanziari.\nNel 2005 la Trans Air Congo oper\u00f2 alcuni voli per conto di Air Gabon in seguito alla perdita di un Boeing 737-300 in un incidente di atterraggio.\nLa compagnia aerea era controllata al 100% da parte del Governo del Gabon e Sofpag.\nCessazione delle operazioni.\nIl 3 marzo 2006, il governo del Gabon ha annunciato in quel giorno l'immediata liquidazione per bancarotta del vettore Air Gabon e la sua sostituzione con una nuova compagnia aerea privata denominata Air Gabon International, controllata da Royal Air Maroc, e mai entrata in servizio. Successivamente venne attivata una compagnia privata di nome Gabon Airlines, che svolge le funzioni di compagnia di bandiera.\nIncidenti.\nNel dicembre del 2003 un Boeing 737-3YO di Air Gabon \u00e8 uscito di pista a Libreville e si \u00e8 schiantato oltre la recinzione dell'aeroporto. Nell'incidente, fortunatamente, non ci sono stati feriti gravi, solo danni al velivolo che comunque \u00e8 stato riparato.\nFlotta.\nLa flotta Air Gabon consisteva dei seguenti aeromobili (maggio 2005): \nAerei appartenuti in precedenza al vettore:\nIn flotta anche "}
{"id": "1612301", "revid": "287204", "url": "https://it.wikipedia.org/wiki?curid=1612301", "title": "Acacia tortilis", "text": "Lacacia ad ombrello (Acacia tortilis ) \u00e8 una pianta a portamento arboreo della famiglia delle Mimosaceae (o Fabaceae secondo la classificazione APG), che cresce nelle savane africane e nelle zone aride del Medio Oriente.\nDeve il suo nome comune alla caratteristica chioma appiattita a forma di ombrello.\nDescrizione.\nIn condizioni di estrema aridit\u00e0 si sviluppa in forma di arbusto alto 1-1,5\u00a0m mentre in condizioni ottimali assume portamento arboreo, raggiungendo mediamente l'altezza di 15\u201318\u00a0m, con esemplari che possono superare i 20\u00a0m.\nIl tronco \u00e8 nudo e contorto ed \u00e8 sormontato da una chioma rada e appiattita, per l'appunto a forma di ombrello. Le foglie, pinnate, lunghe approssimativamente 2,5\u00a0cm, sono composte da 4 a 10 paia di pinne, ciascuna con sino a 15 coppie di foglioline. I fiori sono piccoli e bianchi, molto profumati. I semi sono chiusi in un baccello piatto e avvolti da una polpa carnosa e profumata.\nLe radici sono disposte in una fitta rete che si spinge molto in profondit\u00e0 e sono dotate di noduli radicali che ospitano batteri azotofissatori del genere \"Rhizobium\", capaci di estrarre l'azoto atmosferico, sopperendo cos\u00ec alla carenza di azoto dei suoli aridi.\nDistribuzione e habitat.\n\u00c8 diffusa ampiamente in Africa, dal Sudafrica all'Africa orientale e a nord dal Maghreb all'Egitto, e in Asia minore, da Israele alla Penisola Arabica. \u00c8 coltivata, per ricavarne legname, in India e Pakistan.\n\u00c8 nota per essere resistente a condizioni estreme di siccit\u00e0 ed alcalinit\u00e0. Cresce su terreni sia sabbiosi che rocciosi ed \u00e8 una specie tipica della savana e dei territori aridi.\nEcologia.\nLa \"A. tortilis\" occupa un posto importante nell'equilibrio della savana ed ha una fitta rete di relazioni con il mondo animale.\nCon il suo grande ombrello costituisce uno dei pochi punti di ombra, offrendo riparo nelle ore pi\u00f9 calde a numerose specie di erbivori. Molte di esse traggono nutrimento dalle foglie e dai fiori della pianta: dalla antilope dik-dik che riesce a brucare i rami pi\u00f9 bassi, alle specie di maggiore taglia, come la gazzella di Thomson, l'impala, l'eland, il gerenuk ed il rinoceronte nero, cui sono riservati i rami pi\u00f9 alti. Le giraffe, con il loro lungo collo, e gli elefanti, con la loro proboscide, possono arrivare senza difficolt\u00e0 alle foglie degli esemplari al di sopra dei 3 metri.\nTutte queste specie depositano i loro escrementi ai piedi dell'albero, concimando il suolo.\nLe giraffe e gli elefanti inoltre contribuiscono, con i loro spostamenti, alla propagazione a distanza dei semi (disseminazione zoocora).\nAll'interno della sua folta chioma nidificano numerose specie di uccelli sia di grossa taglia, come la gru coronata, il serpentario, l'astore cantante e l'aquila rapace, che di dimensioni pi\u00f9 piccole come la ghiandaia marina, le averle e le nettarine. Caratteristica la presenza di colonie di uccelli tessitori, che appendono i loro nidi all'estremit\u00e0 dei rami.\nNon \u00e8 raro infine che sui grossi rami dell\"A. tortilis\" trovi rifugio il leopardo che \u00e8 solito depositarvi le sue prede, per metterle al riparo da leoni, sciacalli e iene.\nTassonomia.\nSono state descritte le seguenti sottospecie:"}
{"id": "1612302", "revid": "661526", "url": "https://it.wikipedia.org/wiki?curid=1612302", "title": "XI (album)", "text": "XI \u00e8 l'ultimo album dei Peter Punk prima dello scioglimento del gruppo e della nascita della nuova band Cattive Abitudini, pubblicato nel 2004.\nIl disco si mostra pi\u00f9 curato a livello di testi e suoni e con influenze che vanno dal valzer al punk-rock molto duro."}
{"id": "1612304", "revid": "110157", "url": "https://it.wikipedia.org/wiki?curid=1612304", "title": "Killers World Tour", "text": "Il Killers World Tour \u00e8 stato un tour della band heavy metal Iron Maiden, in presentazione del loro album \"Killers\", uscito nel .\nNotizie generali.\nIl \"Killers World Tour\" segn\u00f2 l'evoluzione dei Maiden da semplice gruppo di supporto a band di primo piano nella scena internazionale. Un importante cambiamento di formazione era avvenuto poco prima della partenza del tour con l'arrivo di Adrian Smith, ex-chitarrista degli Urchin e amico di vecchia data di Dave Murray. La sua abilit\u00e0 come musicista e compositore aiut\u00f2 i Maiden a definire meglio il proprio sound, che si sarebbe poi stabilizzato nel corso degli anni.\nIl tour port\u00f2 i Maiden ad aprire concerti per altri cantanti in molti luoghi del mondo, permettendo loro di fare anche qualche concerto come gruppo principale in Giappone e negli Stati Uniti. Le tracce suonate erano prese sia dal nuovo album \"Killers\" che dal suo predecessore, \"Iron Maiden\", e contenevano assoli sia di batteria che di chitarra (da parte di Dave). Durante questo tour gli Iron Maiden registrarono e misero in commercio l'EP live Maiden Japan, per dare alle case discografiche un saggio della loro musica: l'EP conteneva solo 4 o 5 canzoni, a seconda del luogo in cui venne pubblicato.\nCome era gi\u00e0 avvenuto con Dennis Stratton nel tour precedente, i Maiden cominciarono qui ad avere problemi con il cantante Paul Di'Anno, il che port\u00f2 alla sua sostituzione in futuro con Bruce Dickinson.\nDurante il tour, i Maiden aprirono concerti per Foreigner, Kansas e Blue \u00d6yster Cult, e nei loro concerti principali si fecero accompagnare da Trust, Accept e Whitesnake."}
{"id": "1612310", "revid": "1924342", "url": "https://it.wikipedia.org/wiki?curid=1612310", "title": "I'm Real", "text": "I'm Real \u00e8 un singolo di Jennifer Lopez estratto dal suo secondo album \"J. Lo\" del 2001, di cui esiste anche una versione remixata intitolata \"I'm Real (Murder Remix)\", in cui partecipa anche il rapper Ja Rule, inserita nell'album \"\" del 2002, oltre che nel terzo album di Ja Rule \"Pain Is Love\" del 2001. Il brano ha raggiunto la vetta della Billboard Hot 100 la settimana dell'11 settembre 2001 e ha avuto successo in tutto il mondo. Grazie alla versione remix del video l'artista ha potuto portare a casa il suo secondo MTV Video Music Award.\nVideo musicale.\nIl video musicale, girato da Dave Meyers, vede la cantante a bordo di una motocicletta Harley-Davidson, mentre percorre una strada di campagna americana per poi raggiungere il centro di una cittadina di campagna. Durante il suo tragitto l'artista attira l'attenzione dei vari cittadini e passanti che rimangono sbalorditi. Lopez nel video si ferma a fare benzina e una volta in citt\u00e0 si siede su una panchina a mangiare un gelato in compagnia di alcuni bambini. Durante tutto il video vengono mostrate in montaggio alternato immagini dell'artista mentre esegue il brano in un'officina. Lopez indossa nel video jeans, stivali a punta e con tacco alto, e un bikini nero coperto da una stola. Mentre guida la moto indossa anche un berretto di pelle nero da motociclista.\nNel video \u00e8 presente anche un intermezzo strumentale dove l'artista si esibisce in una coreografia, come accade in video precedenti quali \"If You Had My Love\" e \"Love Don't Cost a Thing\". La coreografia viene eseguita su una piattaforma di pietra situata in mezzo a un campo di grano, e tra i ballerini che accompagnano la cantante c'\u00e8 il suo futuro marito Chris Judd. Tutti gli abitanti della cittadina accorrono per ammirare l'esibizione, e tra questi c'\u00e8 anche Ja Rule, protagonista del remix della canzone. Nella scena della coreografia Lopez ha i lunghi capelli legati in due enormi code ai lati della testa, e indossa una tuta aderente bianca. Nel video compare anche il modello Travis Fimmel, impegnato a caricare delle balle di fieno su un camion.\nRemix.\nDopo i risultati abbastanza deludenti del secondo singolo \"Play\", la casa discografica ha deciso di contattare Irv Gotti per curare un remix del terzo singolo che prevedesse la partecipazione di Ja Rule, il quale era un rapper di punta in quel periodo. Cos\u00ec nonostante la versione originale di \"I'm Real\" avesse gi\u00e0 iniziato ad avere successo nell'estate del 2001, nel singolo ufficiale viene inserita anche la versione Murder Remix con Ja Rule prodotta da Gotti, che aumenta vertiginosamente sia le vendite del singolo che quelle della riedizione dell'album in cui il remix viene inserito.\n\"I'm Real (Murder Remix)\" ha una struttura e un testo completamente diversi dall'originale, pur conservando lo stesso titolo e lo stesso significato di base. L'intenzione era proprio quella di creare un remix che stravolgesse completamente la canzone (lo stesso accadr\u00e0 anche con Ain't It Funny (Murder Remix)), e da qui in poi l'esempio della Lopez sar\u00e0 seguito da molti artisti, stanchi di avere dei remix che cambiassero solo la base musicale.\nPolemiche.\nGotti ha prodotto la canzone usando un \"sample\" di \"Firecracker\" della Yellow Magic Orchestra. Precedentemente questo campionamento era stato gi\u00e0 richiesto, per la prima volta, da Mariah Carey per un brano della colonna sonora di Glitter, e solo un mese dopo Lopez avrebbe chiesto i diritti per il suo pezzo, secondo la casa discografica. Gotti ha dichiarato in un'intervista a \"XXL\" che Tommy Mottola l'ha contattato dandogli delle indicazioni ben precise su come costruire il brano, usando lo stesso campionamento che Mottola aveva richiesto per il brano di Mariah Carey. Il brano usa anche un campionamento di \"Mary Jane\" di Rick James. Il brano ha creato polemiche anche per l'uso della parola nigger da parte della cantante.\nVideo.\nAnche il video del remix \u00e8 stato girato da Dave Meyers, e mostra delle scene di vita quotidiana ed estiva presso le comunit\u00e0 afroamericane e ispaniche. J.Lo e Ja Rule appaiono insieme in un campo di basket, in un parco, e tra le strade di un ghetto.\nIl look della cantante da questo video in poi si fa sempre pi\u00f9 \"ghetto fabolous\", e per la prima volta ha i capelli raccolti in uno chignon.\nSuccesso commerciale.\nIl singolo \u00e8 diventato la seconda numero 1 in patria della cantante, ma si sono create delle polemiche riguardo a quale delle due versioni bisognasse considerare come numero 1. Entrato nella Hot 100 al numero 66 il 7 luglio 2001, nella sua quarta settimana di presenza il singolo era gi\u00e0 in top20, grazie all'enorme passaggio in radio. L'8 settembre il pezzo arriva al numero 1, scalzando dal podio \"Fallin di Alicia Keys. Dopo tre settimane in cima alla classifica, il singolo torna al numero 2 superato da \"Fallin. Dopo altre tre settimane \"I'm Real\" torna al numero 1 per 2 settimane, per poi lasciare il posto a \"Family Affair\" di Mary J. Blige. Con 15 settimane passate nella Top 5, \"I'm Real\" \u00e8 diventato negli USA il singolo di pi\u00f9 grande successo tratto dall'album J.Lo, ed uno dei brani pi\u00f9 famosi della carriera dell'artista. Il singolo \u00e8 diventato il pezzo di maggior successo della Lopez nelle classifiche R&amp;B, piazzandosi al numero 2, dove nessun altro dei suoi singoli \u00e8 arrivato. Il brano ha raggiunto la prima posizione anche in Messico e in Polonia, mentre in Australia e Nuova Zelanda \u00e8 arrivato al numero 3. Nel Regno Unito \u00e8 stato il quinto singolo della cantante ad entrare in top5 e il secondo, dopo \"If You Had My Love\", ad arrivare alla posizione numero 4. In Italia \u00e8 stato il settimo singolo dell'artista ad entrare in classifica, e il secondo a non entrare in top10 dopo Ain't It Funny (#17), arrivando al numero 16. Anche in Francia, come negli Usa, \u00e8 diventato il singolo di maggior successo tratto dall'album, raggiungendo la terza posizione, e anche la posizione pi\u00f9 alta raggiunta dalla cantante nelle classifiche francesi fino all'arrivo di \"Get Right\" nel 2005 al numero 2."}
{"id": "1612316", "revid": "119885055", "url": "https://it.wikipedia.org/wiki?curid=1612316", "title": "Vampiri (Twilight)", "text": "I vampiri della serie di \"Twilight\" hanno delle caratteristiche particolari che li distinguono dai vampiri delle leggende comuni. Queste particolarit\u00e0 comprendono l'aspetto, le modalit\u00e0 di caccia, le capacit\u00e0, differendo molto dalla figura classica di riferimento.\nAspetto.\nI vampiri di \"Twilight\" sono innaturalmente belli, il che li rende molto attraenti agli occhi delle loro vittime umane. Dopo la trasformazione l'aspetto diventa sempre molto pi\u00f9 attraente rispetto a quello posseduto da umani. Sono estremamente pallidi ma diventano pi\u00f9 rosei quando hanno appena mangiato. Anche le occhiaie appaiono man mano che la loro sete si intensifica. In \"Twilight\", Alice, durante la fuga, in un albergo di Phoenix, spiega a Bella che la bellezza dell'aspetto fa parte dell'arsenale di armi di caccia del vampiro.\nI vampiri neonati hanno gli occhi rosso vivo, anche se sbiadiscono fino a diventare cremisi nel corso del loro primo anno di vita, quando si consuma il sangue che \u00e8 rimasto nel loro corpo dalla trasformazione. Se un vampiro sceglie di sopravvivere cibandosi di sangue animale, i suoi occhi diventano di un colore ambra-dorato, rimangono invece rossi se consumano sangue umano. Indifferentemente dal tipo di dieta, gli occhi dei vampiri diventano sempre pi\u00f9 scuri man mano che la sete aumenta, fino a diventare neri quando hanno bisogno di sangue al pi\u00f9 presto.\nSecondo Eleazar, la dieta a base di sangue animale conferisce capacit\u00e0 di convivenza non ottenibili con il sangue umano. I vampiri, tendenzialmente, viaggiano da soli o, al massimo, in coppia, a causa della loro natura aggressiva e alla competizione per il sangue, per cui sono molto rari i casi in cui si sono costituiti clan dotati di un numero molto elevato di componenti. I clan pi\u00f9 grandi, come quello dei rumeni una volta e quello dei Volturi adesso, sono riusciti a cooperare poich\u00e9 guidati da condivisi sentimenti di ambizione e desiderio di conquista, ma anche in questo caso i legami sono spesso molto deboli e di facile rottura. Nel caso, invece, dei clan formati da vampiri che si nutrono unicamente di sangue animale, la mancanza di competizione e la riduzione degli istinti aggressivi permette di formare legami pi\u00f9 forti, uguali in tutto e per tutto a quelli di una famiglia umana.\nAnche dopo la trasformazione per\u00f2 il vampiro mantiene una traccia della precedente carnagione: ad esempio le persone con carnagione olivastra conservano sulla pelle questa leggera sfumatura. Invece le persone con la carnagione nera rimangono tali, l'unica differenza \u00e8 il colore degli occhi. \nLa loro pelle \u00e8 dura almeno quanto la pietra e fredda come il ghiaccio, e alla luce del sole riflette la radiazione luminosa come farebbe un frammento di diamante.\nIl loro aspetto pu\u00f2 variare anche per fattori slegati alla dieta. In particolare viene detto che i vampiri pi\u00f9 antichi, specialmente se rimasti pressoch\u00e9 immobili per lungo tempo, manifestano occhi velati da una \"patina lattiginosa\" e con pelle semitrasparente e, solo apparentemente, \"fragile\".\nAbilit\u00e0.\nTutti sono descritti come muniti di una forza incredibile e sovrumana. Riescono a fermare automobili e sradicare alberi con grande facilit\u00e0. Il sangue umano \u00e8 quello che tra tutti d\u00e0 pi\u00f9 forza: proprio per questo, i vampiri neonati hanno livelli di forza molto pi\u00f9 alti rispetto a quelli di un normale vampiro, in quanto sono ancora saturi del loro stesso sangue.\nHanno sensi molto acuti e possono vedere e udire chiaramente per un raggio di un miglio. Possono muoversi ad una velocit\u00e0 tale da diventare invisibili addirittura agli stessi vampiri, e hanno dimostrato di riuscire a tenere il passo dei veicoli.\nSe non si nutrono di sangue per molto tempo la sete non \u00e8 abbastanza per farli morire, ma li indebolisce e li rende meno in grado di controllare i propri istinti.\nSono immortali per natura e molto difficili da distruggere: l'unico modo \u00e8 farli a pezzi e poi bruciarne i resti. Da notare \u00e8 il fatto che le parti del loro corpo continuano a muoversi anche dopo essere state allontanate, ma non \u00e8 chiaro se questi \"pezzi\" rimossi hanno sensazioni o se i loro movimenti siano soltanto tic alla stregua di spasmi muscolari; comunque \u00e8 sicuro che i resti di un corpo distrutto tendono a ricongiungersi col tempo.\nAlcuni vampiri sono pi\u00f9 dotati e/o pi\u00f9 potenti di altri, il che dipende da chi erano da umani: ad esempio un corridore di maratona sarebbe stato pi\u00f9 veloce di altri vampiri, o un sollevatore di pesi (o un culturista) diventerebbe presumibilmente pi\u00f9 forte di molti altri della sua specie. \nInoltre, non si stancano e non indeboliscono, perci\u00f2 non hanno bisogno di riposo. Sono capaci di parlare ad un tono di voce pi\u00f9 basso e pi\u00f9 velocemente di quanto un umano possa percepire.\nNei libri, la loro pelle viene descritta come dura come una roccia e tanto liscia e fredda quanto il marmo. Ci\u00f2 \u00e8 dato dal fatto che la pelle si \u00e8 trasformata in una sostanza simile al diamante, ed ogni cellula risplende al sole perch\u00e9 si \u00e8 mutata in un singolo frammento di roccia con propriet\u00e0 simili a quelle di un prisma. Non hanno calore corporeo e sono molto resistenti grazie alla solidit\u00e0 della loro carne.\nAbilit\u00e0 speciali.\nL'abilit\u00e0 speciale varia da vampiro a vampiro: alcuni non hanno talenti extra mentre altri, dopo la trasformazione li ottengono. Se hanno una caratteristica o una personalit\u00e0 molto dominante nella loro vita umana \u00e8 possibile che dopo la trasformazione questa venga ingrandita diventando un ulteriore potere.\nNon \u00e8 certo, ma nel libro Edward spiega che questo potere supplementare potrebbe essere una reminiscenza della personalit\u00e0 umana del vampiro. Da umano, Edward era capace di capire approssimativamente quello che le persone stavano pensando basandosi sulla loro espressione e sul linguaggio del corpo, quindi da vampiro riesce a sentire i pensieri di chi gli sta intorno. Alice riusciva a vedere il futuro (e per questo era stata messa in manicomio) e dopo la trasformazione la sua abilit\u00e0 viene potenziata, potendo vedere pi\u00f9 spesso e pi\u00f9 chiaramente. Jasper era molto carismatico e capace di influenzare gli altri, da vampiro riesce a controllare le emozioni di chi gli sta intorno. Quanto a Bella manifesta un potere che sbarra agli altri i suoi pensieri gi\u00e0 in forma umana e quando si trasforma conosce nuovi sviluppi del suo potere. Ma non solo: Renesmee in qualche modo prende i poteri dei suoi genitori li unisce e li rovescia; mentre Bella \"tiene tutti fuori\", ed Edward legge i pensieri di tutti, Renesmee pu\u00f2 trasmettere i suoi pensieri a chiunque, e nessuno pu\u00f2 contrastare questo suo potere, neanche sua madre.\nIn \"Breaking Dawn\" viene reso noto come sia possibile per un vampiro potenziare ed allenare il proprio potere: Kate \u00e8 stata capace di estendere il suo potere di dare scosse elettriche dalla sola superficie della mano al suo intero corpo e aiuta Bella ad allenarsi nel proiettare il suo potere all'esterno, facendo del suo scudo mentale un'arma di protezione per rendere vani i poteri della guardia dei Volturi.\nDifferenze dai vampiri delle leggende.\nStephenie Meyer ammette di non aver fatto ricerche sulla mitologia dei vampiri prima di scrivere \"Twilight\". Proprio per questo, le creature della \"Saga di Twilight\" sono diverse da tutti gli altri vampiri presenti nella letteratura. Per prima cosa non hanno debolezze. Non vengono danneggiati da acqua benedetta, aglio, paletti appuntiti, croci o dal sole. Rimangono comunque nascosti durante le ore del giorno oppure risiedono in aree molto nuvolose in modo da evitare di esporsi direttamente al sole, dato che sotto la luce solare la loro pelle brilla come ricoperta da diamanti. Ciononostante, nel caso qualcuno li vedesse, non potrebbero facilmente essere uccisi.\nNon hanno bisogno di essere invitati per entrare nelle case, si riflettono negli specchi e appaiono nelle pellicole. Sono incapaci di dormire e non hanno bisogno di riposo. Non hanno bisogno di respirare, ma in genere lo fanno per sentire gli odori. I loro denti sono estremamente forti, affilati e robusti, tanto da permettergli di mordere attraverso qualsiasi sostanza solida, ma non si allungano, n\u00e9 diventano zanne aguzze.\nSono argomenti di dibattito anche la presunta dannazione eterna dei vampiri e il ruolo di Dio nel mondo di queste creature. I vampiri della saga sono considerati alla stregua di una specie biologica sottoposta a un processo evolutivo, di cui non vengono avanzate implicazione spirituali o religiose. Edward infatti spiega a Bella che come in natura esiste il predatore e la preda, cos\u00ec anche gli esseri umani, la specie animale pi\u00f9 evoluta, paradossalmente hanno un loro predatore: i vampiri. \nTra i vampiri tradizionali e quelli della Meyer condividono le seguenti somiglianze come specie: la pelle pallida, gli occhi rossi, la mancanza di battito cardiaco, l'immortalit\u00e0, le capacit\u00e0 fisiche molto superiori a quelle umane, il nutrirsi di sangue, anche se non necessariamente umano e creare i propri simili con il morso.\nIbridi fra vampiri ed umani.\nCon la gravidanza di Bella, i Cullen scoprono la possibilit\u00e0 per vampiri ed umani di procreare un ibrido. Il processo funziona solo in caso che sia un vampiro a procreare con una umana; l'inverso non pu\u00f2 accadere a causa del fatto che dopo la trasformazione, lo stato del corpo dei vampiri non va incontro a nessun cambiamento, tanto meno quelli che interessano la donna in et\u00e0 fertile.\nQuesto tipo di gravidanza in generale indebolisce molto il fisico della futura mamma. Il bambino \u00e8 molto forte, e con dei movimenti inconsulti pu\u00f2 rompere le ossa della madre, come le costole e il bacino, che sono attigui alla zona dell'utero.\nI bambini nati da unioni tra vampiri ed umani, per\u00f2, sono molto rari: esistono dei vampiri che hanno rapporti sessuali con degli umani (i succubi nella versione femminile e gli Incubi nella versione maschile), ma l'atto \u00e8 preliminare all'assassinio dell'umano stesso. Oltre a Renesmee, nella Saga si parla di altri ibridi: Nahuel e le sue sorelle sono risultati di esperimenti di un vampiro con l'ambizione di creare una super razza.\nQuesti mezzosangue possiedono diverse caratteristiche in comune coi vampiri, come la pelle bianca, l'abilit\u00e0 di succhiare il sangue e nutrirsene (e un certo piacere nel farlo), la forza e la velocit\u00e0 di questa specie. L'abilit\u00e0 di creare vampiri parrebbe, ai casi presentati, un appannaggio maschile, mentre le femmine non sarebbero velenose. Diversamente dai vampiri, hanno il corpo caldo (40 \u00b0C circa), non hanno gli occhi cangianti, il bagliore emanato dalla loro pelle alla luce del sole \u00e8 presente ma di intensit\u00e0 decisamente minore e sono inoltre in grado di nutrirsi di cibo umano. Appena nati raggiungono la maturit\u00e0 a sette anni e quindi smettono di subire mutazioni esattamente come i vampiri normali.\nLa nascita di questi ibridi \u00e8 peraltro un fatto estremamente raro in quanto il padre vampiro deve possedere un autocontrollo fenomenale per non uccidere la consorte nell'impeto dell'amplesso. Sembra, inoltre, che la probabilit\u00e0 di concepire un ibrido sia correlata direttamente all'intensit\u00e0 con cui il vampiro \u00e8 attratto dal sangue dell'umana: le donne dotate di un profumo che il vampiro gradisce di pi\u00f9, come le \"cantanti\", hanno molte pi\u00f9 probabilit\u00e0 di concepire con il vampiro rispetto alle donne prive di un profumo particolare.\nBambini immortali.\nI bambini immortali sono il risultato della trasformazione di bambini in vampiri. Principalmente venivano trasformati tra i tre e i quattro anni. Carlisle stesso dice di non comprendere il motivo per cui i vampiri dell'antichit\u00e0 facessero questo.\nQuesti bambini diventano squisitamente belli, tanto che al loro aspetto non si poteva resistere. Ma il loro corpo non cambiava e neanche la loro mente poteva evolversi. In un raptus, essendo anche pi\u00f9 forti dei vampiri adulti, potevano sterminare interi villaggi per capriccio e non era possibile insegnargli la segretezza, principale regola dei vampiri della Saga. Dato che la loro mente non apprendeva niente perch\u00e9 rimasta ferma al momento della trasformazione, si nutrivano seguendo il proprio istinto, comportandosi di pi\u00f9 come bestie selvatiche. \nPer questo motivo la pratica di creare bambini immortali \u00e8 stata fortemente perseguitata dai Volturi. Dato che i vampiri responsabili cominciavano dure lotte per difenderli, distruggere questi bambini ha ridotto considerevolmente il numero di clan di vampiri esistenti, comprendendo anche molte antiche usanze e regole dei clan.\nLa violenza di questa reazione da parte del gruppo di vampiri italiani ha avuto una forte ripercussione sulla percezione di questa regola e la creazione di tali vampiri \u00e8 diventata tab\u00f9 orribile anche da nominare."}
{"id": "1612317", "revid": "767487", "url": "https://it.wikipedia.org/wiki?curid=1612317", "title": "Ritmo Tribale", "text": "I Ritmo Tribale sono un gruppo rock italiano formatosi negli anni ottanta a Milano come espressione della scena underground legata al Leoncavallo ed ai centri sociali.\nStoria.\nPeriodo 1984-1996 con Edda.\nIl gruppo si forma a Milano nel 1984 dall'unione tra Fabrizio \"Fabri\" Rioda, Alessandro \"Zero\" Zerilli e Stefano \"Edda\" Rampoldi. Subito dopo si aggiungono a loro il chitarrista Andrea Scaglia e Alex Marcheschi.\nL'esordio avviene nel 1987, quando realizzano uno split in cassetta con il gruppo sperimentale F:A:R:, allegato alla fanzine \"Amen This Is Religgion\", legata allo spazio autogestito Virus di via Correggio.\nIl primo disco viene pubblicato nel 1988: si tratta di \"Bocca chiusa\" (Radio Base 81 Records). In questo disco \u00e8 Scaglia a rivestire il ruolo di cantante e Zero quello di bassista poich\u00e9 Edda si era allontanato dal gruppo. L'album rappresenta una specie di \"esercizio di riscaldamento\": dura circa 24 minuti ed \u00e8 composto da soli 8 brani, di matrice hardcore-energetica.\nPoco dopo fa il suo ingresso in formazione il bassista Andrea \"Briegel\" Filipazzi e rientra anche Edda che, insieme a Scaglia, riprende il suo ruolo di cantante, o meglio di frontman, visto che la sua attitudine lo spinge a muoversi sul palco con veemenza ed energia.\nNel 1990 esce \"Kriminale\" (Vox Pop), registrato al Bips di Milano. L'album, in cui debutta come vocalist Rampoldi, consente alla band di trovare un giusto equilibrio tra diversi generi: hard rock, punk e metal. All'album collabora il tastierista Luca Talia Accardi (il suo contributo si sente nei brani \"La citt\u00e0\" e \"Guilty\"), che diventer\u00e0 nell'immediato il sesto membro del gruppo.\n\"Kriminale\" viene recensito positivamente da Maximum Rock'n'Roll e ci\u00f2 permette ai \"Tribali\" di esibirsi a New York nell'ambito del \"New Music Seminar\", oltre che di girare per tutta l'Europa (Germania, Francia, Svizzera, Jugoslavia) e di suonare in Algeria.\nAppena un anno dopo, nel 1991, esce \"Ritmo Tribale\" (Vox Pop), mini-LP in cui Talia alle tastiere offre nuovi spunti alle sonorit\u00e0 della band, che si avvicinano al crossover e alla musica psichedelica, ma anche alla black wave e al funk. Nel frattempo il gruppo continua ad esibirsi anche all'estero, partecipando in Francia e Germania a diverse rassegne di musica indipendente.\nNel 1992 \u00e8 la volta di \"Tutti vs. tutti\" (Dsb), in cui si inizia ad intravedere la maturit\u00e0 acquisita dal gruppo. Cos\u00ec il gruppo si fa conoscere anche al di fuori della ristretta cerchia di appassionati.\n\u00c8 con \"Mantra\" (1994, Black Out) che i Ritmo tribale diventano un nome di punta del rock italiano. Il disco ottiene un ottimo successo di critica e pubblico e viene diffuso anche in Europa. Il gruppo partecipa a numerosi festival europei (a Budapest e al \"Dour \u201895\" in Belgio). Il videoclip del brano \"Sogna\" (girato a Cuba) d\u00e0 al gruppo ulteriore successo.\nNel 1995 \u00e8 la volta di \"Psycorsonica\" (Mercury), contenente il singolo \"Universo\", arriva alla fine del 1995 considerato l'album della maturit\u00e0 artistica dei Tribali.\nPost-Edda.\nSubito dopo Edda lascia la band e si ritirer\u00e0 dalle scene per 12 anni, prima di intraprendere la carriera solista a partire dal 2008.\nAlla voce torna cos\u00ec Scaglia. Nel 1999, dopo alcuni anni di pausa, la band pubblica \"Bahamas\" (Edel Music) che per\u00f2 non ottiene i favori della critica e del pubblico, cosicch\u00e9 la band decide di alzare bandiera bianca.\nNel 2002 il gruppo si scioglie dopo un'esibizione al Rolling Stone di Milano, successivamente, sempre Nel 2002 viene dato alle stampe il cofanetto \"Bocca chiusa/Kriminale\", che contiene le riedizioni dei primi due album.\nNel 2007 la band si ritrova in via del tutto eccezionale per un concerto-evento al Fillmore di Piacenza; nello stesso periodo viene pubblicata una doppia antologia contenente due inediti e intitolata \"Uomini 1988-2000\".\nNel 2009 Scaglia, Marcheschi, Talia e Briegel (tutto il gruppo tranne Fabrizio Rioda) decide di organizzarsi intorno ad un nuovo progetto, che vede coinvolto anche Xabier Iriondo (nel periodo in cui aveva lasciato gli Afterhours) e Bruno Romani ex Detonazione che prende il nome di NoGuRu. Il gruppo esordisce nel 2010 con l'album \"Milano Original Soundtrack\".\nIl 24 Aprile 2017 presso il Centrale rock Pub di Erba, dopo dieci anni, Scaglia, Rioda, Marcheschi, Filipazzi e Accardi si ritrovano per un concerto evento riproponendo per intero dal vivo l'album Bahamas e tutti i pi\u00f9 grandi successi dei Ritmo tribale in oltre due ore di live. Dopo il successo di quest'ultimo concerto-evento i Ritmo Tribale si esibiscono di nuovo il 14 settembre 2017 a Segrate presso il circolo Magnolia, seguito da un tour estivo con alcuni esclusivi concerti.\nIl 25 maggio 2018 esce il primo singolo della nuova era, intitolato \"Le cose succedono\", che anticipa l'uscita del disco \"La rivoluzione del giorno prima\" uscito poi nel 2020.\nStile.\nEsplosi nel decennio indie per eccellenza (gli anni '90), i Ritmo Tribale sono stati una delle band alt rock italiane pi\u00f9 dirompenti, tra vocazioni hard rock/hardcore ed atteggiamenti barricadieri e anarchici.\nIl loro sound ha ispirato molti artisti che hanno poi avuto decisamente pi\u00f9 successo come gli Afterhours o i Negrita."}
{"id": "1612320", "revid": "4252", "url": "https://it.wikipedia.org/wiki?curid=1612320", "title": "Stavkirke di Hemse", "text": "La stavkirke di Hemse \u00e8 una palisadekirke riscoperta ad Hemse in Gotland in Svezia. Nello stesso luogo dell'attuale chiesa di Hemse vi era una stavkirke del primo periodo cristiano all'inizio dell'XI secolo. Le resistenti assi in quercia, riccamente ornate, furono usate come pavimento in legno dell'attuale chiesa. \nQuesta stavkirke, o chiesa palizzata come sarebbe pi\u00f9 corretto descriverla, \u00e8 l'unica pi\u00f9 o meno completa riscoperta dall'introduzione del cristianesimo in Svezia. \u00c8 ora conservata presso il Museo Statens historiska a Stoccolma"}
{"id": "1612322", "revid": "117279146", "url": "https://it.wikipedia.org/wiki?curid=1612322", "title": "Decima (disambigua)", "text": ""}
{"id": "1612326", "revid": "1543377", "url": "https://it.wikipedia.org/wiki?curid=1612326", "title": "I'm Gonna Be Alright", "text": "\"I'm Gonna Be Alright\" (Track Masters Remix) \u00e8 il terzo singolo estratto dal terzo album di Jennifer Lopez \"\". Pubblicato nel 2002, il brano vede la partecipazione del rapper Nas. Il brano era gi\u00e0 apparso sull'album J.Lo del 2001, ma \u00e8 solo in questa nuova veste remixata che \u00e8 stato pubblicato come singolo.\nIl Video.\nIl video per \"I'm Gonna Be Alright\" \u00e8 stato girato a New York da Dave Meyers e mostra un caldo giorno di estate a New York attraverso scene della Lopez che fa il bucato, prende il sole, ascolta la musica in un negozio e gioca a baseball per strada. Il video \u00e8 il secondo che la Lopez ha girato con il suo ex-marito Cris Judd."}
{"id": "1612334", "revid": "200568", "url": "https://it.wikipedia.org/wiki?curid=1612334", "title": "Ilide", "text": ""}
{"id": "1612335", "revid": "14203437", "url": "https://it.wikipedia.org/wiki?curid=1612335", "title": "Cus cus", "text": ""}
{"id": "1612337", "revid": "762947", "url": "https://it.wikipedia.org/wiki?curid=1612337", "title": "Dietrich Fischer-Dieskau", "text": "Biografia.\nInizi\u00f2 lo studio del canto a 16 anni sotto la guida di G.A. Walter e poi di H. Weissenborn, debuttando nel 1947.\nDurante la seconda guerra mondiale era nella Wehrmacht quando nel 1945 venne catturato in Italia dagli americani divenendo Prigioniero di guerra per due anni.\nDa allora dopo il ritorno in Germania ha avuto inizio una rapida ascesa di carriera, interpretando ruoli come Rodrigo di Posa in Don Carlo al Deutsche Oper Berlin nel 1948, Rigoletto ed Agamemnon in Ifigenia in Aulide (Gluck) con Josef Greindl nel 1951 a Berlino in versioni ritmiche tedesche, fino al vero e proprio lancio internazionale discografico con \"Tristan und Isolde\" di Richard Wagner, diretto da Wilhelm Furtw\u00e4ngler per la Emi nel 1951-52, nel ruolo di Kurwenal.\nAl Festival di Salisburgo nel 1951 canta \"Lieder eines fahrenden Gesellen\" di Gustav Mahler diretto da Wilhelm Furtw\u00e4ngler con i Wiener Philharmoniker.\nDopo un rapido debutto a Bayreuth nel 1954 come Wolfram von Eschenbach in Tannh\u00e4user (opera) con Ram\u00f3n Vinay, diretto da Joseph Keilberth ed Eugen Jochum, la sua ricchezza di sfumature, perfetta tecnica vocale ed eccellente dizione in tutte le lingue lo fanno emergere come non mai; al Bayreuther Festspiele canta sempre nel 1954 anche in Lohengrin (opera) con Wolfgang Windgassen, Birgit Nilsson ed Astrid Varnay, nel 1955 Parsifal (opera) e nel 1956 Die Meistersinger von N\u00fcrnberg; \nnegli anni '50 e '60 stringe un grande e duraturo sodalizio con due grandi della bacchetta, Ferenc Fricsay e Karl B\u00f6hm e con loro incide capisaldi del repertorio mozartiano e straussiano, nonch\u00e9 l'incisione del \"Wozzeck\" e della \"Lulu\" di Berg.\nNel 1955 canta nella prima assoluta di \"The Creation\" di Wolfgang Fortner a Basilea e nel 1956 di \"F\u00fcnf neapolitanische Lieder\" di Hans Werner Henze a Francoforte sul Meno.\nNel 1956 al Teatro San Carlo di Napoli \u00e8 Oreste in Elettra (Strauss) e a Salisburgo \u00e8 Il Conte di Almaviva ne Le nozze di Figaro diretto da Karl B\u00f6hm con Elisabeth Schwarzkopf, Erich Kunz e Christa Ludwig e tiene un recital con Gerald Moore con musiche di Franz Schubert e Robert Schumann.\nAl Teatro alla Scala di Milano nel 1956 tiene un concerto con musiche di Schubert e nel 1980 canta Die Winterreise con Wolfgang Sawallisch.\nAl Wiener Staatsoper nel 1957 debutta come Jochanaan in Salom\u00e8 (opera) con la Nilsson, Wolfram von Eschenbach in Tannh\u00e4user und der S\u00e4ngerkrieg auf Wartburg ed il Conte Almaviva ne Le nozze di Figaro con Christa Ludwig, nel 1960 \u00e8 Mandryka in Arabella (opera), nel 1961 Evgenij Onegin e nel 1966 Falstaff (Verdi) con Rolando Panerai diretto da Leonard Bernstein.\nA Salisburgo nel 1957 tiene un recital e canta in Ein deutsches Requiem diretto da Herbert von Karajan con Lisa Della Casa, nel 1958 Mandryka in \"Arabella\" diretto da Joseph Keilberth con Anneliese Rothenberger e tiene un recital con musiche di Johannes Brahms, nel 1960 nella ripresa nell'Altes Festspielhaus di \"Le nozze di Figaro\" diretto da Karl B\u00f6hm con Lisa Della Casa e Christa Ludwig e tiene un recital con musiche di Hugo Wolf, nel 1972 nella ripresa nel Kleines Festspielhaus di \"Cos\u00ec fan tutte ossia La scuola degli amanti\", diretto da B\u00f6hm con Gundula Janowitz, Reri Grist, e Hermann Prey, nel 1979 nella prima rappresentazione in concerto nel Gro\u00dfes Festspielhaus di \"La damnation de Faust\" di Hector Berlioz con Frederica von Stade diretto da Seiji Ozawa e nel 1982 nella prima esecuzione assoluta nel Kleines Festspielhaus di \"Sechs Monologe aus \"Jedermann\" di Frank Martin.\nNel 1962 canta Tre arie dall'Elegie f\u00fcr Junge Liebende di Hans Werner Henze al Teatro La Fenice di Venezia e nella prima rappresentazione nel Teatro Eliseo di Roma di \"Elegie f\u00fcr junge Liebende\" di Henze diretto dal compositore.\nDa ricordare anche l'interpretazione di Gunther nel \"Crepuscolo degli dei\" diretto da Solti nel 1965.\nAl Royal Opera House debutta nel 1965 come Mandryka in \"Arabella\" con Lisa Della Casa diretto da Solti e nel 1967 \u00e8 Falstaff.\nNel 1975 canta nella prima assoluta di \"An die Nachgeborenen\" di Gottfried von Einem diretto da Carlo Maria Giulini con Julia Varady nella Carnegie Hall di New York.\nAd Edimburgo nel 1975 \u00e8 il Conte Almaviva ne Le nozze di Figaro con Ileana Cotruba\u0219 e Teresa Berganza diretto da Daniel Barenboim e nel 1984 \u00e8 Duke Bluebeard in Duke Bluebeard's Castle di B\u00e9la Bart\u00f3k con J\u00falia V\u00e1rady.\nNel 1977 al Bayerische Staatsoper e Mandryka in \"Arabella\" diretto da Sawallisch con Edith Mathis, la Varady e Martha M\u00f6dl ed ha sposato il soprano V\u00e1rady.\nAl Grand Th\u00e9\u00e2tre di Ginevra con Sawallisch tiene un recital con musiche di Hugo Wolf nel 1977, canta Die Winterreise nel 1980 e musiche di Johannes Brahms nel 1984.\nNel 1978 canta nella prima esecuzione assoluta nella Neue Philharmonie Saal di Berlino di \"Les espaces du sommeil\" di Witold Lutos\u0142awski diretto dal compositore e nella premi\u00e8re al Bayerische Staatsoper di \"Lear\" di Aribert Reimann con Helga Dernesch e la Varady.\nNel 1987 canta la prima esecuzione assoluta nella Philharmonie Berlin della Sinfonia n. 5 per baritono e orchestra di Isang Yun.\nIl suo repertorio non resta preminentemente tedesco ma spazia anche nel melodramma italiano, abbracciando Rossini, Puccini, Cimarosa e soprattutto Verdi (memorabili in particolare il suo \"Rigoletto\" (diretto da Rafael Kubel\u00edk) e il Marchese di Posa nel \"Don Carlo\" (diretto da Georg Solti), nel repertorio sacro come Bach, Handel, Schumann e Brahms, e nella musica da camera, soprattutto come interprete dei \"Lieder\" di Franz Schubert e Hugo Wolf.\nQuesto artista non ha mai posto per\u00f2 limiti epocali al suo repertorio, affrontando anche frequentemente la musica contemporanea (in primo luogo, quelle del Cardillac di Hindemith e del \"Doktor Faust\" di Ferruccio Busoni).\nSi ritir\u00f2 dalle scene teatrali alla fine del 1978, e dagli inizi degli anni ottanta continu\u00f2 l'attivit\u00e0 esecutiva unicamente in ambito cameristico (talvolta anche oratoriale) come interprete della grande letteratura liederistica romantica, effettuando numerose e pregevoli registrazioni discografiche. In seguito, lasciato il canto alla fine del 1992, ha proseguito l'attivit\u00e0 come docente, direttore d'orchestra e voce recitante, tenendo conferenze ed esponendo le proprie opere pittoriche.\nA lui \u00e8 intitolato l'asteroide 42482 Fischer-Dieskau scoperto nel 1988.\nNel 2005 vince il Polar Music Prize.\nVita privata.\nDietrich Fischer-Dieskau \u00e8 stato sposato (dal 1977) con il soprano ungherese Julia Varady.\nDiscografia Selezionata.\nFischer Dieskau ha registrato principalmente con le etichette EMI, DG e ORFEO.\nDVD &amp; BLU-RAY Selezionato.\nCome Direttore d'orchestra.\nLibri"}
{"id": "1612338", "revid": "72396", "url": "https://it.wikipedia.org/wiki?curid=1612338", "title": "Ban Comic Sans", "text": ""}
{"id": "1612339", "revid": "124795809", "url": "https://it.wikipedia.org/wiki?curid=1612339", "title": "Episodi di Skins (seconda stagione)", "text": "La seconda stagione della serie televisiva Skins \u00e8 stata trasmessa per la prima volta dal 15 giugno 2008 su Jimmy e in chiaro dal 28 settembre 2008 su MTV. Nel mese di dicembre 2009 \u00e8 stata replicata sul canale Mya di Mediaset Premium.\nTony &amp; Maxxie.\nDopo l'incidente avvenuto nell'ultima puntata della stagione precedente, Tony Stonem viene molto aiutato da Maxxie. Nella prima puntata della seconda serie viene fatta infatti una panoramica della sua vita, sconvolta tragicamente da quel terribile incidente che l'ha, tra l'altro, mandato in coma. Tony ha problemi di memoria e di movimento, tanto che ha bisogno di essere aiutato, persino quando va in bagno. Gli altri ragazzi cercano di divertirsi organizzando feste alle quali lui non pu\u00f2 partecipare, quindi si sente emarginato. In particolare si sente abbandonato da Sid, anche se gli \u00e8 stato vicino per tutto il periodo del coma, leggendogli libri, e stando con lui finch\u00e9 per disperazione lo ha abbandonato. Nella prima puntata si vede Sid che si fidanza con Cassie, ma lei parte comunque per la Scozia come aveva programmato, quindi si sentono via chat, per via epistolare e inviandosi reciprocamente dei video. La puntata mostra anche la situazione familiare di Maxxie, il cui padre muratore, nonostante sappia che il figlio ha talento da vendere come ballerino, non gli consente di andare a dei provini, perch\u00e9 vuole che lavori con s\u00e9 come muratore. I giovani vicini di Maxxie lo prendono sempre in giro per la sua omosessualit\u00e0. In particolare un ragazzo lo offende sempre, tanto da suscitare l'ira del padre. Maxxie danza per strada e sul tetto di un palazzo, dove per\u00f2 si accorge di essere spiato e fotografato.\nNel corso di una festa Tony si sottrae dal corteggiamento di Abigain, che tenta di riconquistarlo, ma lui finge di non ricordare chi sia. Insieme a Tony, alla festa c'era anche Effy. Maxxie si trova ad essere inseguito dai vicini di casa : sono dei bulli, razzisti, delinquenti, che lo vogliono picchiare sia perch\u00e9 \u00e8 gay che per come suo padre li ha trattati, ma un ragazzo, che lo offendeva in continuazione, lo aiuta a seminarli, si rivela essere anche lui, omosessuale.\nSketch.\nPuntata dedicata quasi completamente a Sketch, soprannome di Lucy, una nuova ragazza della serie, che si riveler\u00e0 poi colei che fotografava Maxxie quando ballava nel corso del primo episodio. Sketch si \u00e8 innamorata follemente di Maxxie, e vive in un condominio vicino al suo, insieme alla madre disabile che deve accudire e alla quale mente, dicendo che lui \u00e8 il suo fidanzato. Sapendo che Maxxie \u00e8 omosessuale si veste come un maschio e gli lascia dei regali nell'armadietto a scuola. Una notte, dopo una festa in maschera si infiltra addirittura in casa sua restando sotto il letto fino al mattino seguente. Quando Maxxie trova una molletta per capelli in camera sua si insospettisce e successivamente scopre che \u00e8 di Sketch. Alla recita teatrale Michelle, non riesce ad esibirsi in quanto viene intossicata da Sketch che prender\u00e0 il suo posto nell'esibizione. Nel corso della recita, dopo il bacio finale tra Maxxie e Sketch, il ragazzo le riferisce di non aver provato nulla e le impone di lasciarlo in pace. L'episodio si conclude con Sketch che va a trovare Anwar e lo seduce portandolo a letto, ma, mentre copulano lei accarezza una foto di Maxxie.\nSid.\nSid, chattando con Cassie, gli chiede di attivare la webcam per vederla, ma lei dice di non riuscirci. Nonostante questo, per sbaglio l'attiva, e, senza che lei lo sappia, lui la vede in una camera, seminuda a letto con un ragazzo. In realt\u00e0 quel ragazzo \u00e8 gay, e la sta aiutando a scegliere un completino intimo per sedurre Sid, ma quest'ultimo fraintende, in quanto il collegamento webcam si chiude prima che lui possa chiarire. Il padre di Sid, Mark Jenkins, appena entrato in camera ha visto la scena, cerca inutilmente di consolarlo, ma Sid gli fa notare che anche lui non ha saputo tenersi stretta la sua donna. Quel giorno devono arrivare Alex, il padre di Mark, e Sandy, il fratello, coi suoi due figli ; per questo Mark ha convinto la moglie a tornare da lui per non rivelare a suo padre che lei sta con un altro compagno. Il padre di Mark non ha stima per lui ed appare molto legato a Sandy, infatti gli ha lasciato la sua ditta e gli sta per comprare una casa da 1,7 milioni di sterline. Sid, parlando in privato con Mark, gli fa notare che \u00e8 stato trattato veramente male e considerato quasi uno sconosciuto. Un esempio sta nel fatto che il padre di Mark, il fratello ed i nipoti si chiamano rispettivamente Alex, Sandy, Lex e Ally, tutte abbreviazioni di Alexander. Inoltre in ogni discorso Alex trova il modo di parlare male di Mark, considerandolo un fallito, e di elogiare Sandy, ma Mark non vuole difendersi perch\u00e9 il padre ha da anni una malattia al cuore e rischia di morire. Sid riesce a parlare con Cassie via webcam e la lascia offendendola e sgridandola, senza darle il tempo di spiegare. Intanto, mentre tra Mark e la moglie, insieme a letto, sembra rinascere qualcosa, il nuovo compagno della madre di Sid raggiunge la casa ed entra con la forza per riprendersi la sua donna. Questa azione fa s\u00ec che Alex scopra la verit\u00e0 su Mark e la moglie, occasione per offenderlo di nuovo e maltrattarlo. Mark non riesce pi\u00f9 a contenersi e butta fuori di casa gli ospiti comprendendo che suo padre ha sempre usato la sua malattia per sfruttarlo. Prima di portare al pronto soccorso il proprio compagno, la moglie di Mark gli promette che lo chiamer\u00e0 entro pochi giorni; lui, finalmente realizzato, si siede in poltrona con un drink in una mano ed una sigaretta nell'altra e viene trovato morto da Sid il mattino seguente.\nSid \u00e8 disperato e non sa come comportarsi, va a scuola, cerca di parlare con Tony ma non riesce a dirgli cosa \u00e8 successo. I due vanno ad una festa e finalmente Sid riesce a dire tutto a Tony, che lo accompagna a casa e lo convince a chiamare sua madre. La puntata termina con Sid che decide di partire per la Scozia per riconciliarsi con Cassie, ma lei ha avuto la stessa idea ed \u00e8 partita per andarlo a trovare a Bristol.\nMichelle.\nMichelle, passando davanti alla casa di Tony, \u00e8 indecisa se andarlo a trovare, quando lui le manda un messaggio, per cui lei decide di andarci. Nonostante l'atteggiamento di Anthea, irritata dal fatto che dopo l'incidente Michelle abbia lasciato Tony da solo, lui insiste e la fa salire. L'incontro \u00e8 assai deludente, visto che lei cerca di sedurlo, ma lui sembra essere diventato impotente. Michelle se ne va con un regalo di compleanno lasciatole da Tony, che preferisce non andare alla festa. Lei si trasferisce in una nuova casa appartenente al nuovo compagno della madre, ricco e con una figlia di primo letto viziata che suscita l'antipatia di Michelle. Gli altri ragazzi, che non erano molto invogliati ad andare alla festa di compleanno, cambiano idea dopo aver conosciuto la sorellastra di Michelle, che mette a disposizione la sua automobile per andare in spiaggia tutti insieme a festeggiare per poi dormire in tenda.\nIn campeggio Maxxie viene a sapere della relazione tra Anwar e Sketch, che ha raggiunto di nascosto la spiaggia, e non rimane molto felice del fatto che Anwar non gli abbia parlato della cosa. Durante la notte Sid e Michelle fanno l'amore e la mattina dopo, mentre lui dorme, lei scarta il regalo di Tony trovando un orologio. La puntata termina quando i due vanno a casa di Sid ed entrano in camera per copulare trovandovi Cassie, che era tornata per spiegare a Sid cosa era successo in Scozia e riconciliarsi con lui.\nChris.\nChris viene espulso dal college a causa dei suoi pessimi voti e del suo comportamento trasgressivo. Cercando disperatamente di risolvere il suo problema, fa un patto con Jal, secondo il quale lei non deve pi\u00f9 dire di no alle proposte che le vengono fatte, mentre lui deve smettere di dire 'fanculo' e cercare un lavoro. La sera i ragazzi partecipano ad una festa dove Cassie fa scoprire a tutti la relazione tra Sid e Michelle. Chris promette a Jal che cercher\u00e0 di smettere di drogarsi e cercher\u00e0 un lavoro onesto. I due, in un momento confusionale si baciano e si mettono insieme. Lui trova lavoro in un'agenzia immobiliare e va a vivere abusivamente in una casa piccola e invivibile, che non riesce a vendere, convincendo Jal che la casa sia sua. Lei, molto contenta che abbia trovato lavoro e casa in un giorno solo, copula con lui. Cassie va a vivere a casa di Chris, e, senza avvertirlo organizza una festa di inaugurazione.\nAngie torna in citt\u00e0 e va a trovare Chris sul lavoro. Lui \u00e8 confuso perch\u00e9 sa di amare Jal, ma \u00e8 profondamente attratto da Angie, che, la sera della festa di inaugurazione, in assenza di Jal, lo seduce copulando in bagno. Chris si ferma a met\u00e0 pensando a Jal, ma quest'ultima, giunta alla festa, capisce che cos'\u00e8 successo e lascia il ragazzo, proprio il giorno in cui scopre di essere incinta di lui. L'episodio si conclude con Angie che lascia una casa a Chris, e Jal che si rimette insieme a quest'ultimo, dopo aver capito che l'ama davvero.\nTony.\nLe condizioni fisiche e mentali di Tony stanno nettamente migliorando, ma, ad una festa con gli amici, si scopre molto turbato dalla relazione tra Sid e Michelle. Non avendo fatto uso di droghe dal giorno dell'incidente, ne sente una voglia pazzesca per cui prende alcune pasticche, il cui effetto \u00e8 inizialmente piacevole, ma va pian piano trasformandosi in uno sfogo di gelosia verso Sid, per finire in un attacco di panico. Tony corre in bagno, vomita, ed inizia a respirare a fatica, ma, dal bagno accanto, una ragazza, Beth (Janet Montgomery) gli parla aiutandolo a superare l'attacco. Superato il panico Tony la vede finalmente in faccia e parlando con lei scopre che, nonostante sia per lui una sconosciuta, sembra conoscerlo molto bene.\nL'indomani Tony, dopo che Sid e Michelle sono andati a trovarlo per cercare invano di fargli accettare la situazione, si reca ad un colloquio per accedere all'universit\u00e0, trovandosi in una bizzarra situazione a met\u00e0 tra il sogno e la realt\u00e0. Durante il viaggio in treno, incontra un uomo con met\u00e0 faccia ricoperta di piaghe da ustione. L'uomo, come la ragazza della sera prima, parla in modo strano, sembra sapere molte cose riguardo a Tony e cerca di fargli capire, usando come metafora le sue cicatrici, che non deve nascondere i suoi problemi, ma li deve esprimere per tentare di risolverli. All'universit\u00e0 Tony incontra alcune persone a dir poco strane: un preside senza scrupoli, identico all'uomo sul treno eccetto per le cicatrici; la ragazza che ha conosciuto nel locale la sera prima, che cerca di condurre Tony alla trasgressione e ad un comportamento da persona libera, e due guide a dir poco bizzarre che cercano invece di tenerlo lontano dalla ragazza e di fargli rispettare rigorosamente le regole. Tony, in questa continua lotta tra trasgressione e rigore, finisce ad avere un rapporto sessuale con la ragazza, sconfiggendo finalmente l'impotenza causata dall'incidente e tornando a tutti gli effetti sano e intelligente com'era prima.\nTornando ad una festa nello stesso locale della sera precedente, Tony va in bagno, dove trova Sid e Michelle che copulano e li ferma, cercando di far capire loro che la situazione che si \u00e8 venuta a creare \u00e8 profondamente sbagliata; Sid ama Cassie, e in realt\u00e0 sta con Michelle solo per consolarsi, Michelle invece usa Sid come rimpiazzo di Tony, che, fino a quel momento, non era pi\u00f9 capace, fisicamente e mentalmente, di amarla.\nLa puntata termina mentre Tony si spoglia per andare a letto, felice di essere finalmente guarito e con la sensazione che tutti i problemi e le situazioni sgradevoli conseguenti all'incidente iniziano a dissolversi. Mentre si spoglia, si nota sulla sua spalla un tatuaggio, simbolo di passione.\nProbabilmente, tutto ci\u00f2 era successo a causa dalle droghe assunte da Tony, infatti il tatuaggio di Tony \u00e8 lo stesso della ragazza misteriosa. Questo spiegherebbe tutte le stranezze di questo episodio.\nEffy.\nIn casa Stonem la situazione non \u00e8 delle migliori: il padre di Tony ed Effy \u00e8 andato in Francia per lavoro e la madre, in seguito all'incidente di Tony e alla mancanza del marito, \u00e8 caduta in depressione. Effy deve riuscire a portare alla sua insegnante d'arte un buon lavoro entro la fine della settimana, altrimenti verr\u00e0 espulsa dalla scuola. Inoltre, la stessa insegnante, le affida il compito di seguire ed aiutare Pandora, una sua nuova compagna di classe alquanto bizzarra. Effy non ha idea di come portare a termine il suo lavoro, quindi sfruttando la situazione di Sid, che vorrebbe tornare con Cassie ma lei lo ignora, gli propone di fare un disegno per lei, con la promessa che lei stessa, in cambio, rimetter\u00e0 a posto il suo rapporto con Tony e con Cassie. Sid, dopo parecchi tentativi, riesce a completare una discreta pittura. Effy intanto si \u00e8 adoperata sfruttando una serie di situazioni per aiutare Tony a riconciliarsi con Michelle e Sid a tornare con Cassie.\nMichelle aveva rispedito a Tony l'orologio che le aveva regalato, ma frantumato. Effy lo fa aggiustare e lo invia a Michelle dopo averci fatto incidere la scritta 'Forever'. In seguito va a parlare con Cassie cercando invano di convincerla a tornare da Sid. Non essendoci riuscita convince un ragazzino innamorato di lei a sedurre Cassie, fotografandoli mentre si baciano. Mentre Sid dorme in camera di Effy dopo aver completato il disegno, lei gli attacca addosso le foto di Cassie con il ragazzino. Queste suscitano l'ira di Sid che, raggiunta tempestivamente la casa dove abita Cassie, ha una discussione con lei e finiscono per rimettersi insieme.\nAlla fine Effy prende il disegno fatto da Sid, dandolo per\u00f2 a Pandora e non completandone uno per s\u00e9. Viene quindi espulsa dalla scuola, senza aver prima per\u00f2 aver espresso, la sua idea di emozioni dell'arte, suscitando il compiacimento della sua insegnante. Sid si riavvicina a Tony e in casa Stonem ritorna il padre, facendo contenta Anthea.\nJal.\nJal \u00e8 combattuta e confusa, e sta pensando di abortire. Tuttavia non riesce a dirlo a Chris e si nasconde dietro le sue audizioni di clarinetto al conservatorio. Le cose sono complicate ancor di pi\u00f9 dall'arrivo degli esami, e la decisione della preside di fare lezioni aggiuntive per preparare meglio la classe, ritenuta poco efficiente agli esami, cosa che Jal non riuscir\u00e0 a sostenere. Come se non bastasse anche i rapporti con il padre, gi\u00e0 turbolenti, vengono guastati ancora di pi\u00f9 dalla sua confessione a bruciapelo di essere incinta, davanti al padre e i fratelli. In questo episodio si scoprir\u00e0 che anche Cassie sa della gravidanza di Jal, e poi lo verr\u00e0 a sapere anche Michelle. L'episodio si conclude in modo traumatico: Jal e Cassie verranno a sapere che Chris, ricoverato d'urgenza all'ospedale, ha tenuto nascosto per tutto quel tempo di essere erede di una malattia particolare, un embolo al cervello che aveva ucciso tempo addietro suo fratello Peter.\nCassie.\nCassie continua la sua convivenza con Chris e Jal, a cui si \u00e8 aggiunto anche Sid. Jal \u00e8 sempre molto impegnata e quindi si assenta spesso da casa, per questo Cassie si prende cura di Chris, dimesso dall'ospedale. Cassie sosterr\u00e0, non senza difficolt\u00e0, un esame di filosofia. Una volta tornata a casa, Sid le annuncia che di l\u00ec a poco ceneranno insieme a Tony e Michelle. Cassie non sopporta la presenza di Michelle, e per questo lascer\u00e0 la tavola prima della fine della cena. Cassie si rifugia in camera, in preda a paure e turbamenti. Sid la segue, e, dopo aver parlato un po', i due si lasciano andare ad una notte di passione. Nel frattempo arriva Jal; Tony e Michelle se ne vanno, lasciando Chris e Jal da soli e Jal gli confessa di essere incinta e di voler abortire. La sera seguente Cassie, tornando a casa, incontra la madre di Chris, disperata alla sola idea che anche lui possa morire per la stessa malattia di suo figlio pi\u00f9 grande, perci\u00f2 decide di andarsene prima di aver parlato con lui. Cassie entra in casa e si intrattiene con Chris, regalandogli la maglietta che aveva rubato per lui il giorno prima. Purtroppo, quella stessa sera, Chris sar\u00e0 preso da un altro attacco, quello fatale. Cassie chiama l'ambulanza e in preda al dolore e al panico, scappa. Fugge fino in America, a New York, abbandonando Sid e gli altri e trovando ospitalit\u00e0 presso Adam, un ragazzo di Manhattan.\nEveryone.\nIl postino consegna le buste con i risultati dell'esame a tutti i ragazzi. La promessa fatta a Chris \u00e8 quella di aprire le lettere dopo il funerale. Sid \u00e8 rimasto a dormire da Tony dopo una notte passata fuori a bere e mentre dorme \"sogna\" Cassie. Quando torna a casa ha un incontro con Graham Miles, il padre di Chris che impone a Sid e ai suoi amici di non partecipare al funerale, accusandoli di essere dei tossici e di aver quindi \"traviato\" suo figlio. Sid sconvolto va da Tony per raccontargli ci\u00f2 che \u00e8 appena successo. Insieme decidono di rubare il feretro in modo da poter celebrare un proprio personale funerale e onorare in questo modo Chris. Ecco che parte la bara, con un inseguimento del carro funebre alla Mini del padre di Sid, sulla quale \u00e8 legata la bara trafugata. Nel frattempo Anwar \u00e8 preoccupato per il risultato degli esami. Jal, dopo aver abortito, va a dormire da Michelle che cerca di aiutarla a superare il trauma. Intanto Sid e Tony portano la bara nell'appartamento dove hanno convissuto Chris e Cassie, ma Jal e Michelle non condividono il gesto compiuto e convincono Sid e Tony a riportare indietro il feretro. Al funerale, ovviamente, tutti gli amici si presentano e ricordano Chris come lui avrebbe voluto. \u00c8 il momento di aprire le buste, sono tutti diplomati, tranne Anwar, che avendo gi\u00e0 aperto la busta nel pomeriggio se ne va prima che gli altri lo scoprano, e, confuso, va a parlare con Sketch. I due si interrogano sul futuro. Sid, grazie a un regalo di Tony, pu\u00f2 partire per New York per cercare Cassie. Nella penultima immagine il ragazzo si ferma di fronte al bar dove Cassie lavora, ma i due non si incrociano. Riusciranno a ritrovarsi? Maxxie parte per Londra con il suo ragazzo James, e chiede ad Anwar, giunto appena in tempo a salutarli, di partire insieme con loro. Sketch rimarr\u00e0 a Bristol da sola come gi\u00e0 aveva immaginato. Tony andr\u00e0 a Cardiff e Michelle a York; i due si riconciliano, ma non si rimettono insieme. Jal studier\u00e0 clarinetto. Nell'ultima inquadratura si vede Effy che sorride nel letto di Tony, nella stessa posizione del fratello nella scena di apertura della prima stagione."}
{"id": "1612340", "revid": "287204", "url": "https://it.wikipedia.org/wiki?curid=1612340", "title": "Aldo Anzuini", "text": "Carriera.\nGiocatore.\nIn carriera ha disputato 11 incontri in Serie A con la maglia della nella stagione 1966-1967. L'anno seguente passa al Vicenza, sempre in massima serie, senza per\u00f2 mai giocare in partite ufficiali; torna quindi alla Lazio, nel frattempo retrocessa in Serie B, ma anche qui non scende mai in campo in nessuna partita di campionato, e viene ceduto al Savona in Serie C. Nella prima stagione con la squadra ligure gioca 29 partite, nella seconda ne disputa 18, mentre nella stagione 1970-1971 gli incontri disputati sono 17.\nDalla stagione 1971-1972 gioca nella Sambenedettese, con cui disputa tre campionati complessivi di terza serie, per un totale di 112 presenze senza nessun gol realizzato; nell'ultima di queste stagioni la squadra conquista inoltre la promozione in Serie B, dove Anzuini gioca per due anni, con complessive 34 presenze.\nA partire dalla stagione 1976-1977 scende di categoria, tornando a giocare a Roma nell'ALMAS, terza squadra della capitale, con cui gioca per due anni consecutivi in Serie D, conquistando nella stagione 1977-1978 una promozione in Serie C2, dove gioca per altri 3 anni fino al 1981, anno in cui chiude la sua carriera da calciatore.\nAllenatore.\nHa allenato per una stagione L'Aquila e per una stagione l'Astrea."}
{"id": "1612341", "revid": "122568104", "url": "https://it.wikipedia.org/wiki?curid=1612341", "title": "Graziano Origa", "text": "Attivit\u00e0.\nOpera in campo editoriale come autore e creativo indipendente dal 1972 ed \u00e8 giornalista dal 1976.\nArt director, saggista, fotografo, artista punk e poeta dell'immaginario grafico.\nNoto per i suoi libri sui fumetti e per i suoi ritratti pittorici di personaggi famosi.\nEsordisce al principio degli anni settanta sul quotidiano \"L'Unione Sarda\" e su riviste di settore quali \"Esquire &amp; Derby\", \"Prima Comunicazione\", \"if\", \"ABC\".\nNel 1973 stampa la rivista underground \"Contro\" e nello stesso anno fonda lo StudiOriga con un gruppo di aspiranti fumettisti (fra cui Corrado Roi, Fabio Civitelli, Enea Riboldi che diventeranno disegnatori di \"Dylan Dog\", \"Tex Willer\", \"Dampyr\" della Bonelli Editore).\nIn quegli anni pubblica con Edizioni Ottaviano \"L'enciclopedia del fumetto\"\nDa marzo del 1978 dirige \"Gong\", periodico di musica rock e cultura giovanile.\nL'anno dopo crea il movimento denominato PUNK ART, una filosofia di vita che si esplica con happening trasgressivi e quadri 'foto-grafici' di personaggi italiani della moda, della politica e della cultura, da Moro a Pier Paolo Pasolini fino a Sid Vicious e Giorgio Armani. Origa diventa quindi protagonista del mensile di moda decadente \"Punk Artist\". Nel 1980 gira il film \"Punk Artist The Movie\" e pubblica il volume \"Diary of a Punk Artist\", manifesto di Comportamentistica &amp; Gossip.\nDal 1983 - con il suo partner fotografo Joe Zattere - vive a New York, Miami e Key West. A Manhattan il suo lavoro consiste in illustrazioni e ritratti per l'unico quotidiano statunitense in lingua italiana \"America oggi\", il mensile \"Executive\", il settimanale hard-trash \"Screw Magazine\", \"The Advocate\" e le riviste patinate \"Torso\", \"Blueboy\", e la pi\u00f9 nota testata sui fumetti americani The Comics Journal. A New York conosce e collabora con Andy Warhol e Keith Haring.\nTornato in Italia, crea varie riviste fra cui il mensile \"Focus\" (arte e fotografia, 1985) e Fumetti d'Italia (1992), news magazine del settore per il quale crea anche Videomax, avventure seriali di un hacker supereroistico.\nIn oltre trentacinque anni di attivit\u00e0 realizza una decina di guide tra cui \"Enciclopedia del Fumetto\" (due volumi, Ottaviano, 1977), \"I mondi di Dylan Dog\" (1992), \"Incredibili Comics!\" (2003) e il libro di ritratti di personalit\u00e0 celebri \"Faces\" (2009) pubblicato dalla Rossi Project di New York."}
{"id": "1612342", "revid": "1924342", "url": "https://it.wikipedia.org/wiki?curid=1612342", "title": "Too Lost in You", "text": "Too Lost In You \u00e8 una canzone scritta Diane Warren e cantata dalle Sugababes, originariamente interpretata dalla cantante francese Patricia Kaas con il titolo \"Quand j'ai peur de tout\", portata all'Eurovision Song Contest in rappresentanza della Francia.\nLa canzone ha trovato il successo nel 2003, quando la versione delle Sugababes \u00e8 stata inserita nella colonna sonora del film campione d'incassi \"Love Actually\", con Hugh Grant, Laura Linney e Keira Knightley.\nIl 15 dicembre 2003 \u00e8 stata pubblicata come singolo dall'etichetta discografica Island ed \u00e8 stata estratta dal terzo album del gruppo, \"Three\"."}
{"id": "1612350", "revid": "1654832", "url": "https://it.wikipedia.org/wiki?curid=1612350", "title": "Atto senza parole I", "text": "Atto senza parole (in lingua originale \"Act sans paroles\") \u00e8 un'opera teatrale in un atto unico scritta nel 1956 dal drammaturgo Samuel Beckett. Poich\u00e9 fu composta contemporaneamente ad \"Atto senza parole II\", che ne rappresenta quasi il seguito, \u00e8 chiamata anche Atto senza parole I.\nLa pi\u00e8ce s'inserisce nella ricerca di Beckett verso la scarnificazione del testo teatrale, spogliato dei mezzi espressivi verso la pienezza dell'azione drammatica tramite \"l'annullamento, l'immobilit\u00e0 ed il silenzio\".\nInsieme alla esplorazione della esistenza umana, l'opera vuole esprimere anche una tensione verso una sorta di teatro puro, inserendosi nel filone del mimo corporale contemporaneo, nato a Parigi negli anni trenta grazie ad \u00c9tienne Decroux.\nTrama.\nSulla scena, in una landa desolata illuminata da una luce accecante troviamo un solo personaggio la cui identit\u00e0 \u00e8 ignota: non ha niente neanche un nome, viene identificato con la lettera P. Da destra, da sinistra e dall'alto gli giunge il suono di un fischio che richiama la sua attenzione e ne condiziona l'esistenza: \u00e8 infatti il fischio che gli permette o limita i movimenti, come fosse una sorta di comando. Vengono calati degli oggetti: un piccolo albero con un solo ramo e una chioma, un paio di grandi forbici da sarto, una caraffa con la scritta \"EAU\" che cercher\u00e0 invano di prendere, una corda a nodi con cui cercher\u00e0 inutilmente di suicidarsi dopo il fallimento dei vari tentativi di prendere la caraffa, dei cubi di varia grandezza che cercher\u00e0 di utilizzare per raggiungere l'acqua. Alla fine, sfinito, caduto dal cubo sul quale era salito, si lascer\u00e0 sdraiato a terra con la caraffa a due passi da lui, ma che ormai non vorr\u00e0 pi\u00f9 prendere. La violenza al personaggio sta nel fatto di aver stimolato la sua intelligenza per poi reprimere la sua volont\u00e0.\nRappresentazioni.\nLa prima rappresentazione avvenne a Londra al Royal Court Theatre il 3 aprile 1957, assieme alla prima di \"Finale di partita\"; la prima italiana avvenne nel 1962 per la regia di Franco Enriquez e l'interpretazione di Glauco Mauri."}
{"id": "1612351", "revid": "767487", "url": "https://it.wikipedia.org/wiki?curid=1612351", "title": "Ernst Haefliger", "text": "Allievo al Conservatorio di Zurigo, si \u00e8 perfezionato a Vienna con Julius Patzak e a Ginevra con Fernando Carpi.\nFin dal suo esordio (nel 1942 a Zurigo, come Evangelista nella \"Passione secondo Giovanni\" di Bach) si \u00e8 distinto per la precisione, l'eleganza e la raffinatezza del proprio stile vocale, nonostante un timbro di non ampia risonanza.\nBuon interprete operistico (ha a lungo lavorato alla Deutsche Oper di Berlino), si \u00e8 distinto soprattutto nel campo liederistico (eccellenti le sue interpretazioni schubertiane) e oratoriale, specie in Bach."}
{"id": "1612352", "revid": "115233846", "url": "https://it.wikipedia.org/wiki?curid=1612352", "title": "Campolongo (Santo Stefano di Cadore)", "text": "Campolongo (\"Cianplongo\" in ladino) \u00e8 frazione del comune di Santo Stefano di Cadore, in provincia di Belluno.\nPosto alla confluenza tra il fiume Piave e il torrente Frison, si sviluppa lungo i due assi viari principali che lo attraversano, la strada statale per Sappada e la vecchia strada militare che, risalendo la Val Frison, lasciandosi a destra il gruppo montuoso delle Tre Terze, raggiunge forcella Merendera, e di l\u00ec l'altopiano di Casera Razzo.\nIl paese, nato da insediamenti estivi di pastori, poi stanziatisi regolarmente attorno al decimo secolo dopo Cristo, come in altre zone della Val Comelico, \u00e8 circondato da prati e boschi, gestiti dalla Regola, antica istituzione di gestione delle terre comuni. Come il resto della Val Comelico, il paese vive oggi la difficile fase di conversione della propria economia, data la crisi della manifattura di occhiali ed astucci per occhiali."}
{"id": "1612353", "revid": "547034", "url": "https://it.wikipedia.org/wiki?curid=1612353", "title": "Tempio di Fauno", "text": "Il tempio di Fauno (latino: \"aedes Fauni\") era l'unico tempio di Roma dedicato al dio Fauno ed era edificato sull'Isola Tiberina.\nIl tempio, un esastilo prostilo, venne edificato sull'estremit\u00e0 meridionale dell'Isola Tiberina dagli edili plebei Gneo Domizio Enobarbo e Gaio Scribonio Libone nel 196 a.C.: la sua costruzione fu finanziata da una multa comminata dagli stessi al possessore di un gregge che, probabilmente, aveva pascolato indebitamente su di un pascolo pubblico (Fauno era il dio delle greggi).\nDomizio dedic\u00f2 il tempio nel 194 a.C., alle idi di febbraio, che anticipavano di due giorni la festivit\u00e0 romana maggiore di Fauno, i \"Lupercalia\"."}
{"id": "1612359", "revid": "123495805", "url": "https://it.wikipedia.org/wiki?curid=1612359", "title": "Esco di rado e parlo ancora meno", "text": "Esco di rado e parlo ancora meno \u00e8 un album di Adriano Celentano, uscito il 10 novembre 2000. Il disco doveva inizialmente uscire nella primavera del 2001 ma fu anticipato su pressioni della Sony per sfruttare le vendite natalizie; al momento dell'uscita il precedente \"Io non so parlar d'amore\" era ancora nella top 50 italiana degli album pi\u00f9 venduti. I singoli \"Per averti\" e \"Apri il cuore\" contribuiscono al grande successo dell'album (1.500.000 di copie), uno dei pi\u00f9 apprezzati nella carriera del molleggiato. Come per l'album precedente, anche in questo caso, pochi mesi dopo l'uscita, il molleggiato torna su RaiUno con uno show di 4 puntate: \"125 milioni di cazzate\" che fa registrare grandi ascolti e grandi polemiche.\nIl disco.\nIl team produttivo \u00e8 lo stesso di \"Io non so parlar d'amore\" con la coppia Mogol e Gianni Bella che compone quasi tutti i brani. Il disco ripete dunque la formula vincente del precedente ma risulta meno immediato in alcune parti: accanto a brani tipici del repertorio di Celentano da segnalare \"Il figlio del dolore\" scritto insieme al batterista Mauro Spina che narra di una violenza sessuale in una guerra e che vede Celentano duettare con Nada, \"Io sono un uomo libero\", scritta da Ivano Fossati, con la quale Celentano dichiara la propria libert\u00e0 e la propria astensione verso gli schieramenti politici (\"...n\u00e9 destra n\u00e9 sinistra...\") e \"Le stesse cose\" che porta la firma di Carlo Mazzoni. Il brano \"Index\" \u00e8 un mix di alcuni brani del disco.\nSuccesso commerciale.\nL'album ha esordito al primo posto in classifica con 350.000 copie vendute in una sola settimana, superando il risultato del disco precedente \"Io non so parlar d'amore\", che nella sua prima settimana di uscita aveva venduto 100.000 copie."}
{"id": "1612361", "revid": "767487", "url": "https://it.wikipedia.org/wiki?curid=1612361", "title": "After Bathing at Baxter's", "text": "After Bathing at Baxter's \u00e8 il terzo album in studio dei Jefferson Airplane pubblicato dalla RCA Victor nel 1967.\nRispetto all'album \"Surrealistic Pillow\", uscito alcuni mesi prima, \"After Bathing at Baxter's\" ha una struttura molto pi\u00f9 complessa. \u00c8 composto da pi\u00f9 canzoni raggruppate in diverse \"suites\".\nIl disco.\nL'album si caratterizza per la presenza di lunghe composizioni sperimentali come lo strumentale \"Spare Chaynge\" (nove minuti di durata) e l'insolita \"Rejoyce\" di Grace Slick, un omaggio a James Joyce e al suo romanzo \"Ulysses\". Molte delle tracce sull'album riflettono la voglia di sperimentare nuovi orizzonti musicali maggiormente \"free\" da parte della band, possibilit\u00e0 acquisita grazie al successo commerciale riscosso con il precedente album \"Surrealistic Pillow\". In \"After Bathing at Baxter's\" non \u00e8 incluso nessun brano dall'impatto commerciale paragonabile agli ultimi singoli \"Somebody to Love\" e \"White Rabbit\", che poco tempo prima avevano avuto un buon successo.\nIl disco raggiunse la posizione numero 17 in classifica negli Stati Uniti. Il primo singolo estratto dall'album,\"The Ballad of You and Me and Pooneil\" raggiunse la posizione numero 42, mentre il secondo singolo, \"Watch Her Ride\" si ferm\u00f2 alla numero 61.\nLa copertina.\nIl disegno della doppia copertina dell'album fu realizzato dal fumettista Ron Cobb divenuto poi un affermato scenografo e artista concettuale per il cinema (sue invenzioni sono molti dei bizzarri alieni di \"Guerre stellari\"). Nel disegno, ispirato graficamente ai lavori dell'illustratore Heath Robinson, \u00e8 rappresentato una macchina volante fusione di un triplano e di una idealizzata casa d'inizio secolo nel tipico stile di quelle presenti nel quartiere di Haight-Ashbury a San Francisco, luogo nevralgico della Summer of Love e del movimento hippie. I Jefferson Airplane, nel 1968, compreranno una casa simile, in stile neo-coloniale, nei pressi di Haight-Ashbury al 2400 di Fulton Street e la trasformeranno nella loro base. L'\"aeroplano Jefferson\" del disegno sorvola una citt\u00e0 devastata dalla cultura del consumismo e rappresentata come una grande discarica e un cimitero di automobili."}
{"id": "1612362", "revid": "122910479", "url": "https://it.wikipedia.org/wiki?curid=1612362", "title": "Caleotto", "text": "Caleotto (\"Cale\u00f2t\" in dialetto lecchese) \u00e8 un quartiere di Lecco residenza per oltre due secoli della famiglia di Alessandro Manzoni.\nAlessandro Manzoni vi pass\u00f2 alcuni periodi, soprattutto nell'infanzia e nella prima giovinezza, come ricorda nell'introduzione del Fermo e Lucia: \"La giacitura della riviera, e le viste lontane, tutto concorre a renderlo un paese che chiamerei uno dei pi\u00f9 belli del mondo, se avendovi passata una gran parte dell'infanzia e della puerizia, e le vacanze autunnali della prima giovinezza, non riflettessi che \u00e8 impossibile dare un giudizio spassionato dei paesi a cui sono associate le memorie di quegli anni\".\nIl primo dei Manzoni che abit\u00f2 nella casa del Caleotto fu Giacomo Maria Manzoni \"abitante ab Caliotto, Territorio di Lecco\", come si legge in un documento datato 15 agosto 1612.\nDopo di lui tutti gli antenati di Alessandro Manzoni vissero in questa casa e quasi tutti vi nacquero, come pure il suo stesso padre don Pietro Manzoni il 2 luglio 1736.\nNel 1818 lo scrittore vendette a Giuseppe Scola la villa e tutti i suoi possedimenti lecchesi, trasferendosi definitivamente a Milano nella casa di via Morone, acquistata da Alberico de Felber nel 1813. A Milano ed a Brusuglio, la villa ereditata da Carlo Imbonati, Alessandro Manzoni cominci\u00f2 nel 1821 a scrivere i Promessi Sposi, ambientandoli proprio nei paesi della sua infanzia.\nNella villa \u00e8 ora ospitato il Civico Museo Manzoniano."}
{"id": "1612363", "revid": "767487", "url": "https://it.wikipedia.org/wiki?curid=1612363", "title": "Palisadekirke", "text": "Una chiesa palizzata \u00e8 una chiesa costruita con \"palizzate\", ceppi di legno strutturale tagliati per il lungo, piantati nel terreno, nella ghiaia o sopra una piattaforma. Le palizzate formano una parte integrante del sistema portante dell'edificio.\nCostruzione.\nSi pensa che questo tipo di costruzione sia precedente a quella con pali inseriti direttamente nel terreno, a chiamata stolpekirke, in seguito stavkirke. Una chiesa palizzata aveva le mura spesso inserite completamente o parzialmente nella ghiaia e possono essere identificate nei ritrovamenti archeologici. A volte una nuova chiesa \u00e8 stata costruita attorno ad una gi\u00e0 esistente e i resti di quest'ultima si trovano sotto al suo pavimento.\nLa costruzione stessa consisteva nella sua forma pi\u00f9 semplice in pali, piantati uno vicino all'altro dentro una fossa nel terreno, con il tetto appoggiato direttamente sopra i tronchi. In seguito i ceppi vennero tagliati in due met\u00e0, con il lato piatto puntato verso l'interno. Lungo i bordi \"og kantene kunne bli avrettet eller utstyrt med not og fj\u00f8r\".\nPer prevenire un veloce deterioramento, i tronchi (\"staveplanks\") venivano bruciati nella parte inferiore ed impregnati di catrame. Le file di \"staveplanks\" venivano posate sopra un fossato di ghiaia. Nonostante ci\u00f2 erano comunque soggetti all'umidit\u00e0 e si deteriorarono.\nPer un lungo periodo si \u00e8 creduto che questo stile di costruzione per le chiese sia scomparso prima dell'anno 1000, ma ricerche successive mostrarono che era ancora abbastanza comune sino al XIII secolo. Non esiste nessuna chiesa di questo tipo in Norvegia, n\u00e9 ve ne sono stati trovati i resti, anche se molte delle stavkirke esistenti oggi si trovano l\u00ec.\nAnche se questo tipo di chiesa \u00e8 oggi quasi totalmente scomparso, vi sono due sopravvissuti di eccezione.\nUna chiesa di questo tipo \u00e8 stata trovata nel Gotland in Svezia, come tavole del pavimento di un'altra chiesa medioevale. Questo rende possibile dire oggi, con qualificata certezza, come questo tipo di chiesa possa essere comparso. La chiesa ricostruita viene chiamata Stavkirke di Hemse, anche se \u00e8 una chiesa palizzata. La chiesa ad oggi \u00e8 smantellata e conservata.\nIn Inghilterra vi \u00e8 un'altra chiesa che \u00e8 sopravvissuta sino ad oggi, la chiesa di Greensted, che possiede ancora i suoi enormi muri in palizzata. Anche se molto dibattuta, viene spesso classificata come i resti di una chiesa palizzata, o pi\u00f9 debolmente come stavkirke. Per lungo tempo questa chiesa \u00e8 stata ritenuta la pi\u00f9 antica chiesa in legno, poich\u00e9 la dendrocronologia la stimava all'845 d.C., ma un esame successivo ha portato la datazione del legno al 1053 (+55 anni)."}
{"id": "1612374", "revid": "124281001", "url": "https://it.wikipedia.org/wiki?curid=1612374", "title": "Isola di Dursey", "text": "Dursey (in gaelico irlandese \"Oile\u00e1n Baoi\") \u00e8 una piccola isola, lunga 6,5\u00a0km e larga 1,5, situata all'estremit\u00e0 sud-ovest della Penisola di Beara nell'estremo ovest della Contea di Cork, Repubblica d'Irlanda.\nMorfologia.\nL'isola \u00e8 separata dalla Penisola di Beara dal canale Dursey Sound, formatosi per effetto dell'erosione del mare. Il canale \u00e8 attraversato da forti correnti e gli abitanti dell'isola, circa 50, si servono di una funivia per attraversarlo.\nCuriosit\u00e0.\nLa funivia che collega l'isola alla terraferma \u00e8 funzionante dal 1969, ha trasportato durante il suo viaggio inaugurale il primo ministro Irlandese e viaggia a un'altezza di 250m dal livello del mare; porta al massimo 6 passeggeri e gli isolani, gli animali e le merci, nell'ordine, hanno la precedenza sui turisti. \u00c8 in funzione la mattina dalle 9 alle 11, il pomeriggio dalle 2.30 alle 5.00 e la sera dalle 7 alle 8. La domenica gli orari possono variare a seconda delle funzioni religiose. \u00c8 l'unica funivia attiva presente in Irlanda. Il viaggio dura circa 6 minuti.\nEconomia.\nSull'isola non vi sono attivit\u00e0 commerciali (bar, negozi, ristoranti o altro) e l'unica risorsa \u00e8 l'agricoltura."}
{"id": "1612375", "revid": "762947", "url": "https://it.wikipedia.org/wiki?curid=1612375", "title": "Eberhard Waechter", "text": "Biografia.\nStudi\u00f2 presso l'universit\u00e0 e l'Accademia di musica di Vienna e con Elisabeth Rado, debuttando nel 1953 come Silvio alla Volksoper di Vienna.\nDal 1954 fu membro della Staatsoper di Vienna, dalla quale nel 1963 venne nominato Kammers\u00e4nger. Nel 1958 debutt\u00f2 al Covent Garden di Londra interpretando il Conte d'Almaviva nelle \"Nozze di FIgaro\" e nella stessa opera esord\u00ec l'anno seguente al Metropolitan Opera di New York, dove nel 1959 e 1960 interpret\u00f2 Don Giovanni, rispettivamente con la direzione di Carlo Maria Giulini e Herbert Von Karajan.\nSempre del 1958 fu il debutto al festival di Bayreuth come Amfortas e del 1959 quello all'Op\u00e9ra di Parigi come Wolfram. Nel 1960 interpret\u00f2 nuovamente il Conte di Almaviva presso il Teatro alla Scala di Milano e fu presente nel Tannh\u00e4user di Wagner al Teatro dell'Opera di Roma. Nella stagione 1964-1965 ottenne grandi successi al Festival di Salisburgo sotto la direzione di Herbert von Karajan. Negli anni successivi comparve regolarmente a Vienna, dove nel 1980 \"cre\u00f2\" il ruolo di Giuseppe in \"Jesu Hochzeit\" di Gottfried von Einem.\nNel 1987 divenne direttore della Volksoper di Vienna e dal 1991 fu anche codirettore della Staatsoper di Vienna. Mor\u00ec improvvisamente per attacco cardiaco mentre passeggiava nei boschi viennesi."}
{"id": "1612376", "revid": "1714743", "url": "https://it.wikipedia.org/wiki?curid=1612376", "title": "Alfonso di Braganza", "text": "Origine familiare.\nEra il figlio primogenito del futuro duca di Braganza, Alfonso (figlio naturale del re del Portogallo Jo\u00e3o I o Giovanni I d'Aviz e della sua amante, In\u00e9s Pires) e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim.\nBiografia.\nNel 1412, rimase orfano di madre.\nNel 1431, alla morte del nonno materno, Nuno \u00c1lvares Pereira, eredit\u00f2 la contea di Our\u00e9m.\nNel 1433, alla morte del nonno paterno, sul trono del Portogallo, sal\u00ec il fratellastro di suo padre, Edoardo, con cui ebbe un ottimo rapporto, tanto che nel 1434, il re decise di inviarlo come osservatore al Concilio di Basilea.\nAlfonso, accompagnato dal vescovo di Oporto ed altri prelati, part\u00ec il 21 gennaio da Lisbona e raggiunse Bologna, dove fu accolto dal cardinal Cusano, con il quale strinse un forte legame d'amicizia. Il 24 luglio dello stesso anno, si schier\u00f2 col papa Eugenio IV e poi lo segu\u00ec a Ferrara e quindi a Firenze, dove, nel luglio 1439, venne proclamata un'unione con la Chiesa ortodossa.\nNel frattempo, nel 1437, pur non approvando il tentativo della conquista di Tangeri, fortemente voluta dagli zii Enrico il Navigatore e Ferdinando, detto Fernando il Santo, partecip\u00f2 all'impresa che si concluse in un disastro.\nLasciata Firenze, nel 1439, prima di tornare in Portogallo, fece un pellegrinaggio in Palestina\nDopo la morte, per peste, di Edoardo (1438), durante la reggenza della regina madre, Eleonora per il figlio minorenne, Alfonso V detto \"l'Africano\", suo padre, Alfonso di Braganza si schier\u00f2 apertamente con Eleonora, che veniva contestata, in quanto straniera, sia dalla nobilt\u00e0 che dalla borghesia cittadina, mentre il fratellastro del padre, Pietro, duca di Coimbra veniva proposto come reggente.\nDopo che le \"cortes\", nel dicembre del 1439, si pronunciarono a favore di Pietro, che, dall'inizio del 1440, esercit\u00f2 la reggenza, i rapporti tra Alfonso di Braganza e Pietro non furono molto buoni, arrivando quasi ad uno scontro armato a Mes\u00e3o Frio sulle sponde del Duero. Lo scontro fu evitato per merito di Alfonso, che si frappose tra i due schieramenti convincendo padre e zio a pi\u00f9 miti consigli.\nNel frattempo Alfonso si era sposato segretamente con Beatrice de Sousa, figlia di Martin Afonso de Sousa, signore di Mortagua. Beatrice fu chiamata \u00abconcubina di Alfonso del Portogallo-Braganza, Marchese di Valen\u00e7a\u00bb.\nNel corso del 1442 il reggente, Pietro cerc\u00f2 una riconciliazione col fratellastro, Alfonso di Braganza, creandolo il 30 dicembre dello stesso anno, primo duca di Braganza (confermandolo cos\u00ec il nobile pi\u00f9 ricco e potente del regno), ed il figlio, Alfonso, sembra si prodigasse per mantenere buoni rapporti a corte.Sino a che, Alfonso V, che aveva raggiunto la maggior et\u00e0 nel 1446, dal 9 giugno del 1448, cominci\u00f2 a governare direttamente senza pi\u00f9 bisogno della reggenza dello zio Pietro, si arriv\u00f2 alla rottura che sfoci\u00f2 in una guerra aperta, che si concluse con la battaglia d'Alfarrobeira, nelle vicinanze di Vila Franca de Xira, dove il duca di Coimbra, Pietro, perse la vita.\nAlfonso contribu\u00ec notevolmente allo sviluppo di Our\u00e9m, con nuove costruzioni e l'ampliamento del castello, costruendo i torrioni e la nuova residenza del conte.\nIl re Alfonso V, nel 1451, gli fece dono del marchesato di Valen\u00e7a e poi gli affid\u00f2 la missione di accompagnare a Roma la principessa Eleonora, sorella del re e sua cugina.\nAlfonso part\u00ec da Lisbona il 20 ottobre del 1451 come generale della armata che condusse la principessa a Livorno; da l\u00ec poi passando per Siena arrivarono a Roma, dove la principessa spos\u00f2 l'imperatore del Sacro Romano Impero, Federico III e poi, col suo sposo, fu incoronata da papa Niccol\u00f2 V. E Alfonso fu armato cavaliere dall'imperatore.\nAlfonso mor\u00ec nel 1460, pochi mesi prima di ereditare il ducato di Braganza e diventare l'uomo pi\u00f9 potente del Portogallo. Fu tumulato nella collegiata di Our\u00e9m, che lui aveva fatto costruire.Dopo la sua morte, la contea di Our\u00e9m and\u00f2 al fratello, Fernando.\nDiscendenza.\nAlfonso dalla moglie, Beatrice, ebbe un figlio:"}
{"id": "1612381", "revid": "1371684", "url": "https://it.wikipedia.org/wiki?curid=1612381", "title": "Stolpekirke", "text": "Una stolpekirke \u00e8 una tipologia di chiesa che precede le stavkirke, e da queste differisce per il fatto che i pali angolari non poggiano su di una piattaforma, ma sono piantati direttamente nel terreno. I pali sono le parti in legno verticali che sorreggono il tetto messi nei loro relativi buchi nel terreno.\nSi crede che questo tipo di costruzione sia una forma intermedia tra la chiesa a palizzata e la stavkirke. A causa del fatto che i fori per i pali si possono identificare facilmente negli scavi archeologici, si possono differenziare le une dalle altre, anche se nessuna delle stolpekirke originarie \u00e8 sopravvissuta.\nVi \u00e8 un dibattito sul fatto che una stavkirke, quella di R\u00f8ldal, sia effettivamente una stolpekirke. Durante i lavori di restauro fu notato che i pali sembravano toccare il terreno, ma siccome la chiesa era sprofondata nel terreno era molto difficile verificarlo. L'unica indicazione indiscutibile dell'origine di questa chiesa \u00e8 il fatto che la piattaforma \u00e8 incastrata nel palo angolare, mentre nelle stavkirke pi\u00f9 comuni si trova sotto di esso."}
{"id": "1612388", "revid": "123231029", "url": "https://it.wikipedia.org/wiki?curid=1612388", "title": "Ottopagine", "text": "Ottopagine \u00e8 un giornale on-line italiano, con sede ad Avellino.\nNato nel 1995 come quotidiano cartaceo in ambito provinciale e, dal 2012, esteso anche al beneventano, cess\u00f2 le pubblicazioni il 4 aprile 2015 rimanendo come testata giornalistica sul Web.\nOttopagine \u00e8 edito dalla societ\u00e0 L\u2019Approdo S.r.l. le cui quote societarie sono detenute dalla Fondazione Lumina (societ\u00e0 senza scopo di lucro).\nOltre al sito web \u00e8 attivo anche un canale televisivo, OttoChannel, disponibile sul canale 696 della TDT con tre studi ad Avellino, Benevento e Salerno, e online."}
{"id": "1612401", "revid": "767487", "url": "https://it.wikipedia.org/wiki?curid=1612401", "title": "Wolfgang Windgassen", "text": "Biografia.\nCant\u00f2 nel 1941 a Pforzheim, passando nel 1945 all'Opera di Stoccarda, dove rimase fino al 1972.\nSi esib\u00ec con frequenza soprattutto a Bayreuth come interprete degli eroi wagneriani, ma il suo repertorio comprende anche opere di Gluck, Weber, Puccini, Strau\u00df, Hindemith.\nCon una voce di suadente metallo ben timbrato, di ampia duttilit\u00e0 di emissione e di finissima sensibilit\u00e0, raggiunse esiti suggestivi anche nei vigorosi passaggi drammatici. Secondo il critico Elvio Giudici, la sua massima prova la diede nella \"Tetralogia\" diretta da Georg Solti, interpretando il ruolo di Siegfried.\nDomin\u00f2 letteralmente la scena di Bayreuth dal 1951 (anno del suo debutto) al 1970, ricoprendo tutti i principali eroi wagneriani.\nNel 1953 \u00e8 Siegfried per la prima volta, ruolo che, reinventato dalle ceneri delle muscolari interpretazioni dei suoi predecessori (Max Lorenz, Lauritz Melchior), diventer\u00e0 suo fino al ritiro. \u00c8 con Windgassen che il personaggio, da facilone eroe roboante qual era, si ammanta di sensibilit\u00e0 e candore giovanili, profondit\u00e0 psicologica e melanconia. Interpretazione sul cui solco si inseriranno buona parte dei principali cantanti wagneriani del futuro (Ren\u00e9 Kollo e soprattutto Siegfried Jerusalem). \u00c8 il senso della cd Neue Bayreuth.\nSue partner femminili nei ruoli da protagonista saranno soprattutto Martha M\u00f6dl (Kundry e Br\u00fcnnhilde) e Astrid Varnay (la Br\u00fcnnhilde di una generazione) prima, Birgit Nilsson (Br\u00fcnnhilde e Isolde) poi.\nWindgassen \u00e8 tendenzialmente riconosciuto il pi\u00f9 importante tenore wagneriano del dopoguerra e, in generale, tra i pi\u00f9 grandi di tutti i tempi per voce, capacit\u00e0 interpretativa e recitazione.\nKarl B\u00f6hm (col quale realizz\u00f2 alcune delle sue pi\u00f9 significative registrazioni, vedi discografia) disse: \nPoco conosciuta, ma estremamente efficace e suggestiva \u00e8 la sua unica interpretazione di Otello (cantato in tedesco).\nDiscografia ragionata.\nIn ruoli non wagneriani:"}
{"id": "1612406", "revid": "152625", "url": "https://it.wikipedia.org/wiki?curid=1612406", "title": "Too lost in You", "text": ""}
{"id": "1612410", "revid": "247222", "url": "https://it.wikipedia.org/wiki?curid=1612410", "title": "Lurker of Chalice", "text": ""}
{"id": "1612415", "revid": "1543377", "url": "https://it.wikipedia.org/wiki?curid=1612415", "title": "Solarino", "text": "Solarino (IPA: ; \"San Paulu\" in ) \u00e8 un comune italiano di abitanti del libero consorzio comunale di Siracusa in Sicilia.\nGeografia fisica.\nIl centro abitato di Solarino sorge su un declivio collinare compreso fra 190 e 145 ; la casa comunale \u00e8 posta a 165 metri sul livello del mare, pertanto tale \u00e8 l'altitudine ufficiale del comune.\nAnche il territorio comunale si estende su una zona collinare denominata Val d'Anapo, estrema propaggine orientale dei Monti Iblei che degradano verso la Piana di Siracusa, delimitata dai seguenti confini fisici: le cave Cirino e Spampinato-Culatrello a sud-ovest; i declivi dell'alta valle dell'Anapo a nord-est; la \"Piana di Floridia\" a sud-est. Per tale motivo, l'altitudine \u00e8 variabile: si passa da una minima di 120 metri, in contrada Macchiotta ad una massima di 390 metri, in localit\u00e0 Trigona, con un'escursione altimetrica di 270 metri.\nL'aspetto dell\"'agro solarinese\" \u00e8 caratterizzato dalla macchia mediterranea e dagli oliveti della zona collinare, nonch\u00e9 dagli agrumeti della pianura sottostante. Diffusi anche mandorli, carrubi e fichi d'India il pi\u00f9 delle volte posti sui confini di propriet\u00e0 degli stessi agrumeti.\nClima.\nIl clima, temperato di tipo mediterraneo, \u00e8 caratterizzato da inverni miti ed estati abbastanza calde e non si discosta molto, nella rilevazione dei valori, da quello del capoluogo di provincia. La temperatura raggiunge i valori pi\u00f9 elevati nei mesi di luglio e agosto (37\u00a0\u00b0C di media, ma con punte anche superiori a 40\u00a0\u00b0C) e quelli pi\u00f9 bassi nei mesi di dicembre e febbraio (che raramente raggiungono gli 0\u00a0\u00b0C), mentre la media annua si attesta intorno ai 18 gradi centigradi. I mesi pi\u00f9 piovosi sono ottobre e novembre, quelli pi\u00f9 secchi, luglio e agosto. Sono molto scarsi i fenomeni della nebbia e delle grandinate, cos\u00ec come i giorni caratterizzati da forti venti, che in inverno, provengono maggiormente da occidente, mentre in estate ed in autunno soffiano perlopi\u00f9 da nord-est; rarissime le nevicate.\nPer quanto attiene alla Classificazione climatica, introdotta dal D.P.R. n. 412 del 26 agosto 1993, il Comune fa parte della cosiddetta zona C, avendo un fabbisogno termico di 966 GG.\nSolarino non ha stazioni meteorologiche. Un'indicazione di massima, per\u00f2, \u00e8 fornita principalmente dai dati rilevati dalla stazione di Siracusa ubicata a pochi chilometri dal territorio solarinese:\nTerritorio.\nIl territorio comunale \u00e8 considerato una zona a sismicit\u00e0 medio-alta (zona 2) ai sensi dell'Ordinanza PCM n. 3274 del 20/03/2003 che ha istituito la Classificazione sismica dei Comuni italiani.\nIl motivo litologico predominante nel comprensorio comunale \u00e8 caratterizzato da sedimi calcareniti biancastri - ben cumulati - che in superficie si presentano discretamente alterati ed incisi da valloni nei quali scorrono piccoli torrenti asciutti per gran parte dei mesi dell'anno. Tali sedimi sono stati denominati dalla letteratura geologica \"formazione Monti Climiti\" riferita all'Oligocene-Miocene. La roccia affiorante di natura calcarea, che costituisce pi\u00f9 della met\u00e0 del territorio, non ha una struttura uniforme, essendo in alcuni punti compatta ed in altri, abbastanza friabile, dando cos\u00ec origine a formazioni ipogee, come ad esempio la Grotta del Ventaglio. La rimanente parte, \u00e8 costituita da rocce sedimentarie clastiche come brecce conchiliari risalenti al Quaternario ed al Pliocene, calcari sabbiosi, arenarie e conglomerati argillosi di pochi metri di spessore.\nDal punto di vista pedologico, i terreni solarinesi formati dalla decomposizione della roccia affiorante hanno un pH leggermente basico e un colore rossastro causato dalla presenza di idrossido di ferro proprio dell'ambiente alcalino dei calcari che favorisce la formazione di ematite; mentre, quelli di natura alluvionale hanno un colore che varia dal bruno, al rosso, al giallo cupo.\nPer quanto concerne l'idrografia, il territorio solarinese rientra nel bacino del fiume Anapo che, a pochi chilometri dall'abitato, \u00e8 stato convogliato in due invasi artificiali, al fine di sfruttare l'energia cinetica delle acque per produrre energia elettrica attraverso l'omonima centrale.\nOrigini del nome.\nSecondo la tesi ad oggi pi\u00f9 accreditata, il toponimo Solarino deriva dal siciliano \"sularinu\", che significa \"solitario\", in riferimento all'eremo (eremita = solitario) attiguo alla chiesa di San Paolo un tempo esistente nel feudo. Secondo altri autori, invece, il toponimo \u00e8 di origine latina derivando dalla parola \"solaris\" o \"solarium\" che significa \"soleggiato\", riferito alla posizione geografica del territorio. A fondamento e conferma di tale teoria, gli stessi autori pongono il riscontro con il nome di una delle contrade di Solarino, \"Soliardo\", dal latino \"solis \" (= sole) \"ardeo\" (= brucio, avvampo, splendo), cio\u00e8 \"\"brucio\" o \"splendo per il sole\", e quindi \"luogo assolato\"\". A sostegno della prima tesi, il verbale della visita pastorale compiuta a Solarino il 20 settembre 1775 da mons. Giambattista Alagona, vescovo di Siracusa, in cui il borgo viene chiamato \"San Paolo Solitario\".\nSolarino, per\u00f2, non \u00e8 sempre stato il nome del comune in questione. Durante il Regno delle due Sicilie infatti, il nome ufficiale del paese era \"San Paolo Solarino\". Tuttavia, gi\u00e0 pochi anni dopo la fondazione, viene usato prevalentemente il toponimo \"Solarino\". Sono innumerevoli, infatti, i documenti - soprattutto ecclesiastici - che dimostrano tale volont\u00e0. Gli abitanti chiamavano il borgo con l'antico nome il quale \u00e8 lo stesso di quello del feudo. A sostegno di questa verit\u00e0 inconfutabile viene un'annotazione rinvenuta dallo studioso Orazio Sudano presso l'Archivio Storico Diocesano di Siracusa. Nel documento viene specificato che il 20 settembre 1775 mons. Giambattista Alagona, vescovo di Siracusa e fondatore della celebre Biblioteca \"Alagoniana\", \"visitavit oppidulum Sancti Pauli, vulgo Solarini\", cio\u00e8 \"visit\u00f2 il piccolo villaggio di San Paolo (nome imposto dal feudatario), correntemente chiamato Solarino\". Il riferimento a San Paolo, per\u00f2, non era del tutto casuale. Infatti, durante il viaggio che nel 60 d.C., dalla Cilicia lo portava a Roma, l'Apostolo delle Genti, approdato nel 61 d.C. a Siracusa vi sost\u00f2 per tre giorni. Secondo la tradizione locale, durante tale sosta, nonostante la \"custodia militaris\" cui era sottoposto, il Santo visit\u00f2 anche l\"'oppidum\" presente nella zona di Cozzo Collura, nei pressi dell'odierna Solarino, dove - si narra - fece miracolosamente sgorgare dell'acqua dopo aver battuto la terra con il piede; in effetti, in tale luogo sono stati ritrovati dei reperti archeologici relativi al periodo romano che va dal II al IV secolo tra cui i ruderi di una chiesa paleocristiana e un pozzo, ragion per cui, ancor oggi, il sito in questione \u00e8 chiamato dagli abitanti del luogo \"Puzzu 'i San Paulu\" (Pozzo di San Paolo).\nQuanto al cambiamento di denominazione del Comune da \"San Paolo Solarino\" in \"Solarino\" secondo il francescano P. Serafino M. Gozzo tale evento \u00e8 da collegarsi alla volont\u00e0 politica del Sindaco che nel 1914 fece realizzare un timbro con la dicitura \"Municipio di Solarino\". Tuttavia questa affermazione \u00e8 da rigettare poich\u00e9 successivi studi hanno dimostrato tutt'altro. Allo stato attuale si pu\u00f2 pienamente affermare che se ci fu una \"laicizzazione\" del toponimo \"San Paolo Solarino\" in \"Solarino\" essa avvenne molto prima del 1914, e precisamente intorno al 1830 quando il primo cittadino usava gi\u00e0 un timbro ufficiale con la dicitura \"Sindaco di Solarino\", come si evince da una lettera ritrovata presso l'Archivio di Stato di Siracusa (\"Intendenza\" \"borbonica\", busta 2248). Per non dire delle delibere del decurionato - che iniziano a datare dal 1\u00ba gennaio 1832 - le quali riportano sempre il toponimo \"Solarino\". Anche la parrocchia, verosimilmente nello stesso periodo, adott\u00f2 un timbro recante la scritta \"Parroco di Solarino\". Il documento di maggiore importanza, per\u00f2, risale al 1884. Quell'anno il sindaco dott. Michele Gozzo chiese ufficialmente - ed ottenne -, per il Comune di Solarino (e non di \"San Paolo Solarino\"), la separazione dalla sezione elettorale di Floridia, che fu concessa da Umberto I di Savoia con Regio Decreto n. 2562 del 4 agosto 1884.\nTuttavia il frate minore, che non era a conoscenza della documentazione sopra citata, con istanza presentata il 23 settembre 1978, si fece promotore di un'iniziativa popolare perch\u00e9 venisse ripristinato il nome di \"San Paolo Solarino;\" la sua richiesta, per\u00f2, non ebbe alcun seguito da parte dell'amministrazione dell'epoca, nonostante fosse suffragata da oltre duemila firme di residenti. Il nome dell'Apostolo, tuttavia, non \u00e8 andato perduto, ma continua ad esistere ancor oggi nella denominazione popolare dialettale del paese, appunto: \"San Paulu\" e nel conseguente nome per i suoi abitanti, detti \"sampal\u00edsi \"[14], spesso per dileggio da parte dei vicini floridiani.\nStoria.\nSebbene siano molteplici le testimonianze archeologiche della presenza umana nell'odierno territorio comunale, fin dalla preistoria, la fondazione del primo nucleo abitativo si ebbe soltanto nel XVIII secolo ad opera del principe di Pantelleria Giuseppe Antonio Requisenz.\nLe prime notizie certe su Solarino, per\u00f2, risalgono al 1296 quando viene annoverato come feudo baronale nel ruolo dei feudatari da De Spucches. Fino ad allora, la storia tende a confondersi con la tradizione che vede la predicazione di San Paolo nelle terre solarinesi, durante la sosta di tre giorni che quest'ultimo fece a Siracusa nella primavera dell'anno 61.\nDate fondamentali della storia solarinese, oltre al 25 aprile 1760, concessione della \"licentia populandi\" e, quindi, fondazione del primo nucleo abitato, sono il 20 dicembre 1827, giorno in cui il re Francesco I di Borbone concesse al \"Comunello di San Paolo Solarino\" l'autonomia amministrativa, ed il 13 luglio 1943, quando nelle campagne intorno al paese, dopo tre giorni di combattimenti, si concluse uno dei pi\u00f9 sanguinosi scontri della Seconda guerra mondiale in provincia di Siracusa, passato alla storia come \"Battaglia di Solarino\".\nSimboli.\nL'attuale stemma civico venne concesso da Vittorio Emanuele III con decreto reale del 19 settembre 1921. Esso \u00e8 uno scudo racchiuso da due fronde: una d'alloro ed una di quercia e sormontato dalla corona murale del Comune, la cui descrizione araldica \u00e8 la seguente:\u00abd'azzurro, a tre spighe di frumento, col sole nascente e raggiante al cantone destro dello scudo, il tutto d'oro\u00bb.\nIl gonfalone si presenta partito di giallo e d'azzurro, caricato dello stemma comunale e con l'iscrizione centrata in oro, recante la denominazione del Comune. Venne concesso soltanto negli anni ottanta con decreto del presidente della Repubblica, sulla base della delibera consiliare n\u00ba 19 del 14 maggio 1983.\nMonumenti e luoghi d'interesse.\nI principali siti d'interesse di Solarino sono senza dubbio quelli legati alla tradizione ed al culto del patrono, i cosiddetti \"luoghi paolini\", vale a dire il pozzo di San Paolo, la grotta di San Paolo ed i resti della chiesa di San Paolo che si trovano a Cozzo Collura, nonch\u00e9 la chiesa Madre del paese intitolata proprio all'Apostolo.\nAll'interno del centro urbano, poi, sono da segnalare il monumento ai Caduti (opera di Luciano Patania) e l'ospedale Vasquez, costruiti negli anni Venti del Novecento ed il recente monumento alla Pace.\nNei pressi dell'abitato, invece, degni di nota insieme ai gi\u00e0 citati scavi di Cozzo Collura, sono la zona archeologica di Contrada San Demetrio, la necropoli di cava del Rivettazzo e la centrale idroelettrica dell'Anapo.\nDi seguito, la descrizione dei luoghi di maggior interesse.\nSociet\u00e0.\nEvoluzione demografica.\nGli abitanti del primo nucleo abitato formatosi all'interno del feudo \"Solarino\" nel XVIII secolo erano coloni fatti giungere, oltre che da diverse localit\u00e0 limitrofe (Floridia, Siracusa, Canicattini, Buscemi), anche dal Genovesato, dal Piemonte, da Malta (\"\u00abTerrae Melitae habitatores\u00bb\"), dal Marocco (\"\u00abMaronitii\u00bb\") e dai Castelli Romani (\"\u00abTerrae Collium prope Romam habitatores\u00bb\"), come si desume dal Registro parrocchiale dei battesimi della chiesa madre. Dai \"Riveli delle anime e dei beni\", ritrovati dallo storico Orazio Sudano presso l'Archivio di Stato di Palermo, si evince che nel 1766 il nuovo borgo contava 235 anime.\nAgli inizi del Novecento, Solarino, fu interessata da un considerevole tasso di emigrazione, soprattutto verso gli Stati Uniti d'America e l'Australia, dove sorsero numerose comunit\u00e0 solarinesi (a New Britain nel Connecticut, a Paterson nel New Jersey e nel sobborgo di Melbourne, Moreland, in Australia) ma anche verso l'America Latina, l'Europa centrale (Svizzera e Germania) e le regioni dell'Italia settentrionale. Tale emorragia non riusc\u00ec ad essere bilanciata nemmeno dall'immigrazione dei 4.000 profughi friulani giunti nel siracusano nel novembre del 1917 a causa della Prima guerra mondiale - la maggior parte dei quali si sistem\u00f2 proprio in questo comune- e dur\u00f2 fino agli anni sessanta.\nA seguito del boom economico e della nascita del polo petrolchimico siracusano nel tratto di costa compreso tra Targia ed Augusta, gran parte delle campagne furono abbandonate e Solarino, grazie alla propria posizione geografica - equidistante sia dagli agglomerati industriali che dal capoluogo di Provincia - conobbe il fenomeno dell'immigrazione con un conseguente incremento demografico, che l'ha portato ad essere, attualmente, il terzo maggior centro urbano della Provincia (dopo Siracusa e Floridia) per densit\u00e0 abitativa (566 ab./km\u00b2).\nEtnie e minoranze straniere.\nAlla data del 31 dicembre 2007 a Solarino risultano residenti 169 cittadini stranieri, pari al 2,26% della popolazione. Le comunit\u00e0 nazionali pi\u00f9 numerose sono: Romania, con 60 persone residenti e Polonia, con 47.\nDialetto solarinese.\nIl dialetto solarinese fa parte della lingua siciliana e, specificamente, afferisce al \"dialetto non metafonetico orientale\". Esso, per\u00f2, presenta delle peculiarit\u00e0, specialmente nella fonetica, che lo differenziano da questo tipo di dialetti e specialmente da quelli dei Comuni limitrofi:\nCon l'avvento della alfabetizzazione di massa, tali diversit\u00e0 resistono solo nella fascia di popolazione pi\u00f9 anziana.\nFolclore: i \"ciar\u00e0uli\".\nSecondo una tradizione locale tutti coloro che nascono nella notte del 25 gennaio, data della Conversione di Paolo, possiedono la qualit\u00e0 taumaturgica - donata loro dal Santo - di poter guarire dai morsi di serpenti o dalle \"passiature\" (eritemi da contatto provocati da rettili o altri animali velenosi, quali scorpioni e tarantole). Secondo la leggenda, infatti, San Paolo \u00e8 il protettore contro i rettili. Tale credenza, prende le mosse dall'episodio descritto da San Luca negli Atti degli Apostoli riguardo al morso procurato a Paolo nell'isola di Malta, da una vipera che, tra lo stupore dei presenti, non produsse alcuna conseguenza. Queste persone vengono chiamati \"ciar\u00e0uli\" (dal greco \"\u03ba\u03b5\u03c1\u03b1\u03c5\u03bb\u03ae\u03c2\" \"keraul\u00e9s\", cio\u00e8 \"suonatori di corno\", dal momento che i primi e pi\u00f9 antichi \"ciarauli\", durante le guarigioni, erano soliti utilizzare degli strumenti musicali).\nIl \"ciar\u00e0ulu\"\" o la \"ciar\u00e0ula\"\", perci\u00f2, sono individui che possono appartenere a qualsiasi classe sociale, dal momento che il \"titolo\" si acquisisce esclusivamente \"per diem natalem\" e che hanno come segno distintivo un'escrescenza sotto la lingua definita \"impronta del ragno\" o una piccola macchia a forma di serpente sotto il braccio destro. Tuttavia, la semplice nascita e l'\"impronta\" non sono bastevoli di per s\u00e9 a far diventar \"ci\u00e0raulu\" una persona, ma \u00e8 necessario seguire un vero e proprio \"iter\" formativo che inizia intorno ai sette-otto anni. Giunti a tale et\u00e0, i \"segnati\" possono apprendere le formule scongiuratorie (\"ciarmi\") da un altro \"ciar\u00e0ulu\", ma soltanto in chiesa e soltanto la notte di Natale durante la consacrazione dell'eucaristia, altrimenti le formule perderebbero d'efficacia.\nLa modalit\u00e0 di guarigione, abbandonato del tutto l'uso degli strumenti musicali, \u00e8 la seguente: il \"ciar\u00e0ulu\", a digiuno, analizza la parte dolorante e giudica il tipo di morso, fa il segno della croce, bagna la parte con la propria saliva, quindi, fa un leggero massaggio, ripetendo mentalmente lo scongiuro (\"\"ciarmu\"). Questa operazione (da farsi la mattina e la sera, per tre giorni) viene ripetuta per tre volte e si conclude con un segno di croce. Nei secoli scorsi questa credenza popolare assegnava ai \"ciarauli\"\" capacit\u00e0 straordinarie tanto che erano in molti a portarsi in pellegrinaggio a Solarino, per sciogliere un voto di ringraziamento verso il Santo che li aveva fatti guarire da un morso di rettile o di un altro animale velenoso.\nCultura.\nAllo stato attuale, le manifestazioni culturali di maggior riscontro riguardano la promozione del territorio, delle tradizioni popolari e religiose e dei prodotti enogastronomici.\nDal luglio 2016 \u00e8 presente ed attivo nel territorio, sulla SS 124 in direzione Palazzolo A., alla fine di via Piave, un Museo Laboratorio, a fianco dell'ex frantoio comunale che ospita il neonato Museo etnoantropologico, con un teatro all'aperto con 300 posti a sedere. Nonostante l'assenza, fino al 2016, di appositi spazi come teatri e sale cinematografiche, frequenti sono le rappresentazioni teatrali che vengono messe in scena nelle piazze del comune - soprattutto nella stagione estiva - grazie all'iniziativa di alcune associazioni e compagnie teatrali locali. Anche il settore musicale \u00e8 molto attivo, con la presenza di diversi gruppi, tra i quali i Qbeta, che da circa 4 anni trovano spazio per esprimersi e migliorarsi, presso la sala prove comunale situata all'interno del Museo Laboratorio etnoantropologico. Sporadiche, invece, le mostre di pittura, fotografia e scultura e gli incontri letterari che vedono come scenari l'aula consiliare \"Falcone e Borsellino\", l'istituto religioso \"Cenacolo domenicano\" o l'ex Ospedale Vasquez.\nMusei.\nNel centro urbano sono presenti tre spazi museali privati: uno di carattere naturalistico, un altro sulla produzione artigianale femminile, ed il terzo, di carattere etnoantropologico.\nUn ulteriore museo - anch'esso di carattere etnologico e gestito dalla Pro Loco- sorge all'ingresso ovest del paese, lungo la statale per Palazzolo Acreide, nei pressi dell'ex frantoio del \"Locozio\".\nMedia.\nRadio.\nSolarino \u00e8 sede dell'emittente radiofonica \"Radio Sud Orientale\" (meglio conosciuta come Radio S.O. o semplicemente R.S.O.) che trasmette nella zona di Siracusa in modulazione di frequenza (FM) sui 98.200 MHz. Fino ai primi anni novanta, da Solarino trasmetteva anche l'emittente Radio In.\nTelevisione.\nDalla seconda met\u00e0 degli anni settanta, segnatamente dal 1976, e fino al 1993 a Solarino ha avuto sede l'emittente televisiva \"Teleanapo\", oscurata in seguito alla legge Mamm\u00ec sulla regolamentazione del sistema radiotelevisivo pubblico e privato. Dal 2008, Teleanapo \u00e8 ritornata a trasmettere in streaming, diventando una web TV.\nCucina.\nProdotti tipici della tradizione culinaria di Solarino sono essenzialmente il pizzolo e la \"scacciata\". Il pizz\u00f2lo, lo dice il nome stesso, \u00e8 una sorta di pizza farcita il cui contenuto pu\u00f2 variare: salumi, formaggi, carne o verdure. Mentre la \"scacciata\" \u00e8 un particolare tipo di scaccia la cui farcitura \u00e8 principalmente a base di verdure, patate e salsiccia, se salata; oppure a base di ricotta, miele o zucchero e cannella, nella sua versione \"dolce\" ed in tal caso prende il nome di \"scacciata 'i ricotta\".\nAltri piatti tipici, anche se non esclusivi di Solarino, in quanto comuni a tutti i centri della bassa Val d'Anapo (Floridia, Canicattini Bagni e la stessa Siracusa), sono le \"zippole\" (o \"crispeddi\"), \"gocce\" di pasta fritte, con all'interno uva sultanina, nella versione dolce, oppure pezzetti di alici salate, nella versione salata che si consumano per San Martino; i \"tot\u00f2\", dolci da forno natalizi ricoperti di glassa al cioccolato (\"tot\u00f2 neri\") o al limone (\"tot\u00f2 bianchi\") e le \"cassatelle\" di ricotta, dolci simili a crostatine farcite di ricotta, zucchero o miele, scorza d'arancia o limone e cannella.\nEventi.\nGli eventi pi\u00f9 importanti di Solarino sono le feste popolari religiose. La pi\u00f9 antica e conosciuta a livello locale \u00e8 quella della prima domenica d'agosto in onore del patrono San Paolo Apostolo, i cui festeggiamenti iniziano la settimana precedente con varie manifestazioni collaterali, e di cui d\u00e0 notizia anche l'etnologo Giuseppe Pitr\u00e8 nell'opera \"Biblioteca delle tradizioni popolari siciliane\".\nLa seconda festa pi\u00f9 antica \u00e8 quella di Maria SS. Annunziata ed \u00e8 caratterizzata dalla vendita all'asta (\"\u00e2 casa l\u00ecbbira\", in siciliano) dei doni offerti alla Madonna. Una festa molto sentita fino ai primi anni 2000, ora diventata prettamente religiosa e poco folkloristica. Tra le feste religiose moderne troviamo quella dedicata alla Madonna delle Lacrime che si festeggia durante la terza settimana di Settembre, con eventi legati al culto Mariano e sagre di vario genere, una festa che risale all'inizio degli anni sessanta diventata molto sentita in particolar modo per le funzioni religiose. La festa di San Sebastiano Martire che avviene il 20 Gennaio e la seconda domenica di Maggio. Questa festa risale ai primi anni 2000, caratterizzata soprattutto dal viaggio \"scausu\" (scalzo, a piedi nudi) che si fa a San Sebastiano di Melilli il 4 Maggio per devozione o grazia ricevuta. Una festa molto semplice caratterizzata dalle solite funzioni religiose e dalla processione del santo per vie del paese.\nInfine, sempre tra le feste pi\u00f9 moderne, troviamo quella di San Pio da Pietrelcina. La festa in questione nasce con la posa della statua del Santo di Pietrelcina in una cappella, inaugurata e consacrata il 5 Settembre 2009, situata in Piazza Aldo Moro in un piccolo anfiteatro che si erge nella parte alta del paese. L'organizzazione della festa \u00e8 gestita dal \"Comitato San Pio Solarino\", un'associazione privata senza scopo di lucro che non fa assolutamente parte delle due comunit\u00e0 parrocchiali (Parrocchia San Paolo Apostolo e Parrocchia Madonna delle Lacrime). La festa viene organizzata annualmente durante la prima settimana di Settembre con tanto di addobbi nelle vie limitrofe, luminarie, grandi spettacoli musicali, sfilate di bande musicali, stendardi, bandiere e sparo di fuochi d'artificio. Una festa che, a differenza delle altre, ha un marchio molto pi\u00f9 folkloristico che religioso, quest'ultimo rappresentato dalla recita del Santo Rosario nelle vie limitrofe e in Piazza Aldo Moro. Nata principalmente come momento di preghiera e allegria di quartiere, \u00e8 diventata oggi, dopo pochi anni, una festa paesana molto sentita e attesa come quella del Patrono San Paolo, per via della moltitudine di abitanti Solarinesi devoti a San Pio. \u00c8 l'unica festa di paese che vanta un vero e proprio \"Giro di Gala\" ( sfilata di bandiere, stendardi, musici sbandieratori e bande musicali) e poi l'unica che in pochissimi anni \u00e8 diventata conosciuta a livello locale.\nGeografia antropica.\nUrbanistica.\nIl centro urbano del Comune, sorto sulle zone che anticamente venivano denominate: \"Santa Croce\", \"Bad\u00eca\", \"Chiusa Fondaco\", \"Stazione\", \"Costa Casino\", \"Fosso Barone\", \"Cozzo Modicano\" e \"Piano Palazzo\" presenta un impianto a pianta ortogonale, di forma ovale. Il suo aspetto architettonico recente, dal momento che la fondazione del paese risale alla seconda met\u00e0 del XVIII secolo, \u00e8 caratterizzato - soprattutto nel quadrante Nord-Est (Vie Martiri delle Ardeatine, Vittorio Veneto, Nazario Sauro, quartiere \"Stazione\") - dal cosiddetto \"Attardamento della Decorazione Liberty\", che si manifesta in particolari sagomature dei davanzali e delle cornici in pietra calcarea che sormontano porte e finestre delle case costruite sino agli anni quaranta e anni cinquanta.\nCuore geografico, politico e religioso del paese \u00e8 Piazza del Plebiscito. Di forma quasi quadrata, \u00e8 divisa in due parti simmetriche dal corso Vittorio Emanuele e da essa si snodano le principali vie del paese e le strade provinciali e statali per Floridia, Siracusa, Sortino e Palazzolo Acreide. Vi sono presenti il Palazzo Comunale, la chiesa madre San Paolo Apostolo, il monumento ai Caduti in Guerra, il palazzo Requisenz e l'unica farmacia del paese.\nAl centro del lato sudoccidentale della piazza, di fronte alla chiesa madre, si trova, poi, il maestoso pino piantato durante il fascismo per commemorare la scomparsa di Arnaldo Mussolini e che, dopo il secondo conflitto mondiale, venne ribattezzato in albero della Libert\u00e0, in ricordo della fine della guerra. Infine, da dicembre 2006 a luglio 2007, la piazza \u00e8 stata oggetto di un vasto lavoro di restauro e consolidamento concernente la sostituzione della pavimentazione originaria con una nuova formata da blocchi di pietra bianca d'Avola, la rimozione dei pini marittimi che la arredavano (eccezion fatta per l'albero della Libert\u00e0), il successivo piantamento di magnolie e l'installazione di una nuova illuminazione pubblica, cosiddetta artistica, al fine di far risaltare i monumenti e gli edifici che vi si affacciano. La via principale \u00e8 il corso Vittorio Emanuele, lungo circa 800 metri e che rappresenta il naturale proseguimento della SS 124, in esso sono presenti la caserma dei carabinieri, il palazzo Sipala e gran parte degli esercizi commerciali del paese.\nAltri luoghi d'interesse, dal punto di vista architettonico - urbanistico, sono piazza IV Novembre (conosciuta dai solarinesi come piazza d'Erba, perch\u00e9 anticamente non era pavimentata e vi cresceva spontaneamente il prato), piazzale di circa 1000 metri quadrati situato nella parte occidentale del paese, la cui particolare struttura su due piani, ricorda quella della cavea e della platea di un teatro e che per tale peculiarit\u00e0 viene spesso utilizzata per rappresentazioni sceniche; piazza Aldo Moro, di forma semicircolare, nel cui interno \u00e8 incastonata una gradinata affrescata con pitture murali sulla cui sommit\u00e0, il 5 settembre 2009, \u00e8 stata posta una statua di Padre Pio e piazzale Victor Rizza, intitolato alla memoria di un ricercatore italoamericano (di origini solarinesi) della Rockefeller University di New York scomparso tragicamente insieme al figlio, nell'incidente aereo del volo SR111 del 2 settembre 1998. Lo slargo, di forma ovale, \u00e8 stato ricavato dalla confluenza delle vie Dante e Piave, nei pressi dell'ospedale Vasquez, \u00e8 sopraelevato rispetto al manto stradale a causa del dislivello tra le due arterie ed al suo interno presenta una rotonda attorniata dal prato su cui sono state messi a dimora palme ed altri alberi d'alto fusto.\nComprensorio comunale.\nIl territorio comunale ha una superficie di 1.301 ettari, risultando essere, cos\u00ec, il pi\u00f9 piccolo della Provincia di Siracusa. I suoi confini sono: a nord e ad ovest con il Comune di Sortino; a nordest, con quello di Priolo Gargallo; ad est, ancora con Priolo Gargallo e con Siracusa; a sud e sudest con Floridia ed a sudovest con Palazzolo Acreide.\nLe localit\u00e0 extraurbane (chiamate localmente \"contrade\") che concorrono a formarlo sono le seguenti: Balatazza, Calancon del vento, Carrubbazza, Case Rosse, Cassara, Cava Cirino, Conca di Porco, Costa Lucente, Costa di Palmieri, Costa Pernice, Cozzo di Morte, Cozzo Collura, Cozzo Coniglio, Cugno di Canne, Cugno Cardone, Cugno Randazzo, Finaiti, Fullone, Grotte di Conzo, Loco, Loco di Carciolo, Locoz\u00eco, Macchiotta, Maltese, Mangiapecora, Masseria, Pozzo Nuovo, Pozzo Oliva, Quartararo, Raina, R\u00e0zzina, San Demetrio, Sellichisina, Sfardascarpe, Soliardo, Trigona, Vizzinisi, Loco di Zaiera, Zanno.Molte di queste (Cozzo Amena, Cozzo Coniglio, Fullone, Macchiotta, Maltese, Mangiapecora, Pozzo Oliva), a seguito della crescita demografica del Comune, ormai fanno parte integrante dell'attuale centro urbano. Altre (Balatazza, Finaiti, Trigona, Cugno di Canne, Sellichisina), invece, essendo prossime al centro abitato ed a seguito della costante espansione edilizia che ha trovato nuova linfa a partire dagli anni novanta, si stanno urbanizzando, perdendo le loro caratteristiche rurali e divenendo sempre pi\u00f9 la nuova periferia del paese.\nEconomia.\nDopo il boom economico degli anni sessanta ed a seguito della nascita del polo petrolchimico, l'agricoltura ha avuto una battuta d'arresto cos\u00ec come l'allevamento di bovini ed ovini, per cui la loro incidenza nel tessuto economico del paese \u00e8 andata, col tempo, scemando ed attualmente, risulta alquanto modesta. Ciononostante, grazie alla capacit\u00e0 di riconversione economica di molti operatori locali, l'economia legata ai prodotti naturali (cereali, olive, carrube, mandorle, frutta ed ortaggi), sta tentando uno sviluppo in termini di lavorazione ed esportazione dei prodotti (dolci locali, miele, olio, conserve). Basti pensare che, sul Comune converge gran parte della produzione olivicola della zona, per la molitura e che, annualmente, a Solarino viene lavorata una quantit\u00e0 di mandorle di circa 65000 quintali, pari all'80% della produzione siciliana. Pertanto, due lavori tipicamente \"stagionali\" sono stati trasformati in stabile fonte di occupazione, grazie anche all'esportazione del prodotto finito su scala internazionale. Di conseguenza, nell'economia del paese, importante rilievo rivestono le industrie di trasformazione agroalimentare (caseifici, oleifici, molini, macellerie, industrie conserviere), l'apicultura, la lavorazione degli agrumi e dei prodotti ortofrutticoli.\nInfrastrutture e trasporti.\nStrade.\nLe principali arterie stradali che servono il Comune sono:\nFerrovie.\nDal 19 luglio 1915, per circa quarant'anni, fu attiva la stazione ferroviaria \"Solarino\" situata a 144 , al km 17,172 del tracciato della Ferrovia Siracusa-Ragusa-Vizzini, in una zona facente parte della contrada Pozzo Oliva, che attualmente corrisponde con il Viale della Patria, nella periferia nord-est del paese. Detta stazione, fino al 26 luglio 1923, rappresent\u00f2 il capolinea della tratta stessa; mentre, il 30 giugno 1956, vi part\u00ec l'ultimo treno diretto a Siracusa trainato dalla locomotiva 03 (denominata \"Solarino\") che giunse alla stazione di Siracusa Nuova alle 9:30, dopo poco pi\u00f9 di mezz'ora di viaggio, con gli ultimi rotabili da accantonare. Successivamente a quella data, infatti, in conseguenza del decreto Angelini che disponeva la chiusura dei cosiddetti \"rami secchi\" delle ferrovie venne soppresso l'intero percorso ferroviario, che dal dopoguerra si era ridotto al tronco iniziale \"Solarino - Siracusa Nuova\". A seguito dello smantellamento della strada ferrata e dell'espansione urbana, la stazione venne abbandonata e successivamente demolita per far posto agli edifici del nuovo quartiere chiamato, appunto, \"Stazione\". Dal 1956, pertanto, la stazione ferroviaria di riferimento \u00e8 quella di Siracusa che dista meno di 20\u00a0km dal centro urbano.\nMobilit\u00e0 urbana.\nI trasporti interurbani di Solarino per Floridia, Siracusa, Sortino, Cassaro, Ferla e Palazzolo Acreide vengono svolti tramite autolinee AST e con Catania, Aeroporto di Catania-Fontanarossa, Floridia, Belvedere e Priolo Gargallo, tramite gli autoservizi dell'Interbus.\nAmministrazione.\nDall'ottenimento dell'autonomia comunale (1827) ad oggi (2012), si sono succedute 87 amministrazioni comunali, alla guida delle quali c'\u00e8 stato 60 volte un sindaco, 12 volte un commissario, 7 volte un facente funzione, 6 volte podest\u00e0 ed una volta ciascuno, un magistrato municipale ed un regio delegato. Nel 1943, poi, per tre mesi, il Comune fu sottoposto al Governo Militare statunitense dei territori occupati (AMGOT); cos\u00ec come furono di nomina alleata i primi due sindaci del secondo dopoguerra.\nFino ad oggi, la sindacatura pi\u00f9 longeva \u00e8 stata quella di Michele Gozzo che amministr\u00f2 Solarino per ben 14 anni consecutivi, dal 1882 al 1896, mentre quella pi\u00f9 breve, durata appena 54 giorni, dal 5 gennaio al 28 febbraio 1990, spetta a Benito Cassia. Durante la Prima Repubblica, il partito politico che ha avuto pi\u00f9 sindaci \u00e8 stato la Democrazia Cristiana (22 su 31 amministrazioni). Con l'elezione diretta dei sindaci, introdotta dalla legge 25 marzo 1993, n. 81, il primo cittadino ad essere eletto per due mandati consecutivi (2012-2022) \u00e8 stato Sebastiano Scorpo, esponente di una lista civica; mentre hanno ricoperto la carica di sindaco, per tre volte l'esponente di una lista civica, per due volte il candidato del centrodestra ] e, per una volta, il candidato del centrosinistra.\nSport.\nIl calcio, lo sport pi\u00f9 praticato e pi\u00f9 seguito dai solarinesi, non ha mai regalato grandi risultati, attestandosi a livelli medio-bassi. Nel Comune sono state presenti diverse formazioni che hanno sempre militato in campionati dilettantistici regionali: la Solarinese, il Gruppo Sportivo San Paolo, e lo Sporting San Paolo.\nGli anni d'oro del calcio Solarinese risalgono alla stagione 1976/77 quando fu la Mobili Burgio Solarino a portare il nome del paese nel massimo campionato regionale per la prima volta salvandosi poi per tre stagioni consecutive prima di retrocedere. Solarino torn\u00f2 ancora protagonista alle porte del 2000 quando lo storico San Paolo sfior\u00f2 pi\u00f9 volte il campionato di Eccellenza per poi vendere il titolo all'Aretusa nel 2004. A seguito del fallimento di tutte le societ\u00e0 solarinesi via via avvicendatisi negli anni, nella stagione 2015-16 il Florenzia trasferisce il titolo sportivo dalla vicina Floridia a Solarino, con la nascita dell'ASD Solarino Calcio, militante nel campionato di Prima Categoria. Dopo una prima stagione entusiasmante per\u00f2 arriveranno una retrocessione nella campionato di Seconda Categoria e il successivo fallimento. Nell'estate 2017 nascer\u00e0 poi un nuovo progetto sportivo con una nuova societ\u00e0 pronta a riportare l'entusiasmo:il nuovo.A.S.D. San Paolo. Il team gialloblu, guidato da Tito Mangiafico, vincer\u00e0 subito il campionato di Terza Categoria ibleo, volando in Seconda Categoria, dove arriver\u00e0 una facile salvezza. La societ\u00e0 solarinese nella stessa stagione sfiorer\u00e0 anche uno storico titolo con la categoria Under 17, guidata da Kevin Giliberto, arrendendosi in semifinale all'Accademia Siracusa.\nL'estate 2019 si riveler\u00e0 tra le pi\u00f9 focose della storia calcistica solarinese. Lo Sporting Priolo trasferir\u00e0 il proprio titolo di Promozione a Solarino, trovando l'accordo di collaborazione con la societ\u00e0 locale dell'ASD San Paolo 2017: nasce l'ASD Climiti Football Club. Nello stesso anno verr\u00e0 fondato il nuovo Sporting San Paolo 2019. Nel mondo del calcio giovanile gravita invece la Jogging Club. Per quanto riguarda il ciclismo, Solarino \u00e8 stata sede del Trofeo Pantalica, gara internazionale di ciclismo su strada per ciclisti professionisti ed ospita alcune manifestazioni dilettantistiche, tra le quali: il Trofeo Silvio Pellico, nato nel 1989, che si corre tra aprile e maggio di ogni anno su un circuito cittadino di circa 5\u00a0km da compiersi pi\u00f9 volte per un totale di 74\u00a0km. e la Coppa San Paolo Apostolo, gara notturna riservata alle categorie giovanili, che si svolge, dal 1952, nell'ambito dei festeggiamenti in onore del Patrono,\n\u00c8 originario di Solarino il ciclista Giuseppe Palumbo, vincitore di due titoli mondiali juniores su strada, nel 1992 e nel 1993,\nAltrettanto praticata \u00e8 l'atletica leggera che, a differenza degli altri sport, ha dato notevole lustro a Solarino soprattutto nei campionati juniores regionali e nazionali. Originaria di Solarino \u00e8 la martellista nazionale italiana Laura Gibilisco.\nPer il rugby la squadra locale \u00e8 stata la societ\u00e0 Elettro Club Solarino militante nel campionato di Serie C per la stagione 1998-99."}
{"id": "1612416", "revid": "122947735", "url": "https://it.wikipedia.org/wiki?curid=1612416", "title": "Hans-Emil Schuster", "text": "Ha lavorato presso l'Osservatorio di Amburgo e all'European Southern Observatory (ESO), \u00e8 stato anche direttore dell'Osservatorio di La Silla.\nNel 1982 si \u00e8 sposato con Rosemarie Schuster (1935-2006), dal 1991 si \u00e8 ritirato dall'attivit\u00e0.\nL'asteroide 2018 Schuster \u00e8 stato battezzato in suo onore.\nAttivit\u00e0 astronomica.\nSchuster ha scoperto la cometa periodica 106P/Schuster, e la cometa C/1976 D2, che \u00e8 stata particolarmente interessante per il suo grande perielio: 6,88 UA.\nHa scoperto anche 25 asteroidi incluso l'asteroide Apollo 2329 Orthos e gli asteroidi Amor 2608 Seneca, 3271 Ul, 3288 Seleucus e 3908 Nyx. Ha scoperto anche l'asteroide near-Earth \"1978 CA\" che era stato \"perduto\" e riscoperto nel 2003 e oggi porta il nome 161989 Cacus.\nSchuster ha partecipato alla ricerca e alla selezione dei luoghi per l'ubicazione dei due osservatori dell'ESO: l'osservatorio di La Silla e l'Osservatorio del Paranal, quest'ultimo ospita il Very Large Telescope.\nHa anche preso parte a due programmi di ricerca dell'ESO: l\"ESO-B survey\" (\"Quick-Blue Survey\") terminato nel 1978, che \u00e8 stata la prima dettagliata ricerca nell'ottico dei cieli nell'emisfero australe; e il \"Red Sky Survey\".\nNel 1976, insieme a Richard M. West, ha scoperto la galassia Nana della Fenice, nello stesso anno ha anche scoperto l'ammasso globulare dell'Eridano, uno dei pi\u00f9 distanti ammassi globulari dell'alone galattico. \nNel 1980 ha scoperto una supernova di tipo II nella galassia NGC 1255."}
{"id": "1612422", "revid": "1437722", "url": "https://it.wikipedia.org/wiki?curid=1612422", "title": "C'\u00e8 sempre un motivo", "text": "C'\u00e8 sempre un motivo \u00e8 un album di Adriano Celentano, pubblicato il 12 novembre 2004. Il disco \u00e8 risultato uno dei pi\u00f9 venduti nell'annata 2004-2005, pur non arrivando mai al n. 1 in hit-parade, superato nella settimana d'uscita dalla raccolta \"Best of Blue\" dei Blue. In occasione della ristampa \u00e8 inoltre tornato per diverse settimane nella top 20. I singoli estratti furono \"C'\u00e8 sempre un motivo\", \"Ancora vivo\", \"Mar\u00ec Mar\u00ec\", \"Valeva la pena\", \"L'indiano\"; quest'ultimo \u00e8 anche l'unico singolo (dal 2005) uscito su CD.\nIl disco.\nIl disco, che ha raggiunto la posizione n.2 nella classifica FIMI ed ha venduto 600.000 copie, vede rinnovare la collaborazione di Celentano con la coppia Mogol/Bella, che appare in 6 brani, ed in pi\u00f9 il ritorno di Carlo Mazzoni, autore della title-track nonch\u00e9 singolo di lancio, un inedito di Fabrizio De Andr\u00e9 ed una rivisitazione de \"Il ragazzo della via Gluck\" cantato con un testo in Creolo capoverdiano in coppia con Ces\u00e1ria \u00c9vora. Il risultato \u00e8 un mix di stili che va dal pop al jazz passando per il rock.\nLa canzone che conclude il disco, \"Vengo dal jazz\", \u00e8 una cover del successo di Artie Kaplan del 1973 \"Bensonhurst Blues\", contenuto nel suo album \"Confessions of a Male Chauvinist Pig\".\nIl disco \u00e8 uscito in vari formati: CD, SACD, CD+DVD, LP, MC e Special Edition (contenente CD+DVD, LP, book e maglietta).\nRistampa.\nIl 14 ottobre 2005 \u00e8 uscita una nuova versione con l'aggiunta de \"L'indiano\", scritta da Paolo Conte per il ritorno in TV di Celentano col programma \"RockPolitik\". La ristampa ha riguardato la versione CD e quella CD+DVD ed inoltre \u00e8 uscito (il primo in Italia) anche nell'innovativo supporto Dual Disc.\nTracce.\nTracce dell'album del 2004 - Clan, CLN 20551\nTracce dell'album del 2005 - (Clan, CLN 20551)"}
{"id": "1612425", "revid": "287204", "url": "https://it.wikipedia.org/wiki?curid=1612425", "title": "Anna Maria Schultheiss", "text": "Biografia.\nAnna Maria Schultheiss apparteneva a una famiglia di commercianti di coloniali trasferitasi in Italia dalla natia Germania, precisamente da Donaueschingen nella Foresta nera, per i loro affari.\nA Donaueschingen avevano stabile residenza fin dal XVIII secolo i discendenti degli antichi feudatari, i principi F\u00fcrstenberg, nell'omonimo palazzo oggi aperto al pubblico. Anna Maria aveva sposato a Roma in prime nozze un certo Agostino Chiaveri che aveva un negozio di stoffe nel centro di Roma che al tempo dell'occupazione francese divenne un centro di affari speculativi. Dal matrimonio nacquero due figli Agostino e Luigi Chiaveri (1783-1837). Quest'ultimo, insieme al fratellastro Alessandro Torlonia, sar\u00e0 insignito nel 1825 dell'onorificenza papale di Cavalieri dell'Ordine di Cristo. Luigi Chiaveri morir\u00e0 di colera a Castel Gandolfo il 6 settembre 1837.\nRimasta vedova nel 1791, Anna Maria spos\u00f2 nel mese di settembre del 1793 Giovanni Raimondo Torlonia (1754-1829), socio in affari del suo defunto marito. Forse non fu un caso, dovuto solo all'abilit\u00e0 finanziaria del nuovo marito, se il 17 marzo 1794 Giovanni Torlonia ottenne un titolo di nobilt\u00e0 da parte del Principe F\u00fcrstemberg di cui era agente rappresentante presso la Santa Sede.\nDopo l'ascesa economica e sociale del secondo marito, di cui lei fu attiva artefice, tenne salotto a Roma, nel lussuoso palazzo ex Bolognetti di piazza Venezia, fregiandosi del titolo di duchessa di Bracciano.\n&lt;br&gt;I due fratelli Chiaveri, avuti dal primo matrimonio, saranno associati fin dal 1817 nel Banco Torlonia &amp; Compagni fondato dal secondo marito Giovanni Raimondo Torlonia.\n&lt;br&gt;Le cronache del tempo ce la dipingono, gi\u00e0 in et\u00e0 avanzata, come donna di carattere brusco, di modi asciutti e sarcastici. A prescindere da questo suo carattere poco dolce e mondano, la posizione sociale raggiunta grazie all'abilit\u00e0 e spregiudicatezza negli affari fecero del salotto Torlonia, da lei presieduto, il punto di riferimento imprescindibile della vita romana del suo tempo. Fu anche l'ispiratrice delle opere caritatevoli dei Torlonia, prima del marito e poi dei figli. Prese parte attiva nelle \"scelte\" matrimoniali dei figli per rendere sempre \"pi\u00f9 blu\" il sangue dei Torlonia tessendo strategiche parentele con le pi\u00f9 prestigiose, ma sempre pi\u00f9 indebitate, famiglie della \"nobilt\u00e0 nera\" romana, senza per questo trascurare i due figli Chiaveri avuti dal primo marito.\n&lt;br&gt;Dal secondo matrimonio Torlonia, Anna Maria ebbe altri cinque figli che proseguirono l'ascesa sociale ed economica di questa singolare famiglia.\n&lt;br&gt;La sua discendenza entrer\u00e0 nella linea di successione delle Case Reali di Spagna e d'Inghilterra."}
{"id": "1612432", "revid": "1186766", "url": "https://it.wikipedia.org/wiki?curid=1612432", "title": "Stavkirke di R\u00f8ldal", "text": "La stavkirke di R\u00f8ldal (R\u00f8ldal stavkyrkje) \u00e8 una \"stavkirke\" localizzata a R\u00f8ldal nella municipalit\u00e0 di Ullensvang, contea di Vestland in Norvegia e fu costruita nel XIII secolo.\nStoria.\nLa piccola chiesa \u00e8 meglio conosciuta per il suo crocifisso miracoloso, dal quale, dice la leggenda, emergono gocce d'acqua ogni notte di mezza estate. Questo fluido dovrebbe avere effetti curativi, ma non si sa se qualcuno \u00e8 stato effettivamente curato da qualche malattia.\nLa \"stavkirke\" di R\u00f8ldal ha ricevuto molti doni generosi dai pellegrini che l'hanno visitata e il piccolo villaggio era piuttosto ricco durante il Medioevo. Nel XVII secolo l'interno \u00e8 stato riccamente decorato con affreschi.\nNel tardo XIX secolo la chiesa \u00e8 stata ricostruita e fu recuperata parte della storia della chiesa. Questo port\u00f2 a una grossa investigazione su come la chiesa \u00e8 stata costruita. Il risultato fu che la \"stavkirke\" di R\u00f8ldal era leggermente diversa dalle altre, ed \u00e8 controverso il fatto che la chiesa sia una \"stavkirke\" o una \"stolpekirke\". Questo \u00e8 comunque un modello pi\u00f9 antico che si crede sia stato rimpiazzato."}
{"id": "1612445", "revid": "2091899", "url": "https://it.wikipedia.org/wiki?curid=1612445", "title": "Frank Fetter", "text": "Infanzia ed educazione.\nFrank Fetter nacque a Peru, una cittadina dell'Indiana, in una famiglia quacchera, nel bel mezzo della guerra civile americana.\nFetter dimostr\u00f2 le sue grandi qualit\u00e0 studentesche fin dall'infanzia, come dimostra l'entrata nel 1879 alla \"Indiana University\", a soli sedici anni. Dopo pochi anni fu costretto a lasciare il college per gestire la libreria di famiglia, dopo che il padre dovette ritirarsi per cause di salute. Questa lavoro nella libreria diede l'occasione a Fetter di leggere molti trattati economici e libri che trattano questo tema, aumentando di molto la sua conoscenza. In quegli anni un libro molto importante per Fetter fu \"Progress and Poverty\" (1879) di Henry George.\nDopo otto anni Fetter decise di tornare in accademia, dove termin\u00f2 finalmente il suo B.A. nel 1891. Nel 1892, Jeremiah W. Jenks, ovvero uno dei maggiori docenti di Fetter all\"'Indiana University\", divenne docente alla Cornell University, ruolo che permise ai due maggiore collaborazione e sintonia accademica. Fetter complet\u00f2 nello stesso anno il suo \"Master of Philosophy\". Jenks convinse poi Fetter a studiare sotto Johannes Conrad alla Sorbona di Parigi. Nel 1894 Fetter ottenne il suo Ph.D. alla \"University of Halle\" della citt\u00e0 di Halle in Germania, con una tesi dove critic\u00f2 le teorie economiche di Thomas Robert Malthus.\nCarriera professionale.\nDopo aver ottenuto il dottorato Fetter accett\u00f2 l'incarico di docente al \"Cornell\", incarico lasciato ben presto dopo l'offerta della \"Indiana University\". Nel 1898 la Stanford University offr\u00ec a Fetter un ruolo da docente, ruolo accettato ma lasciato dopo tre anni a causa di discussioni in merito alla libert\u00e0 accademica del docente. Nel 1901, una volta lasciata la Stanford, Fetter decise di tornare al \"Cornell\", dove rimase per dieci anni. Nel 1911 cambi\u00f2 nuovamente ruolo, accettando la posizione di segretario del dipartimento interdisciplinare della Princeton University, il quale si occupava di storia, politica ed economia.\nA dispetto della sua vicinanza umana e teorica a economisti austriaci illustri come Eugen von B\u00f6hm-Bawerk e Friedrich von Wieser, e il suo giudizio molto positivo sui lavori di Ludwig von Mises e Friedrich von Hayek, Fetter tendeva a utilizzare il termine \"Scuola psicologica americana\" rifenrendosi a se stesso, a Thorstein Veblen e a Herbert J. Davenport. Oggi il termine \"Scuola psicologica\" \u00e8 diventato un sinonimo di Scuola austriaca.\nFetter fu un critico molto tenace di Franklin D. Roosevelt e del suo piano che prevedeva la cancellazione del gold standard, e, insieme ad altri economisti, cerc\u00f2 di evitare il passaggio al cosiddetto sistema \"fiat currency\".\nContributi all'economia.\nPropriet\u00e0 come capitale.\nFetter partecip\u00f2 ad un importante dibattito con l'economista inglese Alfred Marshall, il quale, nella pubblicazione del 1904 \"Principles of Economics\", nonch\u00e9 in diversi articoli successivi, come quelli pubblicati in \"American Economic Association\" e in Quarterly Journal of Economics, distinse la propriet\u00e0 dal capitale.\nFetter rimase anche sulla sua posizione molto critica nei confronti dell'idea di Henry George di \"land value tax\". Mark Blaug, un importante storico economico statunitense, ha sottolineato il ruolo fondamentale di Fetter e di J.B. Clark nell'aver fatto abbandonare alla maggioranza degli economisti l'idea di propriet\u00e0 come unico mezzo di produzione, abbandono che ha causato anche una comune critica alle teorie esposte da Henry George.\nApplicazione della teoria soggettiva del valore.\nFetter ader\u00ec alla teoria soggettiva del valore, ossia la teoria del valore elaborata da Carl Menger, e di conseguenza appoggi\u00f2 la teoria dell'interesse e delle preferenze temporali. In accordo con Jeffrey Herbener Fetter disse che \"come ogni prezzo di un bene \u00e8 deciso esclusivamente dal valore soggettivo, allora il tasso di interesse \u00e8 deciso esclusivamente dalle preferenze temporali\".\nFetter \u00e8 globalmente ritenuto, all'interno della Scuola austriaca, uno dei pi\u00f9 importanti economisti, soprattutto dal punto di vista della teoria del valore.\nCritica alla teoria dell'interesse di Fisher.\nIn \"Interest Theories, Old and New\" (1914) Fetter critic\u00f2 le tesi che Irving Fisher pubblic\u00f2 in \"The Rate of Interest\" (1907). Secondo Fetter l'errore grave commesso da Fisher sarebbe stato l'abbandono, nel calcolo del tasso d'interesse delle preferenze temporali delle parti.\nLa stessa posizione venne poi rimarcata da Murray N. Rothbard.\nApprovazione nel mondo accademico.\nNel 1909, all'et\u00e0 di 46 anni, Fetter ottenne la laurea in legge ad honorem dalla \"Colgate University\", e nel 1913 divenne presidente della \"American Economic Association\". Ulteriori dottorati ad honorem gli vennero consegnati nel 1930 dall'Occidental College e nel 1934 dall'Indiana University. Divenne anche socio dell'American Academy of Arts and Sciences e membro dell'American Philosophical Society. Nel 1927 ha ricevuto la \"Karl Menger Medal\" dall'Austrian Economic Society.\nIl trattato di Fetter, intitolato \"The Principles of Economics\" e pubblicato nel 1904, \u00e8 stato definito come \"il maggior trattato fino a quello pubblicato da Ludwig von Mises nel 1940, \"Nationaloekonomie\"\". Nella prefazione, scritta da Murray Rothbard, dell'edizione del 1977 di \"Capital, Interest, and Rent\", l'economista anarco-capitalista descrisse le teorie di Fetter come le prime teorie \"austriache\" ad aver influenzato fortemente il suo pensiero.\nAlla morte di Fetter, avvenuta nel 1949, l'economista J. Douglas Brown scrisse un memoriale in suo onore sull\"'American Economic Review\". Nell'apertura scrisse: \"Con la scomparsa di Frank Fetter la grande compagnia degli economisti statunitensi soffre un'irreparabile perdita\"."}
{"id": "1612448", "revid": "465169", "url": "https://it.wikipedia.org/wiki?curid=1612448", "title": "In the Middle", "text": "In the Middle \u00e8 un singolo del gruppo musicale pop britannico Sugababes, pubblicato il 22 marzo 2004 dall'etichetta discografica Island.\nLa canzone, scritta dalle Sugababes insieme a Phil Fuldner, Miranda Cooper, Niara Scarlett, Brian Higgins, Shawn Lee, Lisa Cowling, Andre Tegler e Michael Bellina e prodotta da Brian Higgins, gli Xenomania e Jeremy Wheatley, \u00e8 stata estratta dal terzo album del gruppo, \"Three\". Il singolo conteneva la b-side \"Colder in the Rain\"."}
{"id": "1612454", "revid": "256896", "url": "https://it.wikipedia.org/wiki?curid=1612454", "title": "ANCE", "text": ""}
{"id": "1612460", "revid": "661526", "url": "https://it.wikipedia.org/wiki?curid=1612460", "title": "Ho scritto ti amo sulla sabbia del gatto", "text": "Ho scritto ti amo sulla sabbia del gatto \u00e8 il terzo album dei Moravagine. Il titolo \u00e8 una parodia di \"Ho scritto t'amo sulla sabbia\", un successo degli anni '60 di Franco IV e Franco I."}
{"id": "1612462", "revid": "30445", "url": "https://it.wikipedia.org/wiki?curid=1612462", "title": "Goc\u00e8ano", "text": ""}
{"id": "1612464", "revid": "22995", "url": "https://it.wikipedia.org/wiki?curid=1612464", "title": "S. Agata di Militello", "text": ""}
{"id": "1612471", "revid": "1745361", "url": "https://it.wikipedia.org/wiki?curid=1612471", "title": "Brimful of Asha", "text": "Brimful of Asha \u00e8 un brano big beat, indie rock, alternative rock del gruppo britannico Cornershop, che al momento della sua pubblicazione, nel 1997, raggiunse la posizione numero sessanta della classifica dei singoli pi\u00f9 venduti in Inghilterra (Official Singles Chart). Un remix di Fatboy Slim - pubblicato esclusivamente in Gran Bretagna in edizione limitata su long playing - confer\u00ec al brano un successo internazionale, tanto da fargli raggiungere, nel febbraio 1998, la prima posizione della classifica britannica e la sedicesima posizione della Modern Rock Track statunitense.\nIl video musicale, diretto da Phil Harder, \u00e8 stato prodotto da Harder/Fuller Films.\nNell'ottobre 2011, la rivista \"New Musical Express\" ha incluso il remix di Fatboy Slim alla posizione 105 della sua classifica \"150 Best Tracks of the Past 15 Years\".\nTesto.\nIl testo \u00e8 un tributo alla cantante Asha Bhosle e pi\u00f9 in generale alla cultura cinematografica indiana. Uno stilema del cinema indiano fin dagli esordi, infatti, \u00e8 l'inclusione di spezzoni musicali ballati e cantati in playback dagli attori: cantautori professionisti eseguono la canzone in sottofondo, mentre gli attori in scena cantano in labiale. Asha Bhosle (citata nel testo assieme a Lata Mangeshkar e Mohammad Rafi) \u00e8 una delle pi\u00f9 note e prolifiche cantanti in playback del panorama cinematografico indiano (al 2006, aveva un repertorio di oltre 12 000 canzoni). Il testo contiene anche riferimenti alla musica di altri paesi come, per esempio, alla canzone \"Bancs Publics\" di Georges Brassens, a Jacques Dutronc e Marc Bolan, e alle case discografiche Argo Records e Trojan Records."}
{"id": "1612481", "revid": "23133794", "url": "https://it.wikipedia.org/wiki?curid=1612481", "title": "Mass media", "text": ""}
{"id": "1612486", "revid": "465169", "url": "https://it.wikipedia.org/wiki?curid=1612486", "title": "Caught in a Moment", "text": "Caught in a Moment \u00e8 un singolo del gruppo musicale pop britannico Sugababes, pubblicato il 23 agosto 2004 dall'etichetta discografica Island.\nLa canzone \u00e8 stata scritta dalle Sugababes insieme a Marius De Vries, Karen Poole e Jeremy Lipsey e prodotta da Jony Rockstar ed \u00e8 stata estratta come quarto ed ultimo singolo dal terzo album del gruppo, \"Three\".\nNel 2005 \u00e8 stato inserito nella colonna sonora del film \"Wimbledon\".\nVideo musicale.\nIl regista del video \u00e8 Howard Greenhalgh. Il video musicale \u00e8 molto semplice, non ha una storia di base ed \u00e8 completamento girato in bianco e nero. Le ragazze sono sedute per tutta la durata del video."}
{"id": "1612489", "revid": "1186766", "url": "https://it.wikipedia.org/wiki?curid=1612489", "title": "Stavkirke di Haltdalen", "text": "La stavkirke di Haltdalen (Haltdalen stavkirke) \u00e8 una \"stavkirke\" preservata presso lo Sverresborg museum a Trondheim in Norvegia. La chiesa \u00e8 stata probabilmente costruita nel 1170.\nLa chiesa in esposizione \u00e8 una ricostruzione di due chiese, quella di \u00c5len e quella di Haltdalen. Il muro a ovest e il portale vengono da quella di \u00c5len.\nQuesta \u00e8 una chiesa a navata singola dello stile orientale scandinavo ed \u00e8 l'unica rimasta preservata."}
{"id": "1612492", "revid": "228587", "url": "https://it.wikipedia.org/wiki?curid=1612492", "title": "Brusuglio", "text": "Brusuglio (\"Brus\u00f4\" in dialetto milanese, : ) \u00e8 una frazione del comune lombardo di Cormano, di cui costituisce tutta la striscia meridionale al di l\u00e0 dell'autostrada A4.\nStoria.\nIl borgo fu attestato per la prima volta nel 1346. Nell'ambito della suddivisione del territorio milanese in pievi, apparteneva alla pieve di Bruzzano e contava 250 abitanti nell'anno 1751, saliti poi a 326 nel 1771.\nIn et\u00e0 napoleonica, dal 1809 al 1816, Brusuglio fu frazione di Bruzzano, ma gli austriaci gli restituirono l'autonomia con la costituzione del Regno Lombardo-Veneto. Nel 1853 il comune di Brusuglio contava 603 abitanti, al censimento del 1861 ne fece registrare 669.\nNel 1871 il comune di Brusuglio fu infine definitivamente soppresso e aggregato a quello di Cormano.\nLa villa Manzoni.\nLa Villa di Brusuglio fu residenza di Carlo Imbonati; dopo la sua morte pass\u00f2 alla sua compagna, Giulia Beccaria, madre di Alessandro Manzoni.\nLa Villa costitu\u00ec la residenza estiva dello scrittore e della sua famiglia che dal 1813 abitava stabilmente a Milano in via Morone. Qui Alessandro Manzoni inizi\u00f2 nel 1821 \"I Promessi Sposi\" e condusse i suoi prediletti esperimenti di botanica.&lt;br&gt;\n&lt;br&gt;\nNel vicino cimitero di Brusuglio si trova la tomba della famiglia dello scrittore (che invece riposa al Famedio): sono l\u00ec presenti, per esempio, le spoglie della madre Giulia Beccaria e della moglie Enrichetta Blondel.\nBibliografia.\nM. e L. Corgnati, \"Alessandro Manzoni \"fattore di Brusuglio\"\", Mursia, Milano, ISBN 978-88-425-8614-2"}
{"id": "1612495", "revid": "1782831", "url": "https://it.wikipedia.org/wiki?curid=1612495", "title": "Vulcan (Marvel Comics)", "text": "Vulcan, il cui vero nome \u00e8 Gabriel Summers, \u00e8 un personaggio dei fumetti creato da Ed Brubaker (testi) e Trevor Hairsine (disegni), pubblicato dalla Marvel Comics. Apparso per la prima volta nel 2006 sulle pagine della mini-serie \"X-Men: Deadly Genesis\", Gabriel \u00e8 il fratello minore degli X-Men Ciclope ed Havok, nato in cattivit\u00e0 nella galassia Shi'ar dopo che i suoi genitori furono rapiti. Dato per morto, nessuno a parte Xavier sapeva della sua esistenza o della sua vera identit\u00e0.\nBiografia del personaggio.\nOrigini.\nBench\u00e9 concepito sulla Terra, Vulcan nacque nella galassia Shi'ar. Quando i suoi genitori vennero rapiti dal folle imperatore D'Ken e resi schiavi, sua madre era gi\u00e0 al secondo mese di gravidanza ed in seguito al tentativo di ribellione di suo padre Corsaro, D'Ken uccise la donna. Dato per morto dal genitore, il piccolo Gabriel venne estratto prematuro dal ventre materno e messo in un acceleratore di incubazione. In poche settimane raggiunse l'et\u00e0 adulta e venne mandato sulla Terra come schiavo dell'agente Shi'ar Davan Shakari, conosciuto anche come \"Erik il Rosso\". Gabriel riusc\u00ec a fuggire e fu ritrovato privo di memoria dalla dottoressa Moira MacTaggert. Portato dal professor Xavier, l'uomo cap\u00ec subito dal tracciato mentale la sua vera identit\u00e0. Tuttavia non la rifer\u00ec ai suoi due fratelli, gli X-Men Ciclope e Havok.\nGenesi letale.\nDopo la cattura degli X-Men da parte dell'isola di Krakoa, Vulcan assieme a Petra, Sway e Darwin prese parte alla prima missione di salvataggio. Il gruppo era per\u00f2 privo di esperienza malgrado le sedute telepatiche che Xavier aveva loro imposto, e durante la missione quasi tutti i componenti rimasero uccisi. Vulcan sopravvisse solo grazie alle capacit\u00e0 di Darwin, che riusc\u00ec a trasferirgli le energie dei compagni morenti, ed entrando in uno stato di coma. Nonostante i rimorsi, Xavier compose un terzo gruppo di X-Men formato da Wolverine, Tempesta, Colosso, Nightcrawler, Banshee e Thunderbird, non menzionando mai l'esistenza del team precedente e fingendo che non fossero mai esistiti. Tornato in scena dopo gli eventi di House of M, Vulcan rientr\u00f2 sulla Terra dall'isola di Krakoa nella quale era rimasto in stato d'incoscienza per parecchi anni dopo che Polaris l'aveva spedita nello spazio e, pieno di rancore, rap\u00ec Ciclope e Marvel Girl dopo aver fatto schiantare il Blackbird degli X-Men contro l'aereo sul quale stava volando Banshee uccidendolo. Riuniti gli X-Men, obblig\u00f2 Marvel Girl a rivelare le sue origini e quelle dei suoi compagni d'avventura. Dopo il racconto e le scoperte sulla falsit\u00e0 che Xavier aveva dimostrato per tutti quegli anni verso i suoi studenti, part\u00ec alla volta dello spazio per vendicarsi dell'imperatore D'Ken e degli Shi'ar che avevano distrutto la sua famiglia. Sulla Terra, la frattura creatasi fra Xavier e gli X-Men, in particolare con Ciclope, non si \u00e8 ancora sanata, malgrado la razza mutante stia scomparendo.\nAscesa e caduta dell'Impero Shi'ar.\nDeciso a vendicarsi e ad attaccare direttamente l'impero Shi'ar, Vulcan intraprende la strada per lo spazio seminando morte e distruzione al suo passaggio. Per impedire che l'Impero, ma soprattutto la sua ex-consorte Lilandra Neramani, perisca per mano di Gabriel, Xavier, precedentemente esiliato dall'istituto per mano di Ciclope, organizza una squadra di X-Men composta da Havok, Marvel Girl, Nightcrawler, Warpath, Darwin (unico altro sopravvissuto del gruppo di Vulcan) e Polaris, con lo scopo di fermare Vulcan. Raggiunto l'Impero Shi'ar, Vulcan, dopo aver lottato contro tutta la Guardia Imperiale, viene catturato ed imprigionato fino a quando un membro dell'Ordine Segreto Shi'ar l'aiuta nella sua fuga, durante la quale incontra e libera la principessa Shi'ar Deathbird. Giunti sul pianeta dove l'Ordine Segreto nasconde il comatoso ex-imperatore D'Ken, Vulcan ristabilisce le connessioni neurali dell'uomo facendolo tornare alla vita. Riprese le vestigia d'imperatore, D'Ken propone a Vulcan un'alleanza rafforzata dal matrimonio di quest'ultimo con Deathbird. Catturato Xavier, l'imperatore decide di offrirne la morte al futuro cognato come dono di nozze. Durante il matrimonio, comincia l'attacco che gli X-Men avevano da tempo programmato e Vulcan dopo aver ucciso D'Ken getta Xavier all'interno del \"Cristallo M'Kraan\". Nell'infuriare della battaglia, Darwin si getta all'inseguimento del proprio mentore e lo raggiunge all'interno della gemma. Riportatolo fuori, assieme a Nightcrawler, Warpath ed all'aliena Hepzibah viene costretto da Lilandra a ritornare sulla Terra. Nel frattempo Marvel Girl, Polaris ed Havok si scontrano con Vulcan e nello scontro, Corsaro, padre di entrambi viene ucciso dal suo ultimogenito. Abbattute le ultime resistenze, gli Shi'ar comprendono di aver perduto la battaglia e con ancora a capo Vulcan si ritirano. I tre X-Men rimasti raccolti i feriti, piangono i caduti e decidono di rimanere nello spazio per detronizzare Vulcan e riportare sul trono Lilandra.\nImperatore Vulcan.\nAssunto pienamente il nuovo ruolo d'imperatore, Vulcan scopre di non essere affatto benvoluto dal popolo Shi'ar, che vede in lui un usurpatore ed un omicida. Solamente il suo matrimonio con Deathbird impedisce una sollevazione popolare. Nel frattempo, i Predoni Stellari continuano la loro opera di disturbo e messa insieme una resistenza all'Impero si preparano a dar battaglia. Comandati da Havok, gli Shi'ar ribelli si scontrano con le truppe imperiali all'avamposto denominato Feather's Edge e nella battaglia seguente un nuovo nemico fa il suo ingresso in scena: si tratta degli \"Scy'ar Tal\", originari abitanti del pianeta sul quale \u00e8 custodito il \"Cristallo M'Kraan\". Dopo aver abbattuto la nave ammiraglia della flotta imperiale, gli Scy'ar Tal sconfiggono in un corpo-a-corpo anche Vulcan che viene quindi costretto alla fuga. Approfittando della situazione, l'uomo decide di allearsi con i Predoni Stellari dichiarando una temporanea amnistia e, assieme al fratello, trova la regione spaziale in cui \u00e8 custodita Finality, l'arma in possesso dei nemici in grado di aprire un portale e scagliare una stella su di un qualsiasi obiettivo. Saliti a bordo, i fratelli Summers ingaggiano battaglia con l'Antico, comandante degli Scy'ar, che dopo una breve lotta viene incenerito da Vulcan ora in possesso di Finality con la quale intende sterminare tutti gli Scy'ar. Lanciato Havok sulla superficie di una stella a causa dei suoi pareri discordanti, Vulcan si appresta a porre fine agli avversari quando intervengono i Predoni Stellari che riescono a sconfiggere buona parte della Guardia Imperiale e a dar tempo ad un redivivo Havok di distruggere la stazione spaziale dove ha sede Finality. Infuriato con il fratello, Vulcan riesce a far prigionieri la maggior parte dei Predoni con l'eccezione di Marvel Girl, Korvus e Lilandra che riescono a fuggire. Tornato su Chandilar, proclama la propria appartenenza alla razza Shi'ar e d\u00e0 il via ad una nuova epoca di espansione e conquista.\nWar of Kings.\nUtilizzando la fuga e l'asilo dei Predoni Stellari su Hala, pianeta-madre dei Kree sul quale si sta celebrando il matrimonio fra Crystal e Ronan l'accusatore per unire ufficialmente il retaggio Inumano a quello Kree, Vulcan d\u00e0 il via all'invasione del loro impero inviando la Guardia Imperiale alla cerimonia dando vita a una carneficina che si risolve con il rapimento di Lilandra Neramani e il ferimento dell'accusatore. Impegnati in un consiglio di guerra, i reali Inumani approvano l'attacco dei Predoni Stellari a danno di una delle flotte Shi'ar con lo scopo di impadronirsi delle informazioni riguardanti il luogo di reclusione di Lilandra. Venuto a conoscenza dell'atto compiuto dai suoi nemici, Vulcan decide di mettere a morte l'ex-imperatrice solo per essere fermato dall'ammiraglio Ka'ardum che propone di sottoporla ad un processo farsa su Chandilar al cui termine verr\u00e0 giustiziata. Intercettata la nave spaziale in cui Lilandra viene trasportata sul pianeta-madre Shi'ar, i Predoni Stellari e i Guardiani della Galassia irrompono ingaggiando la Guardia Imperiale in uno scontro che si risolve infine con la decisione di Gladiatore di tradire Vulcan e servire la sua vera imperatrice. Giunti su Chandilar, i Predoni, Gladiatore e Lilandra vengono ammessi segretamente all'interno del parlamento dove la Majestrix chiede di poter riprendere il proprio ruolo mentre su uno dei pianeti Kree sotto assedio Vulcan riceve la visita di Darkhawk, rappresentante della Confraternita dei Raptor, che si pone al suo servizio rivelandogli che proprio in quel momento Lilandra \u00e8 in procinto di raggiungere il Tempio di Sharra e K'ythri e autoproclamarsi Majestrix supportata dalla popolazione da lui oppressa. Infuriato, Vulcan accetta il suo aiuto rimanendo per\u00f2 indietro mentre Darkhawk raggiunge il pianeta-madre e, tra l'infuriare della guerra civile fra le strade, uccide Lilandra. Felice della morte della sua principale oppositrice, Vulcan diviene per\u00f2 preda della rabbia quando Darkhawk lo informa che secondo la tecnologia della Confraternita dei Raptor non sar\u00e0 lui a governare gli Shi'ar in futuro. Appreso che gli Inumani stanno transitando nello spazio Shi'ar, decide di andare loro incontro facendo breccia nell'astronave a bordo della quale Freccia Nera funge da catalizzatore energetico per la bomba che distrugger\u00e0 la flotta imperiale mentre su Chandilar i Predoni sono eliminano il Commando della morte agli ordini del consigliere Araki, e Gladiatore viene acclamato nuovo Majestor dell'impero. Impegnati in un duro combattimento mentre il countdown per l'esplosione continua a scorrere, Freccia Nera riesce ad uccidere Vulcan poco prima che Crystal e Lockjaw si teletrasportino a bordo dell'astronave per portarlo al sicuro ma il ritorno in vita di Vulcan, dovuto al suo essere un mutante di livello Omega, impedisce il completo successo dell'operazione ed al momento della detonazione i due si trovano nell'epicentro della gigantesca esplosione che annienta l'ottantasette percento della flotta Shi'ar, portandoli a dichiarare la resa incondizionata, e crea una lacerazione nella trama dello spazio-tempo.\nPoteri e abilit\u00e0.\nClassificato come mutante di livello omega, Vulcan \u00e8 dotato della capacit\u00e0 di manipolare ogni tipo di energia o campo energetico esistente (Energocinesi) anche quella cinetica. Questo potere gli permette quindi di emettere luce, calore, elettricit\u00e0, ma anche fare scatti e salti al di l\u00e0 delle capacit\u00e0 umane, controllare le fonti energetiche a lui vicine e di auto-sostentarsi sopravvivendo a situazioni estreme. Mentre il suo potere \u00e8 attivo, i suoi occhi brillano.\nNel periodo in cui era rimasto fuso con Darwin, ha acquisito anche i poteri delle amiche defunte, Petra (geocinesi) e Sway (manipolazione temporale). Mentre era nella grotta dove ebbe luogo la fusione con Darwin fu anche esposto ad alcune radiazioni cosmiche che alterarono la sua struttura genetica, portando la sua mutazione a livello omega."}
{"id": "1612502", "revid": "112912306", "url": "https://it.wikipedia.org/wiki?curid=1612502", "title": "Teatro di Balbo", "text": "Il teatro di Balbo () era uno dei tre teatri di Roma antica, il pi\u00f9 piccolo ma anche il pi\u00f9 elaborato dal punto di vista decorativo.\nStoria e struttura.\nFu costruito in pietra da Lucio Cornelio Balbo, banchiere ed amico di Augusto, con il bottino della sua vittoria sui Garamanti e dedicato nel 13 a.C.; distrutto dal fuoco durante il regno di Tito (probabilmente nel 79), venne in seguito restaurato, probabilmente da Domiziano. Durante il medioevo vi furono installati dei negozi, e la via che vi passava davanti prese il nome di via delle Botteghe Oscure.\nIl teatro aveva un diametro di 95\u00a0m e poteva ospitare 7700 spettatori, ed era lussuosamente decorato: sei colonnine di onice poste da Balbo nel teatro erano particolarmente famose.\nDel teatro restano oggi tracce in \"opus quadratum\" e \"reticulatum\" della parte inferiore della cavea; alle spalle del teatro era la \"porticus post scaenam\", la \"Crypta Balbi\"."}
{"id": "1612506", "revid": "767487", "url": "https://it.wikipedia.org/wiki?curid=1612506", "title": "Cornershop", "text": "I Cornershop sono un gruppo inglese di musica indie formato a Leicester nel 1992 dal cantante Tjinder Singh, nativo di Wolverhampton e da suo fratello, il bassista Avtar Singh, insieme a David Chambers (batteria) e Ben Ayres (chitarre, tastiere e tambura). I primi tre erano stati precedentemente membri del gruppo \"General Havoc\", che aveva all'attivo gi\u00e0 un disco (\"Fast Jaspal EP\") del 1991. Il gruppo \u00e8 divenuto popolare nel 1997 grazie al singolo \"Brimful of Asha\" e al successivo remix del brano, effettuato da Fatboy Slim."}
{"id": "1612508", "revid": "19933", "url": "https://it.wikipedia.org/wiki?curid=1612508", "title": "Southern Lord", "text": ""}
{"id": "1612510", "revid": "767487", "url": "https://it.wikipedia.org/wiki?curid=1612510", "title": "Cerebrosidi", "text": "I cerebrosidi sono una categoria di glicolipidi (glicosfingolipidi).\nSono composti da una struttura base, comune a tutti i glicolipidi, il ceramide (N-acilsfingosina). Il ceramide \u00e8 una molecola composta da sfingosina e da un acido grasso (acile) di entit\u00e0 variabile, ma che spesso nei cerebrosidi compare a 24C (es. Ac. ossinervonico). Contengono anche 1-2 zuccheri neutri legati al carbonio1 del ceramide.\nEsempi di cerebrosidi sono: il galattosil- (tess. nervoso), glucosil- (tess. non nervosi) e talora lattosil-ceramidi."}
{"id": "1612511", "revid": "125291759", "url": "https://it.wikipedia.org/wiki?curid=1612511", "title": "Stefano Sani", "text": "Biografia.\nNel 1981, all'et\u00e0 di 20 anni, debutta al Festival di Castrocaro col brano \"Un'altra atmosfera\" scritto da Zucchero Fornaciari dietro i due vincitori, lo stesso Zucchero e Fiordaliso. Partecipa al Festival di Sanremo 1982 con \"Lisa\", brano scritto e prodotto da Zucchero. L'artista viene decretato come rivelazione del Festival da TV Sorrisi e Canzoni e nell'aprile del 1982 viene invitato a partecipare al Festival Internazionale di Malta come rappresentante dell'Italia, ottenendo il secondo posto. Nell'estate dello stesso anno presenta il suo secondo 45 giri \"Quando lei ritorner\u00e0\", brano sempre scritto da Zucchero, alla \"Vela d'oro\" di Riva del Garda.\nNell'ottobre del 1982 inizia a condurre su Rai 3 il programma \"L'Orecchiocchio\", rotocalco musicale pomeridiano antesignano di VideoMusic. Partecipa al Festival di Sanremo 1983, stavolta nella sezione \"Big\", col brano \"Complimenti\", che si classifica al settimo posto generale (quarto tra i \"Big\"). Il singolo, pur non bissando il successo di \"Lisa\", rimane in classifica per circa 4 mesi. Nel maggio del 1984 vede la luce il singolo \"Notte amarena\", brano da Alberto Salerno e Renato Brioschi. Il 45 giri, che presenta sul retro il brano \"Strano sentimento\", viene pubblicato ancora dall'etichetta Fonit Cetra. \"Notte amarena\" viene eseguita dal vivo per la prima volta al Teatro Verdi di Montecatini in uno spettacolo condotto da Pippo Baudo nel giugno del 1984. A fine giugno il brano partecipa al Festival di Saint Vincent (\u00e8 il pezzo che apre la manifestazione), classificandosi al quarto posto.\nNel 1986 partecipa nuovamente al Festival di Saint-Vincent con \"Delicatamente due\", scritta da Oscar Avogadro e Andrea Fornili. Il brano fa parte dell'omonimo Q-Disc. La carriera di Sani prosegue anche nel campo teatrale. Nel 1995 recita con la compagnia fiorentina del Nuovo Bargello ne \"La Mandragola\" di Machiavelli nel ruolo di Callimaco. Nel 2007 recita a teatro nel musical \"La surprise de l'amour\" con Viola Valentino, Manuel Casella, Leda Battisti e Alex Belli. Nell'aprile del 2007 torna a calcare il palco dell'Ariston a Sanremo per reinterpretare \"Lisa\" a \"I migliori anni\" di Carlo Conti. Nel mese di giugno del 2018 partecipa alla prima edizione del programma televisivo \"Ora o mai pi\u00f9\", condotto da Amadeus, in onda su Rai 1 e nella serata finale, il 29 giugno 2018, presenta il suo nuovo singolo \"Liberi di vivere\" scritto con Fabio Mosello ed arrangiato da Andrea De Paoli per Music Universe a.c.m.."}
{"id": "1612516", "revid": "111781128", "url": "https://it.wikipedia.org/wiki?curid=1612516", "title": "Emil Hegle Svendsen", "text": "Biografia.\nCarriera nel biathlon.\nStagioni 2006-2008.\nHa iniziato a praticare biathlon a livello agonistico nel 1997 ed \u00e8 entrato a far parte della nazionale norvegese nel 2006. In Coppa del Mondo ha esordito l'8 dicembre 2005 nell'individuale di Osrblie (68\u00b0), ha conquistato il primo podio il 12 gennaio 2006 nella staffetta di Ruhpolding (3\u00b0) e la prima vittoria il 17 dicembre dello stesso anno nella staffetta di Hochfilzen.\nAi Mondiali di \u00d6stersund in Svezia nel 2008 ha vinto la medaglia d'oro nella partenza in linea, davanti al compagno di squadra Ole Einar Bj\u00f8rndalen, e nell'individuale. Nella stessa stagione in Coppa ha conquistato sei vittorie e altri sette podi: cos\u00ec si \u00e8 dimostrato l'atleta pi\u00f9 vincente della stagione dietro al compagno di squadra Bj\u00f8rndalen, anche se si \u00e8 piazzato solo al terzo posto nella graduatoria generale a fine stagione.\nStagioni 2009-2010.\nNella stagione 2008-2009, dopo una buona partenza, e ha concluso ancora al terzo posto nella classifica generale.\nAi XXI Giochi olimpici invernali di ha conquistato la medaglia d'oro nella prova individuale di 20 km e nella staffetta 4 x 7,5 km e quella d'argento nella gara sprint di 10 km, dietro al francese Vincent Jay. A fine stagione si \u00e8 aggiudicato la Coppa del Mondo generale.\nStagioni 2011-2013.\nNelle stagioni seguenti \u00e8 stato costantemente tra gli atleti pi\u00f9 vittoriosi ai Mondiali: a Chanty-Mansijsk 2011, Ruhpolding 2012 e Nov\u00e9 M\u011bsto na Morav\u011b 2013 ha conquistato complessivamente undici medaglie, con otto ori.\nNegli stessi anni in Coppa del Mondo ha continuato a gareggiare ai massimi livelli con regolarit\u00e0, conquistando numerosi podi e vittorie tanto individuali quanto a squadre; pur senza riuscire a bissare la vittoria della coppa generale, nel 2011 ha comunque vinto due coppe di specialit\u00e0 (individuale e partenza in linea).\nStagioni 2014-2018.\nAi XXII Giochi olimpici invernali di ha vinto la medaglia d'oro nella partenza in linea e nella staffetta mista e si \u00e8 classificato 9\u00b0 nella sprint, 7\u00b0 nell'individuale, 7\u00b0 nell'inseguimento e 4\u00b0 nella staffetta; nel 2014 in Coppa del Mondo ha nuovamente conquistato il trofeo di individuale.\nAi Mondiali di Kontiolahti 2015 ha vinto la medaglia d'argento nell'individuale e nella staffetta ed \u00e8 stato 36\u00ba nella sprint, 19\u00ba nell'inseguimento e 15\u00ba nella partenza in linea. L'anno dopo, nella rassegna iridata di Oslo Holmenkollen, ha conquistato la medaglia d'oro nella staffetta e quella di bronzo nell'inseguimento. Ai XXIII Giochi olimpici invernali di ha vinto la medaglia d'argento nella staffetta mista e nella staffetta, quella di bronzo nella partenza in linea e si \u00e8 classificato 18\u00ba nella sprint, 20\u00ba nell'inseguimento e 10\u00ba nell'individuale.\nCarriera nello sci di fondo.\nSaltuariamente Svendsen prende parte anche a gare secondarie di fondo, tuttavia, ai Mondiali juniores del 2005 ha conquistato la medaglia di bronzo nella 10\u00a0km a tecnica libera e quella d'argento nella staffetta (insieme ai compagni Kjell Christian Markset, Petter Northug e Ronny Andr\u00e9 Hafs\u00e5s).\nHa debuttato in Coppa del Mondo il 19 novembre 2011 nella 15\u00a0km a tecnica libera di Sjusj\u00f8en (15\u00b0).\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "1612518", "revid": "121238484", "url": "https://it.wikipedia.org/wiki?curid=1612518", "title": "Oscurit\u00e0 d'Oro", "text": " (il nome \u00e8 in codice), nota anche come Yami o Eve (nome reale), \u00e8 un personaggio principale della serie di anime e manga \"To Love-Ru\", scritto da Hasemi Saki e disegnato da Kentar\u014d Yabuki. Yami \u00e8 risultata essere il terzo personaggio preferito dei fan di To Love-Ru, subito dietro a Lala Satalin e Haruna Sairenji nel sondaggio biannuale indetto dallo Sh\u014dnen Jump, rivista nella quale \u00e8 stata pubblicata settimanalmente la serie.\nNella versione anime della serie \u00e8 doppiata dalla seiyuu Misato Fukuen.\nYami \u00e8 anche un personaggio principale della serie manga \"To Love-Ru Darkness\", spin-off di \"To Love-Ru\" pubblicato su Jump Square sempre da Saki e Yabuki. In questa serie viene rivelato che il suo vero nome \u00e8 Eve.\nIl personaggio di Yami costituisce un richiamo a \"Black Cat\", precedente serie manga di Yabuki, essendo una ripresa di Eve.\nIntroduzione.\nOscurit\u00e0 d'Oro viene introdotta nella serie all'inizio del quinto volume. Il suo compito \u00e8 quello di assassinare Rito, su ordine di Lacospo.\nQuest'ultimo, infatti, \u00e8 uno dei molti spasimanti di Lala, e punta a conquistare la mano di Lala eliminando Rito. Fortunatamente per il ragazzo, Lala e Zastin accorrono in suo aiuto, e riescono a far capire a Yami che Lacospo l'ha ingannata. L'alieno, infatti, aveva fatto credere a Yami che Rito fosse una persona ignobile che mirava a sedurre Lala con lo scopo di conquistare Deviluke e governare sull'intera galassia.\nStoria.\nEve \u00e8 un'arma vivente, creata \"al termine della sesta guerra galattica\" dalla dottoressa Tearju Lunatique, che la clon\u00f2 \"partendo da alcune delle sue cellule sfruttando il potere della scienza\". La dottoressa accud\u00ec amorevolmente la ragazzina nei primi anni di vita, crescendola come un normale essere umano e donandole un'infanzia felice. Un giorno, per\u00f2, Tearju spar\u00ec per mano di una misteriosa organizzazione, che prese in custodia la bambina e la rese un'assassina, lucrando sulla sua abilit\u00e0 nel corso della lunghissima guerra galattica (\u00e8 presumibile che a questo periodo risalga il soprannome \"Oscurit\u00e0 d'Oro\" assegnato alla ragazza). Quando per\u00f2 Deviluke ridusse la galassia sotto il proprio potere, ponendo termine al conflitto, l'organizzazione fu interamente distrutta dall'assassino Kuro, e Oscurit\u00e0 d'Oro inizi\u00f2 a vivere senza pi\u00f9 legami con nessuno.\nAspetto.\nOscurit\u00e0 d'Oro appare come una ragazzina dai lunghi capelli biondi e gli occhi rossi. \u00c8 alta 153 cm e pesa 45 kg. Le sue misure sono 75-52-77. Veste un peculiare \"battle dress\" nero, costituito da due copriavambracci, un abito formato da un corpetto, una minigonna e uno strascico, e due fermacapelli (che le conferiscono un aspetto felino); porta quattro lacci stretti a ciascuna gamba, e altri sono presenti nel vestito, il quale ha inoltre un'apertura a forma di croce sullo sterno. Queste caratteristiche fanno di lei un personaggio \"dark lolita\", con richiami allo stile \"nekomimi\".\nOccasionalmente, e soprattutto in \"To Love-Ru Darkness\", la vediamo indossare abiti diversi, come l'uniforme scolastica della scuola di Sainan. \nQuando la trasformazione \"Darkness\" \u00e8 stata attivata, il suo aspetto (soprattutto il vestito) \u00e8 cambiato drasticamente: aveva artigli affilati rossi su tutte le dita e due corna nere sulla testa, e indossava un completo molto pi\u00f9 ridotto (era perfino scalza).\nAbilit\u00e0.\nOscurit\u00e0 d'Oro possiede la Trans-abilit\u00e0, ossia il potere di modificare ogni parte di s\u00e9 e renderla un'arma, grazie all'impiego di nanomacchine all'interno del proprio corpo. Il pi\u00f9 delle volte, sono i suoi lunghi capelli a subire modificazioni, e diventare lame, pugni, mazze ferrate ecc.; tuttavia, in linea di principio, ogni parte del corpo pu\u00f2 compiere la \"Trans\": Yami pu\u00f2 farsi crescere ali da angelo, aumentare la taglia del proprio seno (ma non lo fa perch\u00e9 sarebbe \"d'intralcio\") e persino modificare (per breve periodo) i propri abiti.\nInoltre, oltre alla \"Trans-abilit\u00e0\", la ragazza padroneggia le arti marziali, come prova un episodio sul pianeta Mistoa, nel corso del quale una misteriosa nebbia le impediva di adoperare i suoi poteri speciali.\nIn \"To Love-Ru Darkness \"rivela che usare la \"Trans\" in maniera continua e prolungata le fa venire fame e per questo non la usa continuamente.\nNonostante il suo aspetto di ragazzina, Yami ha forza e resistenza molto elevate, oltre che agilit\u00e0 e riflessi eccezionali, ma non \u00e8 in grado di schivare la goffaggine di Rito, che riesce sempre a inciampare su di lei a prescindere.\nYami \u00e8 anche un'eccellente tattica, come dimostrato dall'osservazione dei suoi avversari e dal trovare qualsiasi tipo di debolezza, come essere a conoscenza della Demon Sword, Bladix, a prima vista o scoprire da sola il ruvido alieno Khameleon al resort sulla spiaggia di Tenjouin come un detective (a causa della lettura di troppi manga polizieschi, come sottolineato da Mikan).\nCarattere.\nIl carattere di Oscurit\u00e0 d'Oro doveva inizialmente essere simile a quello di Eve, ma \u00e8 stato in seguito ridefinito per creare un personaggio autonomo; per usare le parole del maestro Yabuki:\nYami detesta le \"persone \"ecchi\"\", ossia i pervertiti (categoria nella quale, a suo parere, Rito rientra in pieno); ogniqualvolta a qualcuno (di solito, o a Rito o al preside) capiti di vedere il suo intimo, o qualcos'altro di imbarazzante, ella non esita a usare la \"Trans\" per punirlo, al motto di \"\"\nYami adora i taiyaki, che sembrano costituire gran parte della sua dieta durante l'intera serie; questa passione nasce in lei fin dal suo arrivo sulla Terra: dopo aver incontrato Rito, infatti, questi le offre un taiyaki, e da quel momento in poi quel dolce costituir\u00e0 il suo unico e caratteristico nutrimento; sappiamo che frequentemente ne ordina venti per volta, e inoltre non esita a usarli come \"condimento\" in qualunque tipo di pietanza. Inoltre, non sopporta le cose viscide. \nInizialmente un'assassina spassionata e introversa, Yami decide di rimanere sulla Terra, dove si aggira per le strade di Sainan, presumibilmente per continuare la sua missione di assassinare Rito, anche se deve ancora farlo nonostante le numerose opportunit\u00e0, suggerendo che lo dice come una scusa per rimanere sulla Terra, cosa che viene poi confermata. Si \u00e8 avvicinata alla sorella minore di Rito, Mikan Yuki e sembra tenerla d'occhio, evidente quando lei e Mikan si sono scambiate i corpi e il preside tent\u00f2 di palparla, spingendo Yami (nel corpo di Mikan) ad avvertirlo di non toccare Mikan e di sferrare un pestaggio selvaggio. Sebbene lei dica sempre che un giorno uccider\u00e0 Rito, diventa sempre pi\u00f9 in dubbio che non lo far\u00e0 mai. In effetti, sembra sviluppare dei sentimenti per Rito. Invece di picchiarlo come fa normalmente, arrossisce quando Rito la vede in costume da bagno e afferma \"Non guardarmi con quegli occhi ecchi\". Ci\u00f2 \u00e8 ulteriormente dimostrato quando Yami dice quasi a Rito che vuole che lui la \"abbracci\".\nAnche se sembra stoica e priva di emozioni, Yami \u00e8 piuttosto gentile, ma disposta ad attaccare chiunque la faccia arrabbiare. Trascorre molto del suo tempo leggendo libri e riviste per comprendere meglio la cultura terrestre e imparare di pi\u00f9 sulle emozioni.\nA causa del suo passato oscuro e del mondo pericoloso in cui \u00e8 sempre vissuta, Yami \u00e8 abituata a dormire pochissimo e senza mai distogliere la guardia. La prima volta che Lala la invita a casa di Rito, in effetti, ella dorme in piedi in un angolo, e la sua abilit\u00e0 \"Trans\" si attiva automaticamente per proteggerla durante il sonno, senza nemmeno svegliarla.\nPrima di diventare un'assassina, era una bambina giocosa e sorridente, in particolare quando era con Tearju, ma sub\u00ec un cambiamento drastico quando fu lasciata nelle mani dell'organizzazione, che la trasformarono in una ragazza fredda. Tuttavia, passando molto tempo tra i terrestri, inizia a mostrare un lato pi\u00f9 felice e gentile e si apre di pi\u00f9 intorno agli altri, specialmente a Rito, verso cui prova sentimenti di amore e odio. Yami \u00e8 considerata una kuudere (una ragazza fredda, matura e distaccata, che generalmente nasconde il suo lato dolce rivelandolo a coloro di cui si fida o con cui ha un rapporto stretto).\nIn \"To Love-Ru Darkness\", dopo essere stata convinta da Mikan, si iscrive alla Scuola Superiore Sainan (\u5f69\u5357\u9ad8\u6821) e diventa una compagna di classe del cast principale. Mikan le sta anche dando lezioni di cucina. Nonostante il suo normale aspetto stoico, \u00e8 ovvio che si prende cura di Rito, ed \u00e8 stato dimostrato che sta sviluppando ulteriori sentimenti per lui, anche se non abbastanza da rinunciare al pestaggio occasionale quando la tocca nelle parti intime. La sua nuova vita sembra essere gi\u00e0 in pericolo quando Mea Kurosaki, una compagna di classe, si rivela essere la sua \"sorellina\", suggerendo che dovr\u00e0 tornare nello spazio e adempiere al suo contratto di uccidere Rito. Quando l'ex rivale di Oscurit\u00e0 d'Oro, Azenda, assume il killer alieno Kuro per uccidere Rito, Yami lo salva da Kuro prima di confessargli il suo amore.\nRapporto con Lala.\nYami si scontra durante la sua introduzione con Lala, in quanto quest'ultima \u00e8 intenzionata a salvare Rito, il suo \"target\" (come lo chiama sempre Yami, a motivo dell'incarico assegnatole da Lacospo).\nDopo le prime incomprensioni, Yami capisce di essere stata ingannata da Lacospo, e decide di sfidarlo assieme a Lala. Da questo momento nasce tra le due un rapporto di amicizia e rispetto: Yami infatti, riconoscendo l'alto grado ricoperto da Lala, si riferisce a lei come , in quanto Lala \u00e8 la principessa dell'impero di Deviluke, il pianeta sovrano della galassia.\nLala e Yami, in particolare, si sfidano due volte: la prima sfida, conseguente all'arrivo di Yami sulla Terra, viene ingaggiata da Lala in difesa di Rito, e si conclude con un sostanziale pareggio (le due si alleano contro il nemico comune Lacospo), bench\u00e9 Yami faccia intendere di non essere granch\u00e9 in difficolt\u00e0 chiedendo a Lala di \"finirla di giocare\". La seconda sfida viene invece ingaggiata da Yami su commissione di Run e Tenj\u014din Saki, ed \u00e8 in un certo senso pi\u00f9 significativa: su richiesta di Yami, Lala non adopera le proprie invenzioni (a differenza della prima sfida), e le due combattono sul serio. Come conseguenza, l'intero edificio scolastico viene distrutto, e Saki e Run sono costrette ad annullare la commissione; il risultato della sfida \u00e8 ancora un pareggio, dopo il quale Yami ringrazia Lala per l'\"allenamento\", affermando di essersi indebolita dopo l'arrivo sulla Terra.\nRapporto con Rito.\nYami \u00e8 stata incaricata da Lacospo dell'omicidio di Rito, in quanto il ragazzo \u00e8 il pretendente maggiore alla mano di Lala. Ascoltando le parole di Lala, per\u00f2, Yami capisce che il suo \"target\" non \u00e8 la persona malvagia che Lacospo le aveva fatto credere, bens\u00ec una persona gentile e capace di offrirle un dolce pur senza conoscerla. Per questo motivo, Yami non porta a termine il suo incarico, anche se continuer\u00e0 a giustificare la sua permanenza sulla Terra con il mancato adempimento della missione.\nNel corso della storia, a Rito capita molte volte di finire per sbaglio addosso a Yami, oppure di incontrarla in situazioni equivoche e imbarazzanti: ci\u00f2 scatena puntualmente l'ira della ragazza, con la conseguente nascita di \"gag\" e sviluppi comici (tipicamente, la punizione inflitta a Rito per la sua presunta spudoratezza). Con lo sviluppo della storia, tuttavia, Yami d\u00e0 l'impressione di tenere sempre pi\u00f9 a Rito, bench\u00e9 continuino a susseguirsi scene imbarazzanti per lei e per il protagonista. Dopo un \"sukiyaki party\" a casa Yuuki, Yami diventa amica di Mikan, e poco alla volta comincia ad aprirsi anche con gli altri. Interviene diverse volte in aiuto di Rito dopo che il ragazzo le salva la vita, prima adducendo il motivo che Rito \u00e8 il suo \"target\", e non pu\u00f2 permettere che altri lo danneggino, ma in seguito arrivando a riconoscerlo come amico (pur senza ammetterlo). Dopo essersi scambiata il corpo con Mikan, capisce che cosa sia il calore umano grazie alle premure di Rito (che la crede sua sorella) e cambia definitivamente idea sul giovane. Sotto l'influsso del polline di Celine arriva quasi a baciarlo, ma Rito la ferma, dicendole, una volta finito l'effetto del polline, che per simili cose bisogna seguire il cuore, e non solo la curiosit\u00e0. Episodi come questo, e il lungo tempo passato a fianco di Rito e degli altri, contribuiscono a trasformare radicalmente il carattere e la natura di Yami, che, da famigerata assassina che era, inizia a riconoscersi amata e integrata tra i terrestri, e capace di provare emozioni e sentimenti.\nNell'ottavo volume di \"To Love-Ru Darkness \"l'abilit\u00e0 oscura\" Darkness \"installata dentro Yami si attiva, rendendola immensamente pi\u00f9 potente. Una nuova caratteristica data da questa trasformazione \u00e8 che improvvisamente Yami diventa estremamente \"ecchi\" e ci\u00f2 \u00e8 un bug dovuto all'amore che in realt\u00e0 nasconde anche a se stessa nei confronti di Rito. Mentre si trova in questa forma lo scopo principale di Yami \u00e8 uccidere Rito come atto d'amore nei suoi confronti.\nUna volta tornata normale Yami si rifiuta di ammettere i propri sentimenti d'amore e continua a trattare Rito come prima, pur sapendo che sia stato lui a salvarla in tutti i sensi. Col tempo inizia ad accettare di essere innamorata di lui e lo ammette parlandone con Mikan. Afferma che vorrebbe poter dire a Rito cosa prova, ma ogni volta che lo incontra le cadute assurde di quest'ultimo lo portano a palparla e cos\u00ec finisce sempre col tentare di picchiarlo. Mikan le consiglia cos\u00ec di non avere fretta e di dirlo a Rito quando le verr\u00e0 naturale parlargli con onest\u00e0, perch\u00e9 altrimenti potrebbe rischiare di allontanarlo anzich\u00e9 conquistarlo.\nQuando Kuro sta per uccidere Rito, Yami per difenderlo attiva spontaneamente \"Darkness\" riuscendo a controllarsi perfettamente, infatti riesce a disattivare l'abilit\u00e0 subito dopo il combattimento senza alcuno sforzo. Afferma che non \u00e8 impazzita di nuovo perch\u00e9, per trasformarsi, ha ricordato la sensazione provata la prima volta che ci\u00f2 accadde e al tempo stesso, a differenza di quella volta, ha preso consapevolezza dei sentimenti che prova per Rito (i quali erano la causa del bug che si azion\u00f2 la prima volta). Nello spiegare questo a Rito gli dice di aver compreso che lui \u00e8 il suo \"target\", ma quando Rito le fa notare che glielo ha sempre detto da quando si conoscono, Yami, arrossita, gli dice chiaramente che il \"target\" del suo amore. Rito rimane sconvolto per la confessione di Yami, ma quest'ultima non gli chiede di risponderle subito, invitandolo invece a tornare a casa da Mikan, la quale era molto preoccupata.\nL'arrivo di Mea e l\"Operazione Darkness\".\nIn \"To Love-Ru Darkness\" fa la sua apparizione Mea Kurosaki, una misteriosa ragazza che si dichiara \"unico membro della famiglia [di Yami]\"; ella possiede infatti la \"Trans-abilit\u00e0\", ed \u00e8 stata \"creata utilizzando i dati [di Yami]\". La sua missione, \"Operazione Darkness\", \u00e8 far tornare Yami la famigerata assassina di un tempo, perch\u00e9 possa adempiere alla missione affidatale da Lacospo e uccidere Rito.\nA dare ordini a Mea \u00e8 un oscuro individuo (nome in codice \"Nemesis\"), che arriva a ingaggiare un'altra assassina, Azenda, per costringere Oscurit\u00e0 d'Oro a combattere, e a rinnegare la propria amicizia con i terrestri; nel loro combattimento, infatti, Azenda controlla psichicamente Mikan, obbligando cos\u00ec Yami a scegliere tra la propria morte e quella dell'amica. Solo l'intervento di Momo salver\u00e0 la situazione.\nA seguito di questo episodio, Yami comprende una volta per tutte il valore dell'amicizia, e per la prima volta non esita ad ammetterlo apertamente.\nDopo varie avventure, grazie a Yami e a Rito anche Mea comprende cosa siano i sentimenti e trova il coraggio di rivelare a tutti la sua identit\u00e0.\nAltre apparizioni.\nYami \u00e8 fortemente ispirata a Eve, un personaggio della precedente opera del maestro Yabuki \"Black Cat\". Oltre ad assomigliarsi fisicamente, Yami e Eve condividono abilit\u00e0, passione per i libri e altri aspetti del carattere; nel doppiaggio originale, la seiyuu Misato Fukuen doppia entrambi i personaggi. Come spiega il maestro Yabuki, l'intenzione era\nInoltre, l'astronave con cui Yami \u00e8 giunta sulla Terra si chiama \"Lunatique\", come Tearju Lunatique di \"Black Cat\". Per\u00f2 questo potrebbe essere dovuto al fatto che anche in To Love-Ru la creatrice di Yami si chiama Tearju Lunatique.\nIn una successiva opera dello stesso Yabuki, la trasposizione in manga di \"Mayoi Neko Overrun!\", compaiono molti richiami anche a \"To Love-Ru\", e in una vignetta del capitolo 7 possiamo vedere un cameo di Oscurit\u00e0 d'Oro."}
{"id": "1612519", "revid": "287204", "url": "https://it.wikipedia.org/wiki?curid=1612519", "title": "Distanza di un punto da una retta", "text": ""}
{"id": "1612526", "revid": "287204", "url": "https://it.wikipedia.org/wiki?curid=1612526", "title": "Minchia Sabbry!", "text": "Minchia Sabbry \u00e8 il primo romanzo del 2000 della comica torinese Luciana Littizzetto.\nLa forma \u00e8 quella di un diario scolastico, dove \"Sabbry\" annota esperienze, foto, battute e altro. \nL'autrice fin dal titolo ha dedicato una particolare attenzione al linguaggio della protagonista, nel quale si pu\u00f2 notare la \"contaminazione\" di siciliano e calabrese con l'italiano tipica di molti torinesi di origine meridionale."}
{"id": "1612529", "revid": "1186766", "url": "https://it.wikipedia.org/wiki?curid=1612529", "title": "Stavkirke di Gol", "text": "La Stavkirke di Gol (Gol stavkirke) \u00e8 una \"stavkirke\" originaria della municipalit\u00e0 di Gol in Norvegia. Quando la municipalit\u00e0 costru\u00ec una nuova chiesa attorno al 1880, si decise di demolire la vecchia \"stavkirche\". Fu salvata dalla distruzione dalla Societ\u00e0 norvegese per la preservazione dei monumenti antichi, che port\u00f2 i materiali per ricostruirla altrove. Fu acquistata dal re Oscar II di Svezia, che ne finanzi\u00f2 lo spostamento e la restaurazione come edificio centrale del suo museo all'aperto privato vicino ad Oslo. Il restauro fu completato nel 1885. Nel 1907 l'appena inaugurato museo all'aria aperta, il primo al mondo, fu unito al \"Norsk Folkemuseum\", che amministra ora la \"stavkirke\", ancora nominalmente di propriet\u00e0 del monarca in carica.\nUna replica moderna della \"stavkirke\" \u00e8 stata eretta a Gol, in un luogo lontano da quello originario.\nLa chiesa \u00e8 stata datata dendrocronologicamente al 1212."}
{"id": "1612535", "revid": "287204", "url": "https://it.wikipedia.org/wiki?curid=1612535", "title": "Ti amo bastardo", "text": "Ti amo bastardo \u00e8 il secondo romanzo del 2000 della comica torinese Luciana Littizzetto. \nIl libro \u00e8 una raccolta dei monologhi del personaggio \"Lolita\", che la Littizzetto ha portato in scena in diverse trasmissioni televisive. Anche il titolo \u00e8 un \"tormentone\" del personaggio.\nCapitoli.\nIl libro \u00e8 diviso in sei parti e parla dei personaggi apparsi in televisione (specialmente nei programmi Quelli che il calcio e Mai dire Gol, infatti il libro \u00e8 dedicato anche alla Gialappa's).\nI personaggi sono: Lolita, Ciao Ciciu, una ragazza cinese che lavora in un ristorante cinese di Milano, Paola e Chiara, parodia delle due sorelle, fra cui appare la sorella Piera, che la Littizzetto definisce \u00abCon una faccia da Rosemary's Baby\u00bb; Carola, una bambina del Nord e Palomo, un culturista omosessuale."}
{"id": "1612536", "revid": "6923", "url": "https://it.wikipedia.org/wiki?curid=1612536", "title": "Ermellinata di Rovigo", "text": "La Ermellinata di Rovigo \u00e8 una razza di gallina dal tipico piumaggio bianco columbia.\nSomiglia molto alla Sussex ma ha tarsi gialli e pelle gialla anzich\u00e9 bianchi rosati.\nZona d'origine.\nItalia, citt\u00e0 di Rovigo.\nStoria.\n\u00c8 stata selezionata nel 1959 dalla stazione sperimentale di pollicoltura di Rovigo."}
{"id": "1612540", "revid": "1305772", "url": "https://it.wikipedia.org/wiki?curid=1612540", "title": "Villa Lante", "text": ""}
{"id": "1612548", "revid": "267975", "url": "https://it.wikipedia.org/wiki?curid=1612548", "title": "Provincia di Sandia", "text": "La provincia di Sandia \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Sandia.\n\u00c8 stata istituita il 5 febbraio 1875.\nSindaco (Alcalde): Angel Mario Quispe Quispe\nProvincie confinanti.\nConfina a nord con la Provincia di Tambopata (Regione di Madre de Dios), a sud con la Provincia di San Antonio de Putina, a est con la Bolivia e a ovest con la Provincia di Carabaya.\nGeografia antropica.\nSuddivisioni amministrative.\n\u00c8 divisa in 10 distretti:\nCollegamenti esterni.\nPagina ufficiale Provincia di Sandia"}
{"id": "1612552", "revid": "1748167", "url": "https://it.wikipedia.org/wiki?curid=1612552", "title": "Carlo Pallavicino (compositore)", "text": "\u00c8 stato uno dei pi\u00f9 famosi musicisti italiani in Germania durante il primo Barocco assieme a Marco Giuseppe Peranda, Vincenzo Albrici e Giovanni Andrea Angelini Bontempi in Dresda.\nBiografia.\nNulla si conosce sulla sua giovent\u00f9 e formazione musicale. La sua prima attivit\u00e0 nota fu quella d'organista della Basilica di Sant'Antonio di Padova, che intraprese nel 1665. L'anno successivo al Teatro San Mois\u00e8 di Venezia mise in scena le sue prime produzioni operistiche, \"Demetrio\", \"Aureliano\" e \"Il tiranno humiliato\" (rappresentata dopo la sua partenza da Venezia), e successivamente fu a Dresda, al servizio del principe elettore Giovanni Giorgio II di Sassonia come vice-Kapellmeister (vice-maestro di cappella); nel 1672, con la morte del maestro titolare Heinrich Sch\u00fctz, venne elevato a Kapellmeister.\nNel giugno del 1673 torn\u00f2 a ricoprire la carica di organista a Padova a Sant'Antonio; vi rimase per\u00f2 solamente per un breve periodo, dato che l'anno successivo si rec\u00f2 a Venezia, dove dal 1674 al 1685 fu \"maestro di coro\" dell'Ospedale degli Incurabili. Contemporaneamente riprese l'attivit\u00e0 di compositore d'opere per i teatri veneziani: dal 1678 inizi\u00f2 la sua collaborazione anche con il nuovo Teatro San Giovanni Grisostomo, gestito dalla famiglia Grimani, il quale fu da lui stesso inaugurato con il dramma per musica \"Vespasiano\": egli monopolizz\u00f2 ben sette stagioni d'attivit\u00e0 di questo palcoscenico, continuando tuttavia a scrivere lavori anche per il San Giovanni e Paolo.\nL'anno successivo la sua opera \"Le amazoni nell'isole fortunate\" fu protagonista di un'altra inaugurazione: venne infatti aperto il teatro privato del procuratore di San Marco Contarini a Piazzola sul Brenta, dove il compositore Domenico Freschi prest\u00f2 successivamente servizio. Sempre nella citt\u00e0 lagunare nel 1685 ricevette la visita di Giovanni Giorgio III di Sassonia, figlio del suo primo datore di lavoro, il quale gli offr\u00ec la posizione di \"camerae ac teatralis musicae praefectus\" sempre presso la corte sassone. Pallavicino accett\u00f2 e rimase dunque a Dresda sino alla morte, tranne per un breve periodo in cui torn\u00f2 verso gli inizi del 1687 a Venezia.\nCarlo Pallavicino fu padre del librettista Stefano Benedetto Pallavicino e probabilmente anche del compositore Vincenzo Pallavicino, meglio conosciuto come \"Vincenzo Pallavicini\".\nStile.\nPallavicino fu uno dei tipici rappresentanti della media e tarda opera veneziana, nella quale gi\u00e0 si intravedeva una diminuzione della forza espressiva e una schematizzazione della forma. Le sue composizioni si distinguono per la piacevole eleganza dell'invenzione melodica, la quale spesso viene vivacizzata da toni popolari e ritmi vigorosi. Come Giovanni Legrenzi e Antonio Sartorio, cre\u00f2 uno stile che rispondeva al forte desiderio da parte del pubblico dell'epoca di ascoltare lavori armoniosamente accattivanti."}
{"id": "1612565", "revid": "767487", "url": "https://it.wikipedia.org/wiki?curid=1612565", "title": "Lorenzo Bettarini", "text": "Carriera.\n, \u00e8 un ex giocatore di pallacanestro, ora allenatore, il quale, dopo essere uscito dal vivaio della Libertas Udine, ha disputato 12 stagioni in serie A italiana, tutte con la maglia dell'Apu Udine, formazione della quale \u00e8 stato capitano, tranne un biennio alla Roller Firenze, dal 1976 al 1978, e tre stagioni nelle \"minors\" friulane con l'A.S. Udinenord \"Eurocar\" Udine, all'inizio degli anni Ottanta.\nIl momento di maggiore rilievo della sua carriera \u00e8 coinciso con la seconda met\u00e0 degli anni Ottanta, quando ha conquistato una promozione in serie A1 con l'allora Apu Fantoni Udine, allenata da Claudio Bardini e con compagni di squadra del calibro di Larry Wright, Clarence Kea, Achille Milani, Marco Solfrini, Renzo Tombolato e Tiziano Lorenzon. Dal 1987 al 1990 \u00e8 stato playmaker titolare dell'Apu, in serie A2, facendo da chioccia al giovanissimo Gianmarco Pozzecco, nell'Apu 1990-91.\nIn totale ha disputato 234 partite in serie A, segnando complessivamente 2940 punti, 10,4 di media a partita. Eccellente tiratore, soprattutto da fuori area, ha chiuso la carriera in serie A con il 54,3% nel tiro da due punti e con il 50,3% nel tiro da tre, oltre a un 84,1% nei tiri liberi. In particolare, risulta al primo posto nella classifica della serie A relativa al tiro da 3 punti, unico giocatore, nella storia del massimo campionato italiano, ad avere una percentuale realizzativa superiore al 50%, con almeno 500 tiri tentati. Nel 1988 ha sfiorato la convocazione in Nazionale, dell'allora CT Valerio Bianchini.\nStatisticamente, la sua stagione migliore \u00e8 stata il 1987-88, quando ha chiuso il torneo di serie A2 con 17,1 punti e il 54,9% da tre punti, giocando come playmaker titolare. Risale al 1987-88 anche il suo record di punti in una singola partita: 34, segnati alla Viola Reggio Calabria, con 4/6 da due e 7/8 da tre in 40 minuti nella gara persa 99-95 in Calabria, il 20 aprile 1988 nei play-out.\nDopo aver chiuso la propria carriera in serie A, ha giocato per alcune stagioni nella CBU Udine, nelle minors udinesi. Appese le scarpe al chiodo, ha intrapreso la carriera di allenatore, guidando prima la BB Fagagna, in serie B2, e poi entrando nello staff tecnico della Pallalcesto Amatori Udine, conquistando subito la promozione in serie A nel 1999-2000 e restando al fianco dei tecnici Matteo Boniciolli, Phil Melillo e Fabrizio Frates, fino al 2003-04.\nHa allenato il Fagagna in serie D nella stagione 2007-08\nHa allenato la formazione del Tarcento in serie C2 regionale.\nAttualmente allenata la Virtus Feletto in serie D e nei campionati Under 18 Eccellenza e Under 18 Elite\nFuori dalla pallacanestro, la sua passione sono i cavalli."}
{"id": "1612571", "revid": "124123", "url": "https://it.wikipedia.org/wiki?curid=1612571", "title": "Magdalena Neuner", "text": "Con la vittoria nella partenza in linea dei Mondiali di Chanty-Mansijsk 2011 \u00e8 diventata la biatleta che ha conquistato il maggior numero di ori mondiali e olimpici nella storia del biathlon con undici medaglie (che sono diventate dodici gi\u00e0 alla fine di quegli stessi Mondiali, dopo la vittoria nella staffetta); ha superato le connazionali Uschi Disl e Petra Behle e la sovietica Elena Golovina, ferme a dieci titoli.\nBiografia.\nStagioni 2003-2007.\nOriginaria di Wallgau, in Baviera, ha iniziato a praticare il biathlon all'et\u00e0 di nove anni ed \u00e8 entrata nella nazionale tedesca nel 2003. Ha vinto cinque titoli ai Mondiali juniores tra il 2004 e il 2006.\nHa fatto il proprio debutto in Coppa del Mondo nella stagione 2006, diciottenne. Nel gennaio 2007 ha vinto la sua prima gara di Coppa, mentre un mese pi\u00f9 tardi si \u00e8 aggiudicata tre medaglie d'oro alla sua prima partecipazione mondiale: ad Anterselva 2007 ha infatti vinto due ori individuali (sprint 7,5\u00a0km e inseguimento 10\u00a0km) e uno nella staffetta. In Coppa ha vinto altre cinque gare, chiudendo al quarto posto in classifica generale la prima stagione completa disputata.\nStagioni 2008-2009.\nDurante la stagione 2007-2008 la Neuner, ventunenne, \u00e8 divenuta la pi\u00f9 giovane vincitrice della Coppa del Mondo generale. Ai Mondiali di quell'anno a \u00d6stersund ha vinto nuovamente tre medaglie d'oro (staffetta, staffetta mista e 12,5\u00a0km partenza in linea), diventando la pi\u00f9 giovane biatleta a essersi aggiudicata sei medaglie del metallo pi\u00f9 prezioso. , che ha vinto anche la Coppa del Mondo generale anche grazie a quattro vittorie di tappa. Ha vinto anche le Coppe di specialit\u00e0 di sprint e di partenza in linea.\nLa stagione 2008-2009 \u00e8 risultata meno vincente per la Neuner, che in Coppa ha vinto comunque tre gare e la Coppa di specialit\u00e0 nell'individuale, . Nella classifica generale si \u00e8 piazzata quarta; ai Mondiali di Pyeongchang ha vinto l'argento in staffetta.\nStagioni 2010-2012.\nLa stagione 2009-2010 ha registrato un avvio difficoltoso per la Neuner, . Tuttavia in seguito \u00e8 riuscita a inanellare una striscia di undici podi in tredici gare, che l'ha proiettata in vetta alla classifica generale. Ai XXI Giochi olimpici invernali di , dopo la medaglia d'argento nella gara sprint, ha conquistato la sua prima medaglia d'oro olimpica vincendo la 10 km a inseguimento e la seconda nella partenza in linea. A fine anno si \u00e8 aggiudicata la sua seconda Coppa del Mondo, battendo la compagna di squadra Simone Hauswald.\nL'esser divenuta la pi\u00f9 giovane atleta ad aver vinto tutto nel biathlon (oro mondiale, oro olimpico, Coppa del Mondo generale, \"coppetta\" di specialit\u00e0 in tutti i formati di gara) le ha provocato alla fine della stagione 2010 grandi dubbi sulla prosecuzione della sua carriera, vista la mancanza di motivazioni\nIl 6 dicembre, alla vigilia delle gare di Hochfilzen, ha annunciato il ritiro dal biathlon al termine della stagione. A fine stagione ha vinto la classifica generale di Coppa del Mondo per la terza volta e si \u00e8 aggiudicata anche la coppa di specialit\u00e0 di sprint.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale\nSP = sprint\nPU = inseguimento\nMS = partenza in linea\nRL = staffetta\nMX = staffetta mista"}
{"id": "1612573", "revid": "125803782", "url": "https://it.wikipedia.org/wiki?curid=1612573", "title": "Sport1", "text": "Sport1 (fino all'11 aprile 2010 noto come \"Deutsches Sportfernsehen\", \"DSF\"), \u00e8 un canale televisivo tedesco il cui palinsesto \u00e8 incentrato sulla programmazione di sport. La programmazione sportiva \u00e8 spesso pomeridiana e segue televendite o quiz show vari.\nLe trasmissioni iniziarono il 1\u00ba gennaio 1993 sulla frequenza del canale Tele 5, che in precedenza aveva rilevato il canale musicale musicbox l'11 gennaio 1988. Sport1 trasmette tutti i giorni della settimana 24 ore al giorno via satellite sulla piattaforma Astra a 19,2\u00b0 est, via cavo e via terrestre. La sede dell'emittente \u00e8 a Ismaning, nei pressi di Monaco di Baviera.\nNel febbraio 2005 la EM.TV AG divenne la nuova proprietaria dell'allora DSF succedendo alla KarstadtQuelle AG e all'investitore svizzero Hans-Dieter Cleven. L'amministratore delegato \u00e8 \u017deljko Karajica.\nStoria.\nDurante gli anni 90 il canale vive un periodo di grande importanza, connotato da un palinsesto ricco (sport USA, Calcio internazionale, pugilato, programmi di automobilismo). Rimane a lungo l'unica tv gratuita in Europa a trasmettere in chiaro le partite della NBA (trasmettendo una media di 3 partite settimanali, una in diretta la domenica, oltre a varie partite in diretta durante i play off ed a rubriche settimanali e highlights quotidiani), prima di essere schiacciata dal potere economico delle pay-tv (Premi\u00e8re in Germania) e dai crescenti costi dei diritti tv per trasmettere eventi sportivi rilevanti. Oggi rimane ben poco di quello che nei primi anni di vita \u00e8 stato un ottimo canale monotematico.\nCritiche.\nI critici lamentano il fatto che la pubblicit\u00e0, i quiz telefonici in diretta e i contenuti erotici occupino molte ore di programmazione, tanto che in realt\u00e0 DSF non si possa propriamente definire un canale sportivo. Di contro viene posto in rilevanza l'aumento dei costi relativi ai diritti televisivi inerenti allo sport e all'impossibilit\u00e0 di mantenere una programmazione sportiva adeguata in chiaro senza i ricavi economici derivanti da tali trasmissioni, che riescono in parte a sopperire.\nLa significativa presenza del gioco del poker nel proprio palinsesto ha suscitato critiche dall'autorit\u00e0 garante per i minori riguardo alla promozione del gioco d'azzardo ai danni di bambini e giovani. Allo stesso modo, critiche sono state avanzate per i contenuti erotici."}
{"id": "1612575", "revid": "111851879", "url": "https://it.wikipedia.org/wiki?curid=1612575", "title": "Bernard Tschumi", "text": "Biografia.\nNasce da una famiglia franco-svizzera, con il padre Jean Tschumi anch'egli architetto. Si forma a Parigi e al Politecnico federale di Zurigo dove si laurea nel 1969. Dal 1970 al 1975 insegna all'Architectural Association di Londra; nel 1976 insegna all'Institute for Architecture and Urban Studies a New York, dal 1976 al 1980 insegna all'Universit\u00e0 di Princeton e dal 1981 al 1983 insegna al Cooper Union.\nA partire dal 1981 inizia ad esercitare la libera professione e nel 1982 vince il concorso per il Parc de la Villette di Parigi, dove nel 1983 apre lo studio Bernard Tschumi Architects. Nel 1988 apre lo studio di New York, diventa editore di \"D\" (Columbia Documents of Architecture and Theory), e membro del Coll\u00e8ge international de philosophie. Dal 1988 al 2003 \u00e8 preside della Graduate School of Architecture, Planning and Preservation alla Columbia University di New York. Nel 1998 insegna alla Scuola di Architettura di Normandia e nel 2004 viene nominato Direttore Generale per l'Esposizione Internazionale a Dugny, in Francia.\nVinse diversi concorsi (Parc de la Villette, Parigi, 1982; Studio Nazionale per l'Arte Contemporanea Le Fresnoy, Tourcoing, Francia, 1991; Scuola di Architettura, Marne-la-Val\u00e8e, Francia, 1994; Business Park, Chartres, Francia, 1995) e diversi premi tra cui l'Honor Award AIA New York, il Progressive Architecture Award per il \"Grand Prix National d'Architecture\", Ministro francese della Cultura, 1996 e viene insignito della Legione d'Onore e dell'Ordre des Arts et Lettres.\nCome Eisenman, era interessato a destabilizzare semplicistici assunti relativi al rapporto tra forma, funzione e significato, e i suoi risultati prendevano le distanze dall'idea di un contenuto pi\u00f9 profondo, assumendo addirittura l'aspetto di caricature. Una terminologia di moda nel periodo, derivata dalla decostruzione filosofica. Il neoavanguardismo si dedicava al riciclo di immagini passate, ma raramente lottava per dar forma e ideali propri. La manipolazione del conosciuto fatta da lui, con il suo implicito manierismo, ricordava l'osservazione di Colin Rowe sull'ironica distanza del collage: \"una tecnica per utilizzare le cose e, simultaneamente, non prestare loro fede\".\nLa prima opera di Tschumi su suolo italiano, in corso di realizzazione dal 2014, \u00e8 il progetto del polo culturale \"ANIMA\" nel comune marchigiano di Grottammare.\nParc de la Villette, Parigi.\nVince il concorso per la realizzazione del parco che si configura come un \"open plan\", una variazione dello schema spaziale canonico moderno. Il nuovo parco \u00e8 costituito dall'insieme di tre sistemi autonomi, ognuno con la propria logica, le proprie peculiarit\u00e0 e i propri limiti: il sistema puntuale (\"folies\", programmi), il sistema lineare (movimenti) e il sistema superficiale (spazi aperti). La sovrapposizione dei differenti sistemi crea quindi una serie di tensioni, organizzate e controllate con attenzione, che intensificano il dinamismo del parco. La sua opera si oppone al sopravvalutato concetto della forma, tentando di riscrivere all'interno dell'architettura dei corpi nello spazio unitamente alle realt\u00e0 sociali e politiche ad essi connesse. Il parco \u00e8 realizzato mediante una griglia orizzontale e verticale, dove su ogni incrocio troviamo degli edifici in calcestruzzo rivestiti di lamiera rossa che ospitano bar e chioschi, definiti le \"folie\" caratterizzati da regole arbitrarie, cos\u00ec che uno era dotato di una rampa, un altro di una scala, un altro ancora di una grande ruota. Attorno si trovavano passaggi pedonali sospesi e tetti sinuosi. Era concepito come un nuovo tipo di paesaggio per il XXI secolo che rifiutava passate concezioni romantiche della natura.\nIl Parc de la Villette si trova nella periferia di Parigi, insieme alla Cit\u00e9 des sciences et de l'industrie, il G\u00e8ode, la Grand Hall e la Cit\u00e8 de la Musique \u00e8 una delle sfide urbanistiche degli anni ottanta, oggetto di pubblicazioni e dibattiti. Il Parc de la Villette fu uno dei numerosi schemi emersi alla met\u00e0 degli anni ottanta che proiettavano concetti spaziali che si presumeva fossero in risonanza con \"l'era dell'informazione\" o con la \"societ\u00e0 postindustriale\"."}
{"id": "1612577", "revid": "184351", "url": "https://it.wikipedia.org/wiki?curid=1612577", "title": "Monumenti funerari di piazza del Corso", "text": "Il complesso funerario di Piazza del Corso \u00e8 un'area archeologica urbana che sorge nel pieno centro di Nocera Inferiore lungo la via che conduceva da Nuceria Alfaterna a Stabia, tra l'attuale corso Vittorio Emanuele e la chiesa di San Matteo.\nL'area archeologica.\nNegli anni Novanta del secolo scorso, durante una serie di controlli da parte della Soprintendenza per i Beni Archeologici di Salerno dovuti alla demolizione e allo sbancamento di alcuni edifici danneggiati dal terremoto del 1980, emersero una serie di testimonianze archeologiche di rilevanza storica.\nI lavori interessarono una vasta superficie compresa tra il corso Vittorio Emanuele II e le vie Papa Giovanni XXIII e Garibaldi. Il successivo scavo rest\u00f2 delimitato ad una zona vicina alla chiesa di San Matteo Apostolo.\nL'indagine ha accertato la presenza di una strada che si sviluppava in direzione Est-Oves identificata come un tratto della \"Nuceria-Stabias\", la via che da Nuceria portava a Stabia. L'area compresa tra la strada e la chiesa di San Matteo presentava edifici di varia natura, inquadrabili in un arco cronologico compreso tra la fine del II secolo a.C. ed il V secolo d.C.. A nord dell'arteria sono emersi i resti di una villa rustica di II secolo a.C. (parzialmente obliterata dalla chiesa) e di una necropoli a cappuccina. In et\u00e0 repubblicana, l'area ha ospitato un edificio sacro di cui resta una piattaforma rettangolare a blocchi squadrati. Nel III secolo d.C., nel recinto di un piccolo tempio pagano, un veterano della Legione Gemina, forse convertito al cristianesimo, costru\u00ec la sua tomba di famiglia. La presenza della chiesa di San Matteo evidenzierebbe la presenza di un ponte. Tale chiesa \u00e8 nota, infatti alle fonti come San Matteo de Archiponticulo (letteralmente \"al ponte vecchio\"). Di solito vicino ai ponti erano sempre posti piccoli luoghi di culto. Dalla documentazione esistente la strada Nuceria-Stabias incontrava un ponte per poter oltrepassare un corso d'acqua che ne interrompeva il tracciato antico: al di sotto del ponte venivano gettate le offerte votive in omaggio alla divinit\u00e0 che proteggeva l'attraversamento. La presenza del ponte, la cui divinit\u00e0 protettrice era Giano bifronte, \u00e8 stata messa in relazione con la costruzione della chiesa dedicata a San Matteo, per la tradizione popolare il \"Santo con due facce\"."}
{"id": "1612578", "revid": "1868193", "url": "https://it.wikipedia.org/wiki?curid=1612578", "title": "Morena (disambigua)", "text": ""}
{"id": "1612580", "revid": "15756", "url": "https://it.wikipedia.org/wiki?curid=1612580", "title": "Castello del Parco", "text": "Il castello medievale di Nocera Inferiore, anche definito castello del Parco, \u00e8 una struttura del X secolo che sorge a Nocera Inferiore, sulla sommit\u00e0 della collina del Parco o collina di Sant'Andrea.\nL'area, nel XIX secolo \u00e8 passata in mano privata. Vi \u00e8 stato realizzato l'attuale palazzo Fienga. Oggi \u00e8 tornata in mano pubblica, facendo parte dei beni del comune.\nStoria.\nOrigini.\nLa struttura originale \u00e8 conosciuta sin dal 984 in un documento del Codice Diplomatico Cavese, indicato come \"firmitate noba nocerina de ipso Monticellum\", ma il maniero risale probabilmente a epoca pi\u00f9 antica. I ruderi del castello costituiscono una struttura trapezoidale monca di un lato, che si sviluppano intorno ad un ampio cortile (chiamato fantasiosamente: sala della Cavallerizza).\nMolto suggestiva l'area detta \"voliera\", ad ovest del castello, nella quale sono ancora in piedi tre archi gotici. Sono ancora in luce le ampie cisterne e tratti di due delle tre cinte murarie originali.\nAlle spalle della torre mastio vi \u00e8 una piccola area absidata, pertinente alle chiese di Santa Maria alla Torre e San Martino \"in unum constructe\" secondo le fonti. In epoca successiva la chiesa della fortezza fu dedicata a san Leone.\nL'epoca angioina.\nSorge sulla collina del Parco, che ospit\u00f2 i nocerini che nell'alto medioevo lasciarono Nuceria per costruire la nuova citt\u00e0 in ambiente pi\u00f9 protetto.\nCaposaldo del sistema difensivo dei Longobardi di Salerno nei confronti dei Bizantini di Napoli, il borgo che si venne a creare era difeso da un sistema a tripla cinta muraria: la prima intorno al castello; la seconda al centro della collina; la terza a difesa dell'insediamento alle sue falde.\nNella sua prima fase di vita il castello era costituito da una struttura molto semplice: una torre con un piccolo recinto. Nel 1138 fu distrutto dalle truppe di Ruggero II assieme al villaggio del borgo.\nIn epoca federiciana appartenne alla famiglia dei Filangieri. In quest'epoca, su un banco di roccia calcarea, fu realizzato l'arce con una torre pentagonale circondata da un recinto quadrangolare. Ai lati di questo recinto erano presenti altre quattro torri (delle quali oggi resta solo una base).\nIn questi anni le stanze del castello servirono anche come prigione: vi si tenne prigioniera fino alla morte Elena degli Angeli, vedova di re Manfredi di Svevia.\nIn epoca angioina si ebbe il primo grande ampliamento del castello. Carlo I d'Angi\u00f2, che trascorreva spesso il suo tempo a Nocera, diede il via ai lavori di ampliamento della vecchia fortezza, facendo realizzare alcuni ambienti di carattere residenziale che diedero alla struttura la forma di un vero e proprio palazzo.\nDal 1303 si provvide anche alla risistemazione del sistema difensivo caratterizzato da una triplice cinta di mura che dalla sommit\u00e0 della collina scendeva fino alle falde della collina, cingendo il borgo fortificato fino al torrente detto Saltera.\nIn questi anni vi crebbe e poi lo possedette Carlo Martello, amico di Dante, e probabilmente vi nacque (e sicuramente vi crebbe) san Ludovico d'Angi\u00f2.\nNel '300 Giovanna I lo cedette con la Citt\u00e0 al fiorentino Niccol\u00f2 Acciaiuoli, che vi ospit\u00f2 nel 1362 Giovanni Boccaccio (come ci dice lui stesso nella \"Epistola\" \"II\").\nNel dicembre del 1381 vi fu portata prigioniera la regina Giovanna I, e vi rimase fino al 28 marzo del 1382. Qui Boccaccio erroneamente crede che la regina mor\u00ec. Nella realt\u00e0 la regina fu trasferita nel castello di Muro Lucano, dove perse la vita il 12 maggio di quello stesso anno.\nNel 1385 papa Urbano VI, durante la guerra per la successione a Giovanna I, vi fu assediato per alcuni mesi dalle truppe di Carlo III di Durazzo. Dal castello il papa dovette reprimere una congiura ordita contro di lui da alcuni cardinali.\nIl declino.\nCon il passaggio alla dinastia aragonese la citt\u00e0 di Nocera perse l'importanza di cui aveva goduto sotto gli angioini. La struttura and\u00f2 lentamente in disuso e non fu ristrutturato per difendersi dalle armi da fuoco.\nNel 1521 fu acquistato con la Citt\u00e0 da Tiberio Carafa, primo duca di Nocera, e fu usato come residenza ducale fino alla costruzione del fastoso palazzo ducale ai piedi della collina, dove \u00e8 oggi l'ex caserma Tofano, da parte di Ferdinando I Carafa. Il duca di Nocera trasform\u00f2 parte della collina in un grande parco per la caccia ai cervi. Vi si recava soprattutto durante il periodo estivo per goderne \"l'aure soavi, che spirano ivi li venti quando li rimanente della campagna brucia per lo soverchio caldo della stagione\". I suoi eredi si spostarono nel grande palazzo ducale realizzato alle falde del piccolo monte.\nGradualmente abbandonato, and\u00f2 decadendo finch\u00e9 nell'800 fu acquistato dai baroni de Guidobaldi, che ne spianarono una parte costruendovi su la villa residenziale oggi esistente. Pass\u00f2 poi ai Fienga, che demolirono tutto il lato sud per realizzare il palazzo che si vede oggi.\nAttualmente \u00e8 di propriet\u00e0 del Comune che ne ha ceduto in comodato una parte alla Provincia.\nLa struttura.\nLe rovine del castello afferiscono per la maggior parte alla sua fase angioina. Ancora visibile \u00e8 la \"sala dei giganti\", un enorme salone costruito con pietra calcarea che in origine doveva essere coperto da un tetto a doppio spiovente (come dimostrerebbero le paraste ancora conservate).\nLungo la parete occidentale della sala sono ancora presenti una bifora (lacunosa della colonnina centrale), e tre grandi finestre (di cui una trilobata, composta da una bifora con monofora superiore, completamente realizzata in tufo e miracolosamente conservatasi perch\u00e9 murata durante il XVII secolo) lungo la parete orientale. Di altre due finestre resta solo la cornice esterna in tufo.\nAlle spalle di questa sala si diramano altri ambienti, fino a raggiungere il vecchio portale di accesso seguito da un atrio quadrangolare.\nSempre relativa al periodo angioino \u00e8 la \"Cavallerizza Reale\", situata ad un livello inferiore e costituita da un grande ambiente diviso in campate e coperto da ampie volte a botte.\nLe chiese.\nDalle fonti sono note le strutture ecclesiastiche presenti nel castello. Si tratta delle chiese di Santa Maria alla Torre e San Martino \"in unum constructe\" e della successiva chiesa di San Leone (nota a partire dal XIII secolo).\nLa prima struttura \u00e8 afferibile alle prime fasi di vita del castello. \u00c8 stata individuata in un'area absidata alle spalle della torre normanna. Qui si leggono almeno due fasi successive di affreschi (a probabile conferma dell'unione delle due strutture). La pi\u00f9 leggibile delle due trova confronti con gli affreschi dell'Abbazia di Sant'Angelo in Formis e sono stati datati all'epoca desideriana.\nLa Torre Normanna.\nLa torre mastio di forma pentagonale (probabilmente risalente al XIII secolo) fu costruita dalla famiglia Filangieri intorno al 1230-1250.\n\u00c8 collocata nel punto pi\u00f9 alto della collina. Dalla sua sommit\u00e0, posta a circa 150 metri s.l.m., \u00e8 possibile ammirare a 360\u00b0 tutta la piana dell'agro nocerino, fino al mare ed alle isole maggiori dell'arcipelago flegreo.\nLa struttura \u00e8 inglobata dal pi\u00f9 moderno palazzo Fienga.\nLa cinta muraria.\nSono ancora visibili dei resti dei cammini di ronda collocati tra la prima e la seconda cinta muraria.\nSono presenti, lungo i crinali della collina, una grande cisterna circolare guardata da una torre triangolare scarpata, e delle semitorri che interrompevano la cortina mediana, che facevano parte del sistema di difesa delle acque, preziose soprattutto in caso di assedio.\n\u00c8 inoltre possibile vedere alcuni, mentre \u00e8 completamente scomparsa la cinta ai piedi della collina.\nLeggende legate al castello.\nCome ogni maniero che si rispetti anche il castello di Nocera, costellato di ruderi e di storia, ha dato adito alla popolazione della citt\u00e0 alla creazione di leggende.\nEventi.\nJazz in Parco.\nFino ai primi anni 2010,l'associazione Noceracconta ha svolto ivi e negli spazi del palazzo Fienga un festival dedicato esclusivamente al genere.\nIl festival vedeva la direzione artistica della cantante Jazz Ondina Sannino.\nLa manifestazione successivamente si \u00e8 spostata nella citt\u00e0, coinvolgendo piazze e locali\nFantasmi al Castello.\nDal 2015 l'associazione \"Ridiamo Vita Al Castello\", organizza una serie di visite-spettacolo, all'interno del maniero e del palazzo Fienga. Ripercorrendo la storia e le leggende che sono racchiuse in tale luogo."}
{"id": "1612583", "revid": "239497", "url": "https://it.wikipedia.org/wiki?curid=1612583", "title": "Giudicato di Cagliari", "text": "Il giudicato di Calari o anche di Pluminos (in latino \"Iudicatus Karalitanus\"), impropriamente chiamato \"Giudicato di Cagliari\", era uno Stato sovrano ed indipendente che nel medioevo si estendeva nella parte meridionale della Sardegna, comprendendo le attuali subregioni del Basso e Medio Campidano, il Sulcis-Iglesiente, l'Ogliastra e parte della Barbagia, oggi comprese nella provincia del Sud Sardegna, nella citt\u00e0 metropolitana di Cagliari e nella provincia di Nuoro. Confinava a nord con il giudicato di Arborea, in piccola parte con il giudicato di Torres e il giudicato di Gallura. \nErede diretto del regno unitario sardo da cui si staccarono successivamente gli altri giudicati, conserv\u00f2 a lungo nelle istituzioni lingua e costumi greco-bizantini. La sua durata fu di circa 300 anni, dal X-XI secolo al 1258. A capo del regno (\"logu\") vi erano il monarca, denominato giudice (\"judike\"), e un consiglio deliberativo (\"Corona de Logu\"). La \"capitale\" era ubicata a Santa Igia, rasa al suolo nel 1258, i cui resti si trovano ancora nella parte occidentale dell'odierna Cagliari.\nStoria.\nLe origini.\nLa data esatta della nascita del regno di Cagliari non \u00e8 nota. Dopo la conquista bizantina della Sardegna, avvenuta nel 534 ad opera di Giustiniano, l'isola entr\u00f2 a far parte della prefettura d'Africa che comprendeva anche la Corsica, le Baleari, il nord Africa occidentale e parte della Spagna meridionale; il \"praeses\" di Sardegna, che sottostava al prefetto di Cartagine, risiedeva a Caralis mentre il \"dux\" aveva sede a Forum Traiani.\nNel 551 la Sardegna venne occupata dagli Ostrogoti ma fu ripresa dai Bizantini dopo la fine della guerra gotica. A causa della guerra con i Longobardi, intorno al 582 l'imperatore bizantino Tiberio II trasform\u00f2 la prefettura d'Africa in esarcato d'Africa.\nCon la conquista di Cartagine da parte degli arabi avvenuta nel 698 l'isola fu aggregata all'esarcato d'Italia, con capitale Ravenna. Ad un certo punto la figura del \"dux\" scomparve e il \"praeses\", detto ormai \"iudex provinciae\", divenne la massima autorit\u00e0 sull'isola che a partire dal VIII secolo si rese sostanzialmente autonoma da Bisanzio.\nNei decenni successivi a causa soprattutto della necessit\u00e0 di difendersi dalle incursioni dei saraceni, cui i bizantini non riuscivano ad opporsi efficacemente (tant'\u00e8 che nell'anno 815, \"legati sardorum de Calari civitate dona ferentes\", ambasciatori sardi recanti doni inviati dallo iudex provinciae di Caralis, si presentarono alla corte di Ludovico il Pio, in Francoforte per chiedere aiuti), portarono pian piano verso la formazione di stati sardi indipendenti.\nLa prima notizia ufficiale sull'esistenza di una molteplicit\u00e0 di signori locali \u00e8 contenuta in una lettera di papa Niccol\u00f2 I, datata 864, in cui il pontefice chiede ai sovrani sardi di evitare i matrimoni fra consanguinei. \nTuttavia ancora nel X e nell'XI secolo \u00e8 menzionato un arconte (o giudice) unico di Sardegna in alcune iscrizioni in lingua greca bizantina rinvenute ad Assemini, Sant'Antioco e Villasor. Citando Arrigo Solmi: \u00ab\"Non si deve dimenticare che nella storia formativa delle istituzioni politiche sarde il giudicato di Cagliari rappresenta il nucleo pi\u00f9 antico e che da esso, \u00e8 presumibile, si sono staccati gli altri tutti per uno svolgimento diretto e spontaneo delle vecchie istituzioni bizantine.\"\u00bb.\nXI secolo.\nDalle cronache si evince che tale Muj\u0101hid al-\u02bf\u0100mir\u012b, meglio noto come \"Mugeto\", signore della Taifa di D\u00e9nia in Spagna (forse di origine cristiana), nel 1015 cerc\u00f2 di invadere la Sardegna. Lo scontro si svolse nel Campidano di Cagliari dove perse la vita \"Malut\" (il Signore o il Re), guida delle milizie sarde. Le forze arabe, nonostante la vittoria, fecero ritorno in Spagna, tentando un nuovo attacco nella primavera del 1016 sventato dalle flotte pisano-genovesi.\nLe prime notizie ufficiali sul giudicato di Cagliari fanno riferimento all'elezione a giudice di Mariano I Salusio I, della dinastia dei Lacon-Gunale, che venne quindi considerato il primo sovrano di Cagliari, anche se probabilmente ve ne furono altri prima di lui.\nMariano I mor\u00ec nel 1058 e gli succedette il figlio, Orzocco Torchitorio I, che regn\u00f2 durante il periodo della riforma gregoriana della chiesa cattolica. Orzocco sostenne il papato con donazioni e favorendo i monaci benedettini di Montecassino che in quel periodo sbarcarono in Sardegna. Ebbe sei figli, Costantino, Pietro Sergio, Orzocorre, Gonario, e Torbeno. Alla sua morte, nel 1089, gli successe il primogenito Costantino con il nome di Costantino I Salusio II.\nCostantino continu\u00f2 l'appoggio alla riforma gregoriana della chiesa e inizi\u00f2 un'opera di modernizzazione del giudicato con il supporto dei benedettini, arrivati nel giudicato durante il governo dei genitori, donando ai monaci vittorini di Marsiglia la basilica di San Saturnino e altre propriet\u00e0 nel territorio giudicale. In seguito mise Cagliari sotto l'autorit\u00e0 dell'arcivescovo di Pisa, Lamberto. La data della sua morte non \u00e8 certa in quanto la sua ultima partecipazione in pubblici documenti \u00e8 del 1090, ma il suo successore, il figlio Mariano II Torchitorio II, non apparve prima del 1103. Probabilmente alla scomparsa di Costantino gli succedette per un breve periodo il fratello Torbeno.\nXII secolo.\nMariano II cerc\u00f2 di mantenere una posizione equidistante fra le repubbliche marinare di Genova e Pisa, che si mostravano sempre pi\u00f9 interessate alle sorti dei giudicati sardi. Nel 1114 sostenne, insieme al giudice di Torres Costantino I, la spedizione pisana contro la taifa musulmana delle Baleari.\nAlla morte di Mariano, nel 1130, gli succedette il suo unico erede Costantino, che fu giudice con il nome di Costantino II Salusio III. Questi continu\u00f2 l'opera dei predecessori favorendo lo sviluppo del monachesimo nel giudicato che era portatore di sviluppo economico, tecnologico, culturale, nonch\u00e9 di forti legami con l'Europa continentale. Costantino mor\u00ec nel 1163 senza figli maschi, estinguendo in tal modo la casata.\nIl successore di Costantino II fu Pietro di Torres, marito della prima figlia di Costantino II e figlio del giudice turritano Gonario II, che sal\u00ec al trono con il nome dinastico di Pietro Torchitorio III. Appena insediato Pietro fu costretto a difendersi da un usurpatore filo-genovese sostenuto da Barisone I d'Arborea. Pietro chiese quindi aiuto al fratello, Barisone II di Torres, e con il suo appoggio invase il giudicato arborense. Nel 1168 Pietro raggiunse un accordo con i genovesi cui concesse il monopolio per il commercio nel territorio del giudicato. I pisani, preoccupati per i loro traffici economici, gli misero contro il cognato, Oberto Obertenghi di Massa, marito di Giorgia, la figlia secondogenita di Costantino II.\nNel 1188 Oberto, con l'aiuto del figlio, invase il giudicato e sconfisse Pietro che si rifugi\u00f2 dal fratello Barisone a Torres.\nIl regno di Guglielmo I Salusio IV (1188-1214).\nDopo la sconfitta di Pietro fu eletto il nipote Guglielmo, figlio di Oberto e di Giorgia, che divent\u00f2 giudice nel 1188 con il nome di Guglielmo I Salusio IV, inaugurando la nuova dinastia dei Lacon-Massa. Guglielmo era un uomo d'azione e far\u00e0 della guerra la sua principale attivit\u00e0. Da alcune fonti si deduce che subito dopo l'investitura partecip\u00f2 alla terza crociata (1189-1192). In quel periodo probabilmente il giudicato fu retto dal padre Oberto di Massa.\nAl suo ritorno a Cagliari Guglielmo trov\u00f2 che il regno, filopisano, era stretto fra i giudicati di Torres e Arborea, filogenovesi. Temendo che il giudice di Torres Costantino IV, che nel 1191 aveva stipulato un patto con Genova, potesse costituire un pericolo, nel 1194 invase il suo regno seminandovi terrore e distruzione. Conquist\u00f2 il Goceano ed espugn\u00f2 il castello omonimo dove risiedeva Prunisinda, la moglie catalana di Costantino II, che imprigion\u00f2 nella fortezza di Santa Igia, secondo alcune fonti dopo averla violentata. Nel marzo 1195, con la mediazione del comune di Pisa, fu configurato un accordo che prevedeva la liberazione della giudicessa e il diritto da parte di Costantino di riscattare, dietro congruo pagamento, il Goceano; il trattato non ebbe per\u00f2 esito e per cercare di risolvere la questione si rec\u00f2 perci\u00f2 in Sardegna l'arcivescovo Ubaldo Lanfranchi. Nonostante le trattative in corso Costantino ruppe la tregua, venendo per questo scomunicato da Ubaldo, e riprese la guerra contro Guglielmo, occupando il castello del Goceano, ma Prunisinda mor\u00ec di stenti nelle prigioni di Santa Igia. La guerra fra Costantino e Guglielmo prosegu\u00ec fino alla morte del primo, avvenuta nel 1198. Intanto nel 1196 una flotta genovese si present\u00f2 sulle coste cagliaritane; Guglielmo tent\u00f2 di respingere gli invasori ma fu sconfitto e i liguri distrussero il palazzo giudicale di Santa Igia.\nNel 1195 Guglielmo aveva mosso guerra anche al giudicato di Arborea, retto dai filogenovesi Pietro I e Ugone I di Bas. Guglielmo sconfisse l'esercito dei rivali, cattur\u00f2 Pietro insieme al figlio Barisone, marci\u00f2 su Oristano e la assogett\u00f2, facendosi poi riconoscere come sovrano di Arborea.\nIl giudice, dopo la morte di Barisone I, rivolse poi le sue mire espansionistiche al giudicato di Gallura. Guglielmo imprigion\u00f2 la vedova e la figlia Elena, impegnando quest'ultima a contrarre matrimonio con suo cognato Guglielmo Malaspina e occup\u00f2 parte del territorio giudicale; ma poco dopo, su pressione del pontefice Innocenzo III, rinunci\u00f2 al progetto.\nNel frattempo, negli ultimi anni del secolo, Guglielmo si accord\u00f2 con Ugone I di Bas a cui diede in sposa sua figlia Preziosa (o Preciosa). A seguito di un altro accordo stipulato tra i due nell'ottobre del 1206 il giudicato di Cagliari si annesse parte della Marmilla. \nNel 1204 Guglielmo liber\u00f2 Barisone (figlio di Pietro I d'Arborea), futuro marito della figlia Benedetta. Il giudice, trasferitosi a Pisa per curare i suoi interessi in Toscana, mor\u00ec, senza eredi maschi, tra il 1213 e il 1214 lasciando il giudicato di Cagliari nella sua massima espansione. Il regno pass\u00f2, dunque, alla primogenita Benedetta (1214-1232) ed al di lei marito Barisone Torchitorio IV (1214-1217), giudice di Arborea dal 1213.\nProsieguo del XIII secolo.\nNel 1215 il giudicato venne attaccato dal sovrano di Gallura Lamberto Visconti che organizz\u00f2 una grande flotta e sbarc\u00f2 con i suoi armati a Cagliari costringendo la giudicessa e Barisone a cedere ai pisani il possesso della collina ad est di Santa Igia, in seguito chiamata \"Castello\", e a dare loro l'autorizzazione a costruirvi una fortificazione in cui si insediarono i mercanti pisani per poter meglio controllare e difendere i loro traffici. Il nuovo borgo fortificato, costruito tra il 1216 e il 1217, fu chiamato Castel di Castro e costituir\u00e0 il primo nucleo abitativo della moderna citt\u00e0 di Cagliari. \nBarisone mor\u00ec nel 1217 lasciando il figlio Guglielmo appena nato. La Corona de Logu, quindi, elesse al seggio giudicale Guglielmo, con il nome di Guglielmo II Salusio V, tuttavia essendo questi un bambino, venne assegnata alla madre Benedetta la reggenza del regno fino a quando non avesse raggiunto la maggiore et\u00e0. Sotto la debole reggenza di Benedetta, Pisa, e in particolare la famiglia dei Visconti, accrebbe enormemente la sua influenza sul giudicato. Infatti il podest\u00e0 Ubaldo I Visconti, si rec\u00f2 in armi a Cagliari, usurpando il giudicato, e Benedetta dovette sposare Lamberto Visconti di Gallura, fratello di Ubaldo, che mor\u00ec per\u00f2 nel 1223. Benedetta si rispos\u00f2 quindi per la terza volta nel con il lucchese Enrico di Ceola e quindi una quarta volta con il marchese Rinaldo Gualandi. Nel 1228 Ubaldo invase nuovamente il giudicato cagliaritano per assicurare la continuit\u00e0 della famiglia sulla sua amministrazione.\nNel frattempo alla morte di Benedetta, nel 1233, le succedette in modo completo il figlio Guglielmo II, gi\u00e0 eletto giudice alla morte del padre Barisone. Egli era tuttavia ancora troppo giovane per regnare e quindi venne supportato dalla zia Agnese (madre di Adelasia di Torres) e dal suo secondo marito Ranieri della Gherardesca di Bolgheri che dovette fronteggiare gli attacchi di Ubaldo Visconti di Gallura. Nel 1235 divenuto maggiorenne Guglielmo II sottomise volontariamente il giudicato ai pisani. Questa decisione garant\u00ec a Guglielmo un regno senza guerre essendo egli totalmente manovrato da Pisa. Il territorio fu di fatto governato dalle famiglie pisane dei Visconti, dei della Gherardesca, e dei conti di Capraia. Guglielmo II mor\u00ec presumibilmente nel 1250.\nErede di Guglielmo fu il figlio Giovanni Torchitorio V detto \"Chiano\". Il suo regno fu breve ma importante in quanto impresse una svolta decisiva nella storia del giudicato. Frustrato dalla crescente interferenza di Pisa sugli affari interni, Chiano si rivolse alla repubblica di Genova. Nel febbraio 1256, invi\u00f2 due \"procuratores\" a Genova per firmare un patto, che fu siglato il 20 aprile e ratificato il 25 maggio. Con questo trattato il giudicato di Cagliari divenne alleato di Genova che si impegnava a dare assistenza militare in tutte le guerre mentre Chiano divenne cittadino genovese. Egli concesse a Genova l'esportazione del sale senza tasse e infine don\u00f2 Castel di Castro ai genovesi. Pisa reag\u00ec con Gherardo e Ugolino della Gherardesca, a cui furono inviati rinforzi su otto navi, che furono i primi a prendere l'iniziativa. Da Genova, partirono per la Sardegna ventiquattro galere. Lungo la rotta la flotta ligure cattur\u00f2 alcune navi pisane presso Porto Pisano, ma giunse a Cagliari troppo tardi e Chiano venne sconfitto e catturato. Successivamente fu assassinato da un pisano a Santa Igia tra 17 luglio e 15 ottobre 1256.\nIl successore di Chiano fu Guglielmo, che prese il nome di Guglielmo III Salusio VI (noto anche come Guglielmo di \"Cepola\") e che fu l'ultimo giudice di Cagliari. Egli era cugino dello stesso Chiano (forse figlio di Maria, secondogenita di Benedetta) ed era stato indicato da quest'ultimo come suo erede. Guglielmo segu\u00ec il suo predecessore in una politica a favore della repubblica di Genova, espellendo tutti i pisani da Castel di Castro. \nImmediatamente le famiglie pisane nella regione, i della Gherardesca, Guglielmo di Capraia giudice di Arborea, Giovanni Visconti giudice di Gallura, radunarono una potente armata e, con l'aiuto dell'ammiraglio pisano Oddo Gualduccio, riconquistarono il castello di Castro e assediarono Santa Igia, che, non ricevendo aiuti dai genovesi, fu costretta ad arrendersi (luglio 1258) e fu totalmente distrutta.\nLa fine del giudicato.\nGuglielmo III fu deposto ed il territorio del giudicato venne diviso in tre parti e spartito fra il giudicato di Gallura, cui tocc\u00f2 la parte di nord-orientale (Ogliastra, Sarrabus), il giudicato di Arborea, che si annesse la parte zona centro-settentrionale, e la famiglia della Gherardesca, cui spett\u00f2 la regione occidentale del Sulcis-Iglesiente.\nI tre \"terzi\" del giudicato seguirono sorti diverse: \nCastel di Castro pass\u00f2 invece sotto il diretto controllo del comune di Pisa fino al 1326 quando venne conquistata dall'esercito catalano-aragonese divenendo capitale del neonato regno di Sardegna con il nome di \"Castell de C\u00e0ller\".\nGiudici di Cagliari (1000 circa-1258).\nI giudici di Cagliari furono in totale 12 appartenenti a due dinastie, i Laconi-Gunale e i Lacon-Massa.\nAmministrazione.\nSanta Igia.\nSanta Igia era la capitale del giudicato, bench\u00e9 la corte al tempo fosse itinerante. Essa nacque nei primi dell'VIII secolo quando gli abitanti di Caralis incominciarono a sfollare verso lo stagno di Santa Gilla per trovare rifugio dalle scorrerie dei pirati musulmani. La citt\u00e0, dotata di mura, porto, castello, cattedrale e palazzo giudicale, contava circa 10-15.000 abitanti di tutti i ceti sociali. Fu distrutta nel 1258 dai pisani e i loro alleati sardi e oggi ne rimane in piedi soltanto un edificio: la chiesa di San Pietro dei Pescatori (secolo XII), ubicata nel quartiere cagliaritano di Stampace, donata nel 1089 da Costantino I Salusio II ai benedettini di Marsiglia.\nCuratorie.\nIl giudicato era organizzativamente strutturato in 16 curatorie (o \"partes\"), derivati dalla suddivisione amministrativa romana prima e bizantina poi. La curatoria era amministrata da un \"curatores\" nominato dal giudice, ed era a sua volta suddivisa in villaggi (detti \"biddas\"). Ogni villaggio era amministrato da un \"majore\", nominato dal curatores, con incarichi fiscali, giudiziari e di sicurezza.\nIl giudicato di Cagliari era organizzato in 16 curatorie:\nOggi i nomi delle curatorie sono usati per indicare delle subregioni della Sardegna, anche se i confini attuali spesso non coincidono con quelli antichi, peraltro non facilmente definibili in modo preciso.\nCarta de Logu caralitana.\nLa giustizia era regolata dalla \"Carta de Logu caralitana\" di cui oggi ne rimangono alcune tracce nell'Archivio Generale della Corona di Aragona a Barcellona grazie alla traduzione fatta da un pisano nel 1325 per il re d'Aragona.\nDiocesi.\nLe parrocchie del giudicato di Cagliari dipendevano dall'arcidiocesi di Cagliari, avente sede a Santa Igia, e dalle diocesi di Suelli, Sulci e Dolia con sedi rispettivamente a Suelli, Sant'Antioco-Tratalias e San Pantaleo\nCastelli.\nNel territorio giudicale erano presenti i seguenti castelli:\nAltri, come il castello di San Michele di Cagliari e il castello di Gioiosaguardia di Villamassargia, sono forse di epoca successiva."}
{"id": "1612587", "revid": "19933", "url": "https://it.wikipedia.org/wiki?curid=1612587", "title": "Regno di Calari", "text": ""}
{"id": "1612588", "revid": "443160", "url": "https://it.wikipedia.org/wiki?curid=1612588", "title": "Palazzo Guerritore Broya", "text": "Il Palazzo Guerritore Broya, \u00e8 una struttura risorgimentale di Nocera Inferiore nota in citt\u00e0 semplicemente come Torre Guerritore. Di propriet\u00e0 privata, sorge nella centrale piazza Guerritore.\nStoria.\nNella met\u00e0 del Cinquecento l'area era occupata da una struttura palaziale appartenente alla famiglia Califano di Sperandei. \nAll'inizio del secolo successivo Annibale Califano rimase senza eredi. Lasci\u00f2, cos\u00ec, il palazzo ai nipoti (figli di sua sorella Violante, moglie di Sabatello Broya).\nDa quel momento la struttura pass\u00f2 in eredit\u00e0 alla famiglia Broya e vi rest\u00f2 fino al terzo quarto dell'Ottocento quando l'ultima erede di tale casata spos\u00f2 Andrea Guerritore. \nFu la nuova famiglia dare alla struttura l'aspetto attuale.\nAttualmente \u00e8 di propriet\u00e0 della famiglia Guerritore, che grazie al Regio Decreto del 26 maggio 1887 fu autorizzata ad aggiungere al proprio casato quello della famiglia Broya, non pi\u00f9 esistente.\nStruttura.\nIl Palazzo, realizzato nella met\u00e0 del XIX secolo, si compone di un'imponente torre merlata, decorata da una serie di piccoli archi che si dispongono al di sotto della cornice, merlata anch'essa, della torre e del palazzo.\nLa cappella di San Giacomo.\nIl palazzo ospita l'antica cappella di \"San Giacomo dei Califano\", oggi sconsacrata. Fu realizzata all'inizio del Seicento per volere di Annibale Califano, che impose la realizzazione della chiesetta come condizione ereditaria quando la struttura palaziale pass\u00f2 ai Broya.\nCuriosit\u00e0.\nNel 2011 la Panini scelse l'immagine di Palazzo Guerritore Broya come monumento rappresentativo per la squadra della Nocerina, appena promossa in Serie B, nell'edizione 2011-2012 dell'album Calciatori Panini."}
{"id": "1612590", "revid": "1543377", "url": "https://it.wikipedia.org/wiki?curid=1612590", "title": "Sola come un gambo di sedano", "text": "Sola come un gambo di sedano \u00e8 il quarto libro, pubblicato nel 2001, della comica torinese Luciana Littizzetto. \nSi tratta di una raccolta di racconti, non pi\u00f9 lunghi di due pagine, in prima persona, simili ai monologhi televisivi che hanno reso celebre l'attrice a \"Che tempo che fa\". Spesso, in effetti, la Littizzetto ripropone alcuni \"pezzi\" gi\u00e0 presentati in trasmissione. \nI temi della sua comicit\u00e0 sono, in questo libro come in altri, le difficolt\u00e0 della vita sentimentale tra l'essere single e l'essere in coppia, l'assurdit\u00e0 della societ\u00e0 contemporanea e dei suoi modelli sbagliati, il mondo diseducativo della televisione e della pubblicit\u00e0. "}
{"id": "1612593", "revid": "287204", "url": "https://it.wikipedia.org/wiki?curid=1612593", "title": "Almaqah", "text": "Almaqah (o \"Ilmaqah\", \"Ilmuqah\", \"Ilumquh\"; in alfabeto sudarabico epigrafico , traslitt. \"'lmqh\"; in ge'ez \u12a0\u1208\u1218\u1240\u1200, \"\u02belmqh\"; ) \u00e8 un'antica divinit\u00e0 del regno sudarabico di Saba nonch\u00e9 dei regni etiopi di D\u02bfmt ed Axum. Era il nume tutelare della stirpe regnante sabea; l'appellativo di \"bue della Terra dei Signori\" indica anche che era venerato per la fertilit\u00e0 dei terreni agricoli, e difatti i bovini erano a lui sacri.\nNella fase pi\u00f9 antica Almaqah rappresent\u00f2 assieme al \"mukarrib\" (re-federatore) e alla famiglia regnante (che si riteneva di lui figlia) lo stato di Saba. Pur rivestendo un ruolo di primissimo piano nel \"pantheon\" sabeo, nelle invocazioni agli dei seguiva sempre Athtar. Sui monumenti la divinit\u00e0 \u00e8 rappresentata da un fascio di lampi circondati da un oggetto falciforme, e il tempio pi\u00f9 famoso ad essa dedicato era l\"Awwam\" nella capitale sabea Ma'rib.\nAlmaqah: divinit\u00e0 solare o lunare?\nLe prime teorie di Nielsen (1927) identificarono Almaqah con una divinit\u00e0 associata alla luna e postularono la presenza nelle antiche civilt\u00e0 sudarabiche di una triade astrale composta da una dea-sole, un dio-luna e dalla stella del mattino, Venere. Tale interpretazione \u00e8 oramai abbandonata dai pi\u00f9 in quanto non suffragata da prove epigrafiche (le iscrizioni non attribuiscono alle divinit\u00e0 n\u00e9 natura n\u00e9 sesso).\nAltri studiosi (Giovanni Garbini, Jacqueline Pirenne, 1972-74) hanno invece rilevato che la testa di bue e il motivo della vite associati ad Almaqah sono piuttosto di natura solare e associabile ad una divinit\u00e0 agricola come Dioniso o a una divinit\u00e0 guerriera come Ercole, motivo per cui si sarebbe trattato di un dio solare, la controparte maschile della dea solare \u0160ams, anch'ella venerata a Saba."}
{"id": "1612594", "revid": "433605", "url": "https://it.wikipedia.org/wiki?curid=1612594", "title": "Caserma Bruno Tofano", "text": "La caserma Tofano (ex palazzo Ducale) \u00e8 un edificio militare dismesso che si trova a Nocera Inferiore. \u00c8 dedicata alla memoria del tenente Bruno Tofano. In precedenza \u00e8 stata intitolata al tenente generale Nicola Marselli.\nLa struttura fu realizzata per volere del re di Napoli Carlo III, sul luogo dove sorgeva il palazzo ducale della citt\u00e0. Nel 1751 ci\u00f2 che rimaneva della precedente struttura fu raso al suolo e il luogo fu trasformato in caserma di cavalleria. La realizzazione ebbe lo scopo di liberare i cittadini di Nocera dall'incombenza di dover ospitare i militari nelle proprie case.\nL'imponente edificio rettangolare (circa 130\u00a0m per lato) sorge a ridosso dove dell'antico rione Borgo (attuale via Solimena).\nIl palazzo ducale.\nNel 1521 Tiberio Carafa acquista Nocera dei Pagani per 50.000 ducati. Dopo un breve soggiorno nel castello, Ferdinando I Carafa, figlio del primo duca di Nocera decise di dotarsi di un vero palazzo, realizzandolo nel popoloso quartiere del Borgo, collocato lungo il versante meridionale della Collina di Sant'Andrea.\nLa caserma Tofano.\nL'originaria denominazione del complesso militare era caserma Morselli.\nL'edificio, noto anche come Gran Quartiere, occupa una superficie di 15.600\u00a0m\u00b2 circa, di cui 8.000\u00a0m\u00b2 scoperti e 7.600\u00a0m\u00b2 coperti, che, considerati i tre livelli di cui \u00e8 composto, ne portano la superficie coperta a circa 22.800\u00a0m\u00b2. Rappresenta uno dei pi\u00f9 grandi edifici militari d'Italia.\nIl progetto fu affidato all'ingegnere militare Felice Romano, allievo del Vanvitelli, i lavori cominciarono il 23 settembre del 1751. La realizzazione fu affidata a Felice Polito e portata a termine nel 1758.\nCarlo III di Borbone scelse di costruire l'edificio per i cavalleggeri a Nocera per la posizione strategica della citt\u00e0, allo sbocco tra i due principati (Ulteriore e Citeriore).\nLa denominazione \"Gran Quartiere\" sta a sottolineare anche le dimensioni urbanistiche dell'intervento che si evidenzia come una vera e propria \"cittadella militare\" che occupa un'intera insula del centro urbano di Nocera.\nLa caserma era completamente indipendente ed in grado di resistere per lunghi periodi ad un eventuale sforzo bellico anche se, come \u00e8 noto, il periodo borbonico fu caratterizzato da un sostanziale periodo di pace.\nLa struttura.\nLa caserma \u00e8 un'ampia costruzione su tre livelli di forma quadrata che reca al centro un ampio cortile o piazza d'armi.\nI prospetti sono semplici, ordinati sul ritmo regolare dalla partitura delle alte finestre rettangolari e delle cornici, con ampi portali d'accesso.\nLa struttura interna, distribuita su tre livelli pi\u00f9 la copertura a tetto, \u00e8 fondata su una morfologia classica. Gli ambienti sono distribuiti sui lati esterni senza soluzione di continuit\u00e0, con elementi di percorso sul lato interno alla piazza d'armi, coperti con volta a botte e a vela ribassata su quattro archi di sostegno aventi spessore pari alla muratura perimetrale.\nSul terrazzo si elevano quattro torri di scale.\nIl \"cortile grande\" era attraversato in direzione est-ovest dal rio Saltera dei Corvi, che alimentava i quattro pozzi d'acqua potabile, con un complesso sistema di \"saracinesche\" che consentivano il riempimento delle cisterne o il deflusso delle acque nel fiume Sarno; oltre a questo corso d'acqua, i quattro lati della caserma erano attraversati da canali indipendenti per la raccolta e lo scolo delle acque luride.\nAl pian terreno erano disposte le scuderie, capaci di ospitare in tempo di pace 658 cavalli. Gli ambienti hanno ospitato le infermerie veterinarie, le officine, la vivanderia, le prigioni semplici e di rigore, il corpo di guardia e le sale di scherma.\nIl cortile esterno, nello spazio che va dall'attuale caserma al fiume, era destinato a maneggio e a sito per la ginnastica.\nIl primo e il secondo piano erano destinati a dormitori per una capacit\u00e0 totale di 2560 uomini.\nL'imponente edificio ha rappresentato la maggiore struttura del centro cittadino e nell'immaginario collettivo dei nocerini \u00e8 noto come caserma Rossa a causa della colorazione delle mura.\nIn passato ha ospitato militari da tutta Europa e insieme alla moderna Libroia (tuttora in uso) \u00e8 stata una delle due caserme della citt\u00e0. Dismessa, per anni \u00e8 stata al centro di un forte dibattito circa le sorti. E nel 2010 messo in vendita per una cifra di circa 60 milioni di euro.\nProgetti futuri.\nDal 16 febbraio 2015 entra a far parte della gestione della Soprintendenza archeologica speciale di Pompei, Ercolano e Stabia con il fine di realizzarne un centro museale dei pi\u00f9 grandi d'Italia. Nei 23000 metri quadri che offre la struttura verranno esposti i reperti degli scavi archeologici campani e principalmente di Pompei, Ercolano, Stabia e Nuceria Alfaterna (antica citt\u00e0 greco-romana sulla quale sorgono oggi Nocera Superiore e Nocera Inferiore)."}
{"id": "1612596", "revid": "287204", "url": "https://it.wikipedia.org/wiki?curid=1612596", "title": "La principessa sul pisello (romanzo)", "text": "La principessa sul pisello \u00e8 il quinto romanzo del 2003 della comica torinese Luciana Littizzetto. "}
{"id": "1612602", "revid": "767487", "url": "https://it.wikipedia.org/wiki?curid=1612602", "title": "Palazzo del Liceo Classico", "text": "Il palazzo del Liceo Classico si trova a Nocera Inferiore. Sede di uno dei pi\u00f9 antichi licei classici del Sud Italia (fondato nel 1865), l'imponente edificio si erge maestoso nell'attuale piazza Cianciullo.\nOrigine.\nFu realizzato intorno agli anni '30, ed inaugurato nel 1938, per sostituire le sale del ginnasio-convitto, ospitate fin dal 1865, dal Seminario Vescovile.\nIl liceo classico \u00e8 intitolato al famoso filosofo napoletano Giambattista Vico.\nStruttura.\nIl palazzo \u00e8 in tre piani, tutto circondato da grandi finestre. L'ingresso, con colonne, conduce alla scalinata principale monumentale.\nRealizzata in piena epoca fascista, la struttura disegna una \u201cM\u201d stilizzata in onore di Mussolini.\nPersone legate al liceo.\nIl liceo in TV.\nI ragazzi del liceo di Nocera hanno partecipato alla quinta puntata della XII edizione del programma di Neri Marcor\u00e8 \"Per un pugno di libri\"."}
{"id": "1612605", "revid": "198277", "url": "https://it.wikipedia.org/wiki?curid=1612605", "title": "Quiz Show (programma televisivo)", "text": "Quiz Show, noto anche come Quiz Show - L'occasione di una vita, \u00e8 un programma televisivo italiano andato in onda su Rai 1 dal 23 ottobre 2000 al 5 gennaio 2002, condotto da Amadeus.\nFormat.\nSi trattava di un game show, in onda nella fascia preserale, basato sul format statunitense di FOX \"It's Your Chance of a Lifetime\", a sua volta derivato da uno show australiano di Seven Network esportato in vari paesi. Trasmesso a Roma dal Teatro 18 di Cinecitt\u00e0, \"Quiz Show\" era condotto da Amadeus assieme alla valletta Gessica Gusi; quest'ultima ricopriva i panni di Donna Fortuna, incaricata di consegnare le varie domande del quiz.\nI concorrenti, estratti dal pubblico, potevano \u2014 rispondendo in 512 secondi a una serie di dieci domande di difficolt\u00e0 crescente \u2014 vincere un montepremi crescente da uno fino a 512 milioni di lire; in caso di ritiro anticipato dal gioco, il concorrente poteva portare a casa il denaro accumulato fin l\u00ec solamente rispondendo a una speciale \"domanda di uscita\", portata in studio da Donna Fortuna, che poteva valere il 10%, il 50% o il 100% del premio accumulato. Nella seconda e ultima edizione di \"Quiz Show\", furono apportate varie novit\u00e0 alla struttura del gioco, tra cui la possibilit\u00e0 per il concorrente di ricorrere per due volte al cambio della domanda, e l'aiuto in studio da parte di un amico (nella 5\u00aa e nella 7\u00aa domanda); per l'avvenuto passaggio di valuta (il 1\u00ba gennaio 2002) dalla lira all'euro, il montepremi del game show divent\u00f2 di 264.426 euro.\nLa scala dei premi era cos\u00ec composta:\nNella prima edizione del gioco il montepremi finale di 512 milioni \u00e8 stato vinto 5 volte. Una puntata serale, col titolo \"Super Quiz Show\", fu trasmessa a marzo 2002, vedendo subito la conquista del montepremi massimo, 256.000 euro: tuttavia, a causa dei bassi ascolti, quella rimase l'unica puntata serale e vennero cancellate le quattro successive.\nAccoglienza.\n\"Quiz Show\" registr\u00f2 un buon successo di pubblico, ottenendo nella sua prima edizione un riscontro di cinque milioni e mezzo di telespettatori, con uno \"share\" medio intorno al 30%; dati che ne fecero la trasmissione pi\u00f9 vista nella sua fascia oraria.\nNella puntata dell'8 febbraio 2001 ottiene il suo ascolto pi\u00f9 alto, nella fascia del preserale, con 7.279.000 telespettatori (35,10% di share). Mentre in termini di share, ottiene il 35,92% (con 7.103.000 telespettatori) nella puntata del 12 dicembre 2000. Nella fascia dell'access prime time (dopo il Tg1 e \"Il Fatto\"), il quiz ottiene un ascolto pari a 10.223.000 telespettatori (34,50% di share), nella puntata del 13 febbraio 2001.\nGodette di una certa attenzione Gessica Gusi, giovane modella alla sua prima esperienza televisiva, che grazie al ruolo muto di Donna Fortuna sal\u00ec a una discreta ribalta mediatica nei primi anni 2000. Proprio la partecipazione al programma di Donna Fortuna fu oggetto di critiche da parte di alcuni osservatori, per via della tipologia di donna proposta; Fulvio Abbate la giudic\u00f2 perlopi\u00f9 una \u00abpresenza perturbante\u00bb senza \u00abdiritto alla parola\u00bb, definendola \u00abnient'altro che il nulla, il vuoto\u00bb.\nIl game show si concluse nel 2002, a causa di una precedente denuncia per plagio di Aran Endemol e Mediaset fatta recapitare nel 2001 alla societ\u00e0 produttrice Einstein Multimedia, motivata dalle troppe similitudini ravvisate con il loro programma rivale \"Chi vuol essere miliardario?\" in onda su Canale 5.\nVideogioco.\nNato in Italia tramite l'accordo tra la Einstein Multimedia (societ\u00e0 produttrice del programma) e la Halifax, esso era pubblicato nel dicembre 2001 per PC e PlayStation da quest'ultima, ma fu interamente sviluppato dalla inglese Warthog. Lo stesso Amadeus appare e interagisce virtualmente con il giocatore."}
{"id": "1612608", "revid": "287204", "url": "https://it.wikipedia.org/wiki?curid=1612608", "title": "Col cavolo", "text": "Col cavolo \u00e8 il quinto romanzo di Luciana Littizzetto, pubblicato originariamente nel 2004.\nIl libro chiude la cosiddetta \"Trilogia della verdura\", dopo \"Sola come un gambo di sedano\" (2001) e \"La principessa sul pisello\" (2002).\nTrama.\nLa Littizzetto racconta comicamente brevi situazioni che descrivono piccoli e grandi problemi del vivere quotidiano."}
{"id": "1612614", "revid": "110157", "url": "https://it.wikipedia.org/wiki?curid=1612614", "title": "Palazzo Comunale (Nocera Inferiore)", "text": "Il Palazzo Comunale di Nocera Inferiore si trova nel pieno centro della citt\u00e0.\nOrigine.\nL'attuale casa comunale fu realizzata alla fine del XIX secolo ad opera dell'architetto salernitano Carmelo Conte.\nStruttura.\nL'edificio si sviluppa in pianta rettangolare con due ampi cortili interni porticati su tre lati. Sviluppato su due livelli, la copertura \u00e8 a lastrico solare. Una statuetta bronzea di mercurio adorna la scalinata monumentale sita al lato destro dell'ingresso.\nLa facciata \u00e8 dominata da un ampio orologio, una volta affiancato da due campane.\nIn passato ha ospitato anche delle scuole elementari."}
{"id": "1612615", "revid": "247222", "url": "https://it.wikipedia.org/wiki?curid=1612615", "title": "Vinyl Magic", "text": ""}
{"id": "1612616", "revid": "1543377", "url": "https://it.wikipedia.org/wiki?curid=1612616", "title": "Rivergination", "text": "Rivergination \u00e8 il sesto romanzo della comica torinese Luciana Littizzetto, pubblicato nel 2006."}
{"id": "1612618", "revid": "1573940", "url": "https://it.wikipedia.org/wiki?curid=1612618", "title": "Palazzo Gabola", "text": "Palazzo Gabola si trova a Nocera Inferiore in piazza Amendola, di fronte all'abitazione che fu di Domenico Rea.\nDescrizione.\nQuesto elegante edificio di quattro piani fu realizzato ad inizio novecento in stile liberty. Oggi ospita uffici e la sede nocerina dell'Unicredit. Caratteristiche le colonne che ne adornano il portone d'ingresso."}
{"id": "1612619", "revid": "108039181", "url": "https://it.wikipedia.org/wiki?curid=1612619", "title": "Robusta maculata", "text": "La Robusta maculata \u00e8 una razza italiana di pollo selezionata intorno al 1965 presso la stazione sperimentale di pollicoltura di Rovigo. Questo pollo \u00e8 stato creato con lo scopo di avere una razza a duplice attitudine, ossia buona produttrice sia di carne che di uova, ed \u00e8 caratterizzato da un piumaggio bianco argento orlato e macchiato irregolarmente di nero. \u00c8 una razza riconosciuta dalla FIAV disponendo di uno standard di tale ente.\nOrigini.\nLa razza fu selezionata intorno al 1965 presso la stazione sperimentale di pollicoltura di Rovigo, utilizzando la Robusta lionata, la White America e la Orpington di colorazione fulva.\nCaratteristiche fisiche.\nI galli possono raggiungere i 4,5 kg, le galline non superano i 3,5 kg.&lt;br&gt;\nLa colorazione \u00e8 bianca e nera. Nei pulcini il bianco \u00e8 presente solo in piccole macchie e il resto del corpo \u00e8 scuro eccetto per il ventre. Gli adulti, invece, hanno la mantella color argento e sono bianchi a macchie nere.\nRiproduzione.\nLe uova pesano fino a 60 gr. Una gallina ne depone mediamente non pi\u00f9 di 160 in un anno."}
{"id": "1612620", "revid": "114406275", "url": "https://it.wikipedia.org/wiki?curid=1612620", "title": "XD (album)", "text": "XD \u00e8 l'album d'esordio del gruppo musicale italiano Lost, pubblicato il 25 gennaio 2008 dalla Carosello Records.\nIl disco.\nNel 2006, dopo la pubblicazione del demo del brano \"My (?)\" su MySpace, il gruppo riscuote il primo successo tra gli utenti della rete sociale. Cos\u00ec, nel settembre del 2006, i Lost firmano un contratto per la casa di produzione Bass Department Records di Matteo Franzan che \u00e8 diventato poi il loro produttore.\nNell'estate 2007 il gruppo si iscrive al Free Music Audition, organizzato da Cornetto, e viene selezionato per la diretta del programma musicale di MTV Total Request Live con la tappa a Bari. Grazie a questa manifestazione e alla registrazione del videoclip \"Oggi\", l'etichetta discografica Carosello decide di scritturarli.\nIl singolo \"Oggi\" ufficialmente esce il 15 novembre 2007 e la settimana seguente entra al 20\u00ba posto della Top Singoli in Italia, grazie soprattutto alla promozione alla trasmissione di Total Request Live. Entro la fine del 2007 i Lost hanno anche pubblicato il loro secondo singolo \"Tra pioggia e nuvole\" insieme al videoclip relativo, anch'esso promosso da TRL.\nIl 25 gennaio 2008 viene pubblicato l'album \"XD\", titolo che \u00e8 stato scelto per rappresentare un omaggio al web dove la band si \u00e8 fatta conoscere. Prende spunto, infatti, da un'emoticon in voga tra i giovani presso forum, blog, social network, chat e programmi di messaggistica istantanea verso la fine degli anni 2000, oggi caduta in disuso. L'album ha raggiunto la 27\u00aa posizione nella classifica italiana degli album pi\u00f9 venduti.\nDopo l'uscita dell'album si \u00e8 svolto il \"XD Live Tour 2.0\", che nell'estate dello stesso anno li ha visti aprire le due date italiane del tour del gruppo tedesco Tokio Hotel a Roma e Modena, dopo aver aperto in precedenza la data milanese dei Simple Plan.\nIl 16 maggio 2008 \u00e8 stato estratto il terzo singolo \"Standby\", corredato da un video musicale presentato in anteprima il 12 maggio su MTV Pulse e TRL. Il 10 ottobre viene pubblicato in rotazione radiofonica \"Nel silenzio\", il quarto ed ultimo singolo dall'album. Con la promozione del singolo, il 7 novembre 2008, \u00e8 uscito uno speciale CD+DVD intitolato \"Live @ MTV.it\", che ha debuttato alla 1\u00aa dei DVD pi\u00f9 venduti in Italia, conquistando il DVD di platino. Il CD oltre ai singoli \"Oggi\", \"Tra pioggia e nuvole\" e \"Standby\", canzoni \"Ascolta\" e \"Troppe volte\", cover di \"SexyBack\" e \"Everybody\", conteneva anche la versione riarrangiata di \"Nel silenzio\" che \u00e8 stata scelta per il video musicale. Il DVD \u00e8 stato registrato durante l'MTV Day 2008 a Genova."}
{"id": "1612622", "revid": "765341", "url": "https://it.wikipedia.org/wiki?curid=1612622", "title": "Palazzo Lanzara", "text": "Palazzo Lanzara, ex Castelrodrigo domina piazza Cianciullo e affianca piazza Diaz, nel comune di Nocera Inferiore (SA).\nOrigine.\nRealizzato tra il 1660 ed il 1707, rappresenta uno dei pi\u00f9 antichi e scenografici palazzi del centro nocerino.\nFu realizzato inizialmente dai duchi Castelrodrigo come scuderia del palazzo ducale, pass\u00f2 poi nel 1848 alla famiglia Lanzara, di Castel San Giorgio.\nStruttura.\nLa struttura, trapezoidale, presenta un caratteristico cortile porticato. \u00c8 attualmente interessato da una imponente opera di recupero architettonico e strutturale.\nLa Cappella di Santa Sofia.\nAffiancata al palazzo, ed un tempo comunicante con esso attraverso il coretto, \u00e8 la piccola cappella dedicata a santa Sofia (la scritta sulla facciata \u00e8 in alfabeto greco). \nFu fatta costruire nel 1884 in stile neogotico, su progetto e direzione dell'Ing. Giacinto Sellitti, dall'avvocato Gabriele Lanzara, proprietario del palazzo, in memoria della moglie Sofia de' Santi. Il portale della chiesetta \u00e8 formato da una lunetta nella quale vi \u00e8 un bassorilievo raffigurante santa Sofia di Roma rappresentata con le tre figlie Fede, Speranza e Carit\u00e0. All'interno \u00e8 presente il monumento funebre di Sofia de' Santi (1856-1880), realizzato nel 1891 dallo scultore Francesco Flora. Sull'altare \u00e8 collocato il quadro dedicato ancora alla santa titolare raffigurata con le figlie, opera di genere del pittore Camillo Miola, mentre la parete sinistra \u00e8 decorata con tre grisaglie di forma ogivale raffiguranti i tre Arcangeli."}
{"id": "1612624", "revid": "194688", "url": "https://it.wikipedia.org/wiki?curid=1612624", "title": "Planeshift", "text": ""}
{"id": "1612628", "revid": "713168", "url": "https://it.wikipedia.org/wiki?curid=1612628", "title": "Ex Seminario Vescovile", "text": "L'ex Seminario Vescovile, oggi Curia diocesana si trova a Nocera Inferiore.\nOrigini.\nLa prima realizzazione di un seminario diocesano a Nocera risale al 1564, e fu voluta dal vescovo comense Paolo Giovio \"iuniore\". \nStoria.\nIl palazzo attuale fu cominciato nel 1653 dal vescovo Bonaventura d'Avalos.\nLa struttura, quadrata, presenta all'interno una corte porticata su entrambi i piani. \nDal 1760 al 1771 il vescovo Gherardo Volpe diede luogo ad un profondo rinnovamento della struttura riedificandola con l'intervento dei capomastri Andrea e Onofrio Salvo, coadiuvati dagli stuccatori Andrea Parascandolo e Salvatore Conforto, secondo un progetto steso nel 1757. A questo periodo risalgono i prestigiosi stucchi settecenteschi che decorano le finestre esterne.\nLa struttura ha formato, tra gli altri, i beati Tommaso Maria Fusco, di Pagani e Alfonso Maria Fusco di Angri.\nNel 1865, \u00e8 stato la sede del primo nucleo del futuro Liceo classico \"Vico\".\nCuria diocesana.\nOggi ospita i locali della Curia diocesana e il Museo \"San Prisco\". Accoglie anche i circa 10.000 volumi che formano la biblioteca della diocesi.\nBibliografia.\nBicco Margaret, \"La \u201crifattione\u201d della cattedrale di Nocera Inferiore. Cronache da un cantiere settecentesco\", Editrice Il Girasole, Napoli, 2005. "}
{"id": "1612629", "revid": "114244546", "url": "https://it.wikipedia.org/wiki?curid=1612629", "title": "The Interrogation of Michael Crowe", "text": "The Interrogation of Michael Crowe \u00e8 un film televisivo del 2002 diretto da Don McBrearty. Il film \u00e8 tratto da una storia vera.\nTrama.\nA Escondido, in California, i Crowe sono una tranquilla famiglia composta dalla coppia Stephen e Cheryl e dai loro tre figli: Michael, di 14 anni, Stephanie, di 12, e la pi\u00f9 piccola, Shannon. Una mattina Stephen trova la figlia Stephanie morta in camera sua. La polizia decide di dividerli e di interrogarli separatamente. Ben presto le accuse si concentrano su Michael, anche perch\u00e9 trovano materiale ispirato a storie horror in camera sua. Pur di non lasciare la strada iniziata, i poliziotti sottopongono Michael ad un duro interrogatorio e alla fine il poveretto confessa. Ma in verit\u00e0 la sua confessione \u00e8 stata praticamente estorta e soprattutto se l'\u00e8 inventata. Passato un po' di tempo, vengono indagati e poi arrestati anche due suoi amici, Aaron Houser e Josh Treadway, colpevoli secondo la polizia di essere suoi complici. I genitori di Michael intanto cominciano a sospettare che i metodi usati dalla Polizia non siano molto regolari e contattano l'avvocato Sorenson, la quale riesce a far cadere le accuse rivolte a tutti e tre i ragazzi. Cheryl e Stephen, consapevoli del danno psicologico subito dal figlio, fanno causa al Procuratore Distrettuale convinti che sia giusto che la Polizia ammetta i propri errori.\nDa alcune scritte alla fine del film si apprende che il 15 maggio 2002 il procuratore della California ha accusato Richard Tuite per l'omicidio della piccola Stephanie scagionando cos\u00ec Michael, Aaron e Josh. Inoltre si apprende che, alla data di uscita del film, il processo intentato dai Crowe contro la polizia di Escondito e l'ufficio del procuratore distrettuale \u00e8 ancora in corso."}
{"id": "1612630", "revid": "1573940", "url": "https://it.wikipedia.org/wiki?curid=1612630", "title": "Palazzo Vescovile (Nocera Inferiore)", "text": "Il Palazzo Vescovile di Nocera Inferiore \u00e8 una struttura palaziale utilizzata come residenza del vescovo della diocesi di Nocera Inferiore-Sarno. Sorge nella parte terminale del borgo Vescovado.\nLe origini.\nLe origini della struttura risalgono al XVI secolo. A volerne la costruzione furono i vescovi comensi Giovio (Giulio e Paolo \"iuniore\"), discendenti di Paolo, gi\u00e0 vescovo della citt\u00e0.\nSulla facciata sud occidentale del palazzo \u00e8 ancora presente lo stemma della casata. \nAddossato alla Cattedrale, il palazzo presenta una pianta ad \"L\" e fu realizzato su due livelli.\nLa storia.\nFu gravemente danneggiato dal sisma del 1668. Fu restaurato dal vescovo De Dominicis nel 1721.\nNel corso dei secoli successivi il palazzo ricevette continue manutenzioni, anche a causa dei successivi eventi tellurici (1930, 1980).\nOggi \u00e8 residenza del vescovo della diocesi.\nBibliografia.\nBicco Margaret, \"La \"rifattione\" della cattedrale di Nocera Inferiore. Cronache da una cantiere settecentesco\", Editrice Il Girasole, Napoli, 2005."}
{"id": "1612631", "revid": "486946", "url": "https://it.wikipedia.org/wiki?curid=1612631", "title": "D.K.", "text": ""}
{"id": "1612634", "revid": "92723", "url": "https://it.wikipedia.org/wiki?curid=1612634", "title": "Chiesa di San Matteo (Nocera Inferiore)", "text": "La chiesa di San Matteo \u00e8 la Chiesa madre di Nocera Inferiore.\nLe origini.\nLa prima menzione della chiesa di San Matteo de Archiponticulo (letteralmente \"al ponte vecchio\") \u00e8 contenuta in un documento conservato nell'Abbazia di Montevergine, datato al gennaio del 985.\nLa menzione \"de Archiponticulo\" \u00e8 dovuta alla presenza, nei pressi della chiesa, di un fiumiciattolo formato dal deflusso delle acque che scendevano dal complesso montuoso di Montalbino. Il rio \u00e8 stato identificato durante gli scavi del complesso archeologico di piazza del Corso. Ad ulteriore prova, il \"Codex Diplomaticus Cavensis\" cita la presenza, nella zona, di un ponte di pietra di epoca romana.\nLa struttura fu edificata nell'area di un sacello dedicato a Giano, il dio bifronte, e dedicata, per corrispondenza storica a San Matteo, popolarmente noto come il santo con due volti.\nLa storia.\nIn origine la chiesa fu solo una rettoria. Raggiunse la dignit\u00e0 di parrocchia solo nel 1390. Per la sua importanza e antichit\u00e0 \u00e8 considerata la chiesa madre di Nocera Inferiore. In passato i parroci della citt\u00e0 si recavano a San Matteo nel festivo del Santo omaggiandone la statua con un grande cero.\nFurono dipendenti di San Matteo le chiese del Corpo di Cristo e di Santa Maria del Presepe (nota anche come Santa Monica).\nDurante la sua lunga storia, la chiesa ha ospitato matrimoni celebri: il 20 settembre 1614 vi si celebrarono le nozze tra il duca di Nocera Francesco Maria Carafa e Anna Pignatelli; il 2 ottobre 1655 vi fu celebrato il matrimonio tra il pittore Angelo Solimena e Marta Resigniano.\nLa struttura.\nLa forma attuale della facciata della chiesa risale ad una risistemazione rinascimentale del tempio (XVI secolo)e ad un rimaneggiamento negli anni '30 del XX secolo.\nIl portale, in tufo grigio di Nocera, \u00e8 sormontato da una tondo con un bassorilievo raffigurante il santo cui \u00e8 dedicata.\nL'interno \u00e8 composto da tre navate, ai lati delle quali sono collocate due ampie cappelle appartenenti alla confraternita del monte dei Morti e alla confraternita di Santa Lucia.\nDue degli altari laterali provengono dalla dismessa chiesa benedettina di San Giovanni in Parco.\nNuovi restauri, compiuti tra Ottocento e Novecento, hanno conferito all'interno la struttura attuale. \nLa chiesa fu danneggiata seriamente dal terremoto dell'Irpinia del 1980, fu chiusa nel 1990 e riaperta al culto solo il 25 novembre del 2000, dall'allora parroco mons. Aniello Attanasio.\nPatrimonio artistico.\nL'opera principale conservata nella parrocchia \u00e8 rappresentata dalla pala dell'altare maggiore. Dipinta nel 1706 da Angelo Solimena, con apporti del figlio Francesco, raffigura la \"Vergine col Bambino tra San Matteo e San Pietro\".\nSempre sull'altare maggiore \u00e8 collocato lo stucco con due \"Angeli musicisti\": il primo reca in una mano uno strumento musicale e con l'altra presenta ai fedeli un libro su cui si legge \"Venite adoremus\"; l'altro indica il Santissimo collocato alle sue spalle.\nDi notevole importanza \u00e8 anche il tondo raffigurante la \"Vergine del Rosario\", conservato nella cappella del Sacramento. Si tratta di un olio su tavola raffigurante la Madonna del Rosario, circondata dai 15 quadretti dei Misteri. L'opera, del XVI secolo \u00e8 stata attribuita alla bottega del pittore Marco Pino da Siena.\nLe altre tele (di minore rilevanza artistica) raffigurano una \"Sant'Anna bambina coi genitori\", e una \"Piet\u00e0 tra Santa Lucia e Sant'Agnello\".\nLa navata centrale \u00e8 stata affrescata nel 1934 dal pittore nocerino Maiorino Palmerino. Vi sono rappresentate le \"Virt\u00f9 teologali\", alcuni santi tra cui \"San Francesco d Assisi\" e \"Santa Costanza\".\nNella parte centrale della navata campeggia un ovale di \"San Matteo Evangelista\": vi \u00e8 rappresentata l'apparizione dell'angelo al Santo. Il messaggero divino tende la mano verso l'evangelista, nell'azione che rappresenta l'abbandono del vecchio stile di vita da esattore delle tasse di Matteo (reso dal sacco di denaro che lui stesso schiaccia sotto il piede sinistro), e la nascita della sua vita spirituale, simboleggiata percepibile dalla palma del martirio che stringe nella sua mano destra.\nDegna di nota, infine, \u00e8 la lastra sepolcrale di Lodovico Ghequier De Mely-Nadas, alfiere ungherese morto in citt\u00e0 nel 1822 all'et\u00e0 di 16 anni.\nI furti.\nNel corso degli anni settanta e ottanta, furono sottratti alla parrocchia una \"Deposizione\" del 1664 di Angelo Solimena e un notevole dipinto datato al 1772, opera di Giambattista Vela, raffigurante la \"Madonna del Carmelo\". Nel 2020, in occasione dei festeggiamenti del santo patrono Matteo, \u00e8 stata donata alla parrocchia una copia della \"Deposizione\" che \u00e8 stata collocata nella navata di sinistra, al primo altare."}
{"id": "1612637", "revid": "443160", "url": "https://it.wikipedia.org/wiki?curid=1612637", "title": "Chiesa di Sant'Angelo in Grotta", "text": "La chiesa di Sant'Angelo in Grotta, di propriet\u00e0 privata, \u00e8 un piccolo esempio di insediamento rupestre dell'anno 1080 di Nocera Inferiore.\nCollocazione.\nSi trova alla fine di via Ovidio Forino nella zona chiamata in dialetto \"Ngopp Sant'Angelo\" (una diramazione del Casale del Pozzo), all'ingresso di un'ampia grotta che si apre all'interno del Monte Albino, che risulta di propriet\u00e0 della famiglia Maranca.\nStoria.\nSant'Angelo in Grotta (Sant'Angelo \"ad Cryptam\") viene realizzato col titolo di Prioria tra il 1080 e il 1086 da san Pietro Pappacarbone (1038 - 1122), terzo abate della Badia (dal 12 luglio 1079, alla data della sua morte il 4 marzo 1122), come si evince da un documento dell'archivio.\nIn realt\u00e0 gi\u00e0 dal 1023 si hanno notizie di Sant'Angelo e della sua grotta \"maggiore\".\nInizialmente fu ospizio del monastero della Trinit\u00e0 di Cava.\nIl principe Giordano di Capua e sua moglie Gaitelgrima donarono al monastero della Trinit\u00e0 i vassalli del villaggio vicino, sui quali il Priore di Sant'Angelo in Grotta eserciter\u00e0, per alcuni secoli, anche la giurisdizione civile.\nNel 1187 Adamo di Pandolfo dei conti Viscido di Nocera don\u00f2 il territorio \"delli Biscidi\" al Priore di Sant'Angelo in Grotta.\nNel 1507 la grotta e il monastero servirono da rifugio ai monaci della badia quando un tumulto popolare mise a repentaglio la sopravvivenza dell'Abbazia cavense.\nDi pertinenza dei monaci di Sant'Angelo, fu la cappella (poi divenuta chiesa) di San Lorenzo, nell'omonimo borgo di Sant'Egidio del Monte Albino, complesso divenuto autonomo intorno al XVII secolo. \nIl complesso rest\u00f2 sotto la giurisdizione dell'Abbazia cavense fino al 1592, quando fu ceduto al vescovo di Nocera.\nLa struttura.\nL'edificio che ospita la chiesa \u00e8 a tre navate. Presenta una struttura quadrata con quattro colonne che reggono le arcate a tutto sesto. All'interno del tamburo centrale \u00e8 visibile un affresco raffigurante la Colomba dello Spirito Santo.\nAnticamente l'ingresso era consentito attraverso un portale opposto alla parte absidale.\nL'attuale portale d'ingresso alla chiesa, in tufo grigio nocerino, \u00e8 ricavato da un arco ogivale. Reca lo stemma della famiglia Carafa.\nLo sviluppo planimetrico della chiesetta segue una pianta quasi quadrata, con due piccole navate laterali voltate ed una cupola centrale antistante l'altare a parete.\nAddossata alla parete destra era presente, una lastra tombale raffigurante Giovanni de Haya, ciambellano del re Roberto d'Angi\u00f2 e fratello di Filippo de Haya, abate di Cava dal 1316 al 1331.\nNello spazio adiacente al complesso monastico, adibito a giardino, \u00e8 presente schermata dalla vegetazione, la grotta che d\u00e0 il nome alla struttura."}
{"id": "1612638", "revid": "110157", "url": "https://it.wikipedia.org/wiki?curid=1612638", "title": "Beppe", "text": "Origine e diffusione.\nSi tratta di uno dei numerosi ipocoristici italiani del nome Giuseppe, analogo a Peppe. Con le sue varianti, \u00e8 usato perlopi\u00f9 in ambito familiare e informale, anche se occasionalmente diviene un nome autonomo.\nOnomastico.\nL'onomastico si festeggia lo stesso giorno del nome Giuseppe, cio\u00e8 generalmente il 19 marzo in memoria di san Giuseppe, padre putativo di Ges\u00f9."}
{"id": "1612639", "revid": "117647496", "url": "https://it.wikipedia.org/wiki?curid=1612639", "title": "Winnie Puh (romanzo)", "text": "Winnie Puh (\"Winnie-the-Pooh\", 1926) \u00e8 il primo libro della omonima serie di romanzi per ragazzi scritta da A. A. Milne e illustrata da E. H. Shepard con protagonista l'orso Winnie Puh. Il libro ha avuto un grande successo in tutto il mondo, ed \u00e8 stato tradotto in 25 lingue.\nVenne inserito nel 2003 al settimo posto nella classifica \"The Big Read\" compilata in base a un sondaggio della BBC nel Regno Unito, in cui oltre 750.000 persone hanno espresso un parere sul romanzo inglese pi\u00f9 amato di tutti i tempi.\nOgni capitolo \u00e8 un breve racconto e il volume fu realizzato, in parte, adattando materiale gi\u00e0 pubblicato dall'autore come singoli racconti. Il primo capitolo, in particolare, corrisponde al primo racconto sul personaggio pubblicato da Milne nel 1925 sul numero di Natale del \"London Evening News\", e intitolato \"The Wrong Sort of Bees\".\nTraduzione italiana.\nLa prima traduzione italiana del romanzo, col titolo \"Winny-Puh\", fu inclusa insieme al seguito nel volume \"Winny-Puh l'orsetto\" (in originale \"The World of Pooh\") edito da Garzanti nell'ottobre 1960 e da Antonio Vallardi Editore il 15 marzo 1979. Questa versione, tradotta da Maria Cristina Gaetani (tranne le poesie, che furono invece tradotte da Ida Omboni), ometteva tutti i passaggi in cui Milne parla con Christopher Robin. I personaggi di Pimpi, Ih-Oh, Uffa, Tappo, Kanga e Ro erano chiamati rispettivamente Porcelletto, Isaia, Gufo, Coniglio, Can e Guro, mentre il protagonista assunse da subito il nome che poi sarebbe stato usato anche nei cortometraggi Disney. Una traduzione integrale e pi\u00f9 fedele del romanzo, ad opera di Luigi Spagnol, fu edita da Salani Editore nel 1993 nella collana Gl'istrici, col titolo \"Winnie Puh\". In questa versione, dei suddetti personaggi solo Tappo mantenne il vecchio nome Coniglio, mentre gli altri furono ribattezzati Porcelletto, Gufo, Can e Guro.\nSeguiti.\nIl libro ha due seguiti ufficiali: il primo, \"La strada di Puh\", fu scritto sempre da Milne e fu pubblicato, due anni dopo l'uscita del primo libro, nel 1928. Il secondo seguito s'intitola \"Ritorno al bosco dei cento acri\": \u00e8 stato scritto da David Benedictus, che ha ottenuto il permesso dagli eredi di Milne, ed \u00e8 stato pubblicato nel 2009.\nTrasposizioni in altri media.\nCinema"}
{"id": "1612641", "revid": "648655", "url": "https://it.wikipedia.org/wiki?curid=1612641", "title": "Robusta lionata", "text": "La robusta lionata \u00e8 una razza sintetica italiana di pollo a duplice attitudine, selezionata nel 1965 presso la Stazione sperimentale di pollicoltura di Rovigo. Si tratta di un pollo medio-pesante, di colorazione fulva a coda nera. Non \u00e8 una razza riconosciuta dalla FIAV, \u00e8 dunque priva di standard di tale ente e non viene annoverata tra le razze standardizzate.\nOrigini.\nLa razza fu selezionata nel 1965 a Rovigo, presso la Stazione sperimentale di pollicoltura, utilizzando Orpington fulva e White America.\nCaratteristiche morfologiche.\nLa razza \u00e8 il tipico pollo a duplice attitudine presenta, tarsi e pelle gialli intenso, cresta semplice di medie dimensioni ed orecchioni rossi. Risulta meno massiccia dell'Orpington ma e molto pi\u00f9 rustica e sobria nelle esigenze alimentari. A 4 mesi di et\u00e0 le pollastre e i galletti raggiungono il peso di 1.9-2 kg. I galli raggiungono i 4-4.4 kg, mentre le galline pesano mediamente 3-3.3 kg.\nQualit\u00e0.\nAnnualmente una femmina depone 160-170 uova con guscio roseo e dal peso di 55-60 g. Durante la selezione si \u00e8 poi deciso di non eliminare l'istinto alla cova che pu\u00f2 risultare di una certa utilit\u00e0 in un allevamento di tipo rurale."}
{"id": "1612642", "revid": "1573940", "url": "https://it.wikipedia.org/wiki?curid=1612642", "title": "Gnathophyllum elegans", "text": "Il gambero vinaio (Gnathophyllum elegans ()) \u00e8 un crostaceo decapode appartenente alla famiglia Gnathophyllidae.\nHabitat e distribuzione.\nPoco comune nel Mar Mediterraneo e nell'Oceano Atlantico orientale, su fondali rocciosi tra le alghe e le fanerogame da 20 a 40 metri di profondit\u00e0.\nDescrizione.\nChele chiare, biancastre, corpo di colore viola-marrone puntinato in bianco. Lungo sino a 30 millimetri.\nAlimentazione e comportamento.\nTipicamente notturno. Detritivoro, si nutre anche di piccoli molluschi ed anellidi.\nRiproduzione.\nLa deposizione delle uova, violacee, avviene tra luglio e novembre."}
{"id": "1612643", "revid": "15756", "url": "https://it.wikipedia.org/wiki?curid=1612643", "title": "Chiesa e convento di San Giovanni in Parco", "text": "Il complesso conventuale di San Giovanni in Parco o in Palco di Nocera Inferiore, \u00e8 collocato a mezza costa della collina di Sant'Andrea, in via Solimena tra l'ex-giardino del palazzo ducale(oggi villa comunale) e il monastero di Sant'Anna.\nStoria.\nOrigini.\nLa chiesa di San Giovanni sorgeva a ridosso della cinta muraria della citt\u00e0 di Nocera, dando il nome alle torri di difesa ed alla zona, nota come casale di \"San Giovanni\" o \"Santojassi\". Si ha notizia di una struttura dedicata al culto di San Giovanni lungo la collina antecedente al 955, che entr\u00f2 in possesso dei Benedettini Verginiani, l'ordine del santuario di Montevergine fondato, presso Avellino, che intorno al XII secolo, ne fecero un cenabolo.\nDal 1220 \u00e8 attestata la presenza presso di esso di un Ospedale dei Poveri voluto dai verginiani benedettini, divenuto poi di seguito convento.\nTra XV e XVI secolo il convento sub\u00ec un primo rifacimento, ampliando la struttura con costruzioni in tufo grigio (in parte visibili ancor oggi).\nDal '700 ai giorni nostri.\nNel 1716 divenne abbazia dipendente da Montevergine. Tra il 1740 ed il 1759 fu completamente rifatto da Monsignor Nicola Letizia, gi\u00e0 abate di Montevergine, che complet\u00f2 il chiostro dopo lo sbancamento del fianco occidentale della collina del Parco.\nDopo le alienazioni di primo Ottocento (soppressione dei monasteri del 1807), fu acquistato da Costantino Amato, padre del letterato Saverio Costantino Amato, che vi ospit\u00f2 nel 1815 Murat fuggiasco. \nCon il tempo sub\u00ec danni e manomissioni.\nLa scenografica scala che collega la strada con il complesso oggi \u00e8 quasi completamente obliterata dagli edifici moderni; della chiesa, dopo il crollo della facciata e della navata, si conserva solo la parte presbiteriale con i resti di un significativo pavimento di maiolica settecentesca a grande disegno in cui sono da osservare due coretti in legno dorato e un affresco nella volta raffigurante la \"Visione di San Guglielmo\"."}
{"id": "1612645", "revid": "118733", "url": "https://it.wikipedia.org/wiki?curid=1612645", "title": "AMD athlon", "text": ""}
{"id": "1612647", "revid": "443160", "url": "https://it.wikipedia.org/wiki?curid=1612647", "title": "Monastero di Sant'Anna (Nocera Inferiore)", "text": "Il monastero di Sant'Anna \u00e8 una delle principali strutture conventuali della citt\u00e0 di Nocera Inferiore. Il monastero, eretto nel XIII secolo, sorge lungo il fianco occidentale della collina del Parco. La struttura femminile \u00e8 dedicata all'ordine domenicano e osserva regola di clausura. Addossato al fianco occidentale della collina del Parco, in origine fu realizzato in un luogo isolato rispetto al centro cittadino.\nL'adiacente chiesa \u00e8 elevata al rango di basilica.\nStoria.\nIl monastero ebbe origine nel 1282 grazie al nocerino Pietro, vescovo di Capaccio e consigliere di Carlo II, il quale acquist\u00f2 una casa e un terreno in un luogo di Nocera in cui erano gi\u00e0 presenti una cappella intitolata a San Giacomo (\"de domo de Philippis\") e una cappella dedicata a Santa Maria delle Grazie (\"de domo Bartirhomo\").\nLa prima priora del complesso monastico fu una certa Perna.\nIl monastero, come tutta la citt\u00e0 di Nocera, visse un periodo di splendore durante l'epoca angiona. Nella seconda met\u00e0 del XIV secolo vi \u00e8 notizia della presenza nella struttura di due monache di origine tedesca. Si tratta delle figlie del ciambellano di corte della regina Giovanna I di Napoli tale Bamberlenger.\nIl monastero.\nSi accede al complesso da una breve stradina in salita che conserva l'antico basolato. Il portone \u00e8 situato sulla sinistra.\nIl monastero presto si arricch\u00ec di tesori materiali ed artistici. Si conservano ancora intatte le alte mura che in maniera caratteristica chiudevano i giardini e gli edifici della grande \"insula\" ecclesiastica.\nNel 1792 fu inaugurata una pertinenza del monastero, la chiesa di Sant'Anna a Fiano, attualmente parrocchia della citt\u00e0 di Nocera Inferiore.\nLa basilica di Sant'Anna.\nLe imponenti dimensioni del monastero mostrano le tracce di una lunga serie di trasformazioni. Le pi\u00f9 importanti furono quelle del 1685-1686, dovute ai guasti del tempo e dei terremoti. Tali restauri hanno coperto le originali volute gotiche della piccola chiesa, trasformandole secondo il gusto barocco.\nDelle originarie forme gotiche restano tracce in strutture murarie esterne nel cortile d'accesso; in alcuni settori del Monastero e nel portale d'ingresso alla Chiesa.\nRilevante \u00e8 il patrimonio artistico.\nNel vano della ruota \u00e8 presente una \"Crocifissione\" trecentesca che fa pensare ad apporti di Roberto d'Oderisio. L'attribuzione \u00e8 supportata dalla circostanza che una probabile familiare del pittore fu monacata nella struttura nocerina nel corso del quattordicesimo secolo.\nAltrettanto interessante \u00e8 una \"Annunciazione\" trecentesca conservata nei resti di un monumento funerario collocato nella saletta a destra della basilica. Si nota l'arma della famiglia Capograssi, che a quel tempo vantava alcuni consiglieri di corte. \nFa parte di un ciclo di affreschi databili al '400 (trovati per caso da una monaca), presenti in una stanzetta attigua alla chiesa.\nNe fanno parte una \"crocifissione\", un ciclo di \"San Giacomo\", una \"Madonna con Bambino attorniata da santi\" e una \"Sant'Anna Metterza\". \u00c8 possibile che siano stati realizzati dopo il 1435, quando una bolla di papa Eugenio IV promise indulgenze a chi avesse contribuito al restauro del convento oramai danneggiato.\nAll'esterno della chiesa \u00e8 presente una lunetta di Andrea Sabatini del primo '500.\nAl 1660 si data il \"Miracolo del Quadro di San Domenico in Soriano\", realizzato da Chiara Villani, probabilmente una consorella del monastero. La sua firma \u00e8 presente in calce all'opera: \"Sora Chiara Villani F. 1660\".\nAncora nella chiesa sono presenti diverse grandi tele opera di tutta la famiglia Solimena: Angelo, Francesco e Orazio. \nParticolarmente interessante \u00e8 la \"Incoronazione di Sant'Anna\", di Angelo Solimena, databile al 1689, collocata sull'altare maggiore.\nDi Francesco Solimena \u00e8 una \"Madonna del Rosario\" del 1728. L'abate Ciccio don\u00f2 la tela in omaggio alle sue nipoti monacate nel convento, come si legge nella dedica: \"F. Solimena in suarum gratiam nepotam monialium fecit et donavit a. d. 1728\".\nAttribuibili ad Orazio Solimena sono una \"Adorazione dei Magi\" (1772) e una \"Annunciazione\". Il primo quadro fu dedicato alla sorella, monaca nel convento."}
{"id": "1612651", "revid": "443160", "url": "https://it.wikipedia.org/wiki?curid=1612651", "title": "Basilica e convento di Sant'Antonio", "text": "Il convento di Sant'Antonio \u00e8 posizionato nella sommit\u00e0 del largo omonimo, sul fianco meridionale della collina del Parco di Nocera Inferiore, dominano la piazza con l'imponente scalinata che porta al porticato d'ingresso.\nL'adiacente chiesa \u00e8 elevata al rango di basilica e dedicata ai santi Francesco da Assisi e Antonio di Padova.\nOrigini.\nLa costruzione della chiesa di Sant'Antonio dottore, originariamente dedicata a san Francesco, \u00e8 fatta risalire da pi\u00f9 autori al 1256, data della morte del fondatore Guido Filangieri, la chiesa (costruita su di un precedente edificio, supponibilmente dedicato a Santa Caterina) era in effetti il luogo di sepoltura degli allora signori di Nocera.\nL'edificazione era sicuramente conclusa nell'anno 1286, quattro anni prima della morte di Pietro Filangieri (recenti restauri hanno rilevato sul filo inferiore della cornice di tufo grigio la data MCCLXXXVI, pitturata a fresco).\nIl complesso fu completato dopo la cessione, da parte dei frati francescani, di una costruzione minoritica nel sito dell'attuale convento di Santa Chiara alle clarisse che abitavano un monastero a San Pantaleone (abbandonato dopo una violenta alluvione), i francescani dunque presero possesso della struttura.\nStoria.\nNel 1384 il guardiano dei frati minori del Convento, Fra' Francesco da Nocera, fu innalzato vescovo della ricostituita diocesi da papa Urbano VI, prigioniero nel castello del parco. Proprio contro il pontefice, le sale de convento ospitarono, nel 1385 la congiura dei cardinali Marino del Giudice, Giovanni da Amelia, Adam Easton, O.S.B., Gentile di Sangro, Bartolomeo di Coturno e Ludovico da Venezia.\nL'attuale figura del complesso religioso di Sant'Antonio \u00e8 la sintesi dei due principali apporti al restauro operati nel 1500 ad opera di Alfonso Carrafa (e della moglie, donna Giovanna Castriota della famiglia Scanderbeg).\nLa famiglia Carrafa-Castriota Scanderbeg, infatti, con un'opera di munificenza, finanzi\u00f2 l'ampliamento della chiesa e della dimora minoritica. Gli stemmi gentilizi della famiglia furono scolpiti alla base dei pilastri sottoposti alla crociera gotica.\nI lavori interessarono il chiostro e il prospetto anteriore della struttura religiosa, dove fu aggiunto il portico in tufo grigio con archi a tutto sesto sorretti da pilastri quadrangolari terminanti con capitelli foliati.\nDurante tale intervento furono anche aggiunte cappelle dedicate a Sant'Antonio e alla Immacolata Concezione. Fra gli altri interventi, \u00e8 sicuramente da citare l'aggiunta, agli inizi del '700, delle camere sul lato meridionale.\nAllo stesso periodo risale un'altra Cappella gentilizia, ricalcante lo stesso stile del rifacimento che costituisce la prima parte del corridoio alla destra della navata della Chiesa. Essa \u00e8 costituita da quattro pilastri in tufo grigio di Nocera, con cupola sferica e portale rettangolare anch'esso in tufo grigio. L'ingresso della Cappella e del conseguente corridoio \u00e8 allineato con quello della Chiesa.\nAl 1500 risale anche l'edificazione del campanile, in rimaneggiamento o in sostituzione di un precedente sicuramente esistente, in quanto la campana grande (del peso di 935\u00a0kg), reca come data di prima fusione l'anno 1368.\nIl convento ha ospitato nel 1581 e nel 1685 due Capitoli generali dell'Ordine francescano.\nBonaventura da Potenza.\nAntonio Carlo Gerardo Lavagna, che divenne Bonaventura da Potenza (proclamato Beato) entr\u00f2 come novizio nel convento nel 1666 all'et\u00e0 di 15 anni, e vi torn\u00f2 anni dopo come responsabile dei novizi. Nella pinacoteca \u00e8 conservato un olio su tela, di autore ignoto, che ritrae il beato nella sua cella.\nLa soppressione.\nAltri restauri furono compiuti nel XVII e nel XVIII secolo, ad opera dell'Arciconfraternita dell'Immacolata Concezione in Sant'Antonio, fino alla soppressione del complesso religioso avvenuta il 28 gennaio 1808.\nLa chiesa fu riaperta al culto per indefesso interessamento della stessa Arciconfraternita mentre il convento, destinato prima a caserma per i soldati e poi a dimora dei senzatetto, fu nuovamente occupato dai frati solo nel 1951.\nA partire dal 1829 e fino al 1831, la chiesa fu interessata da importanti lavori di restauro, ad opera dell'architetto Giovanni Rosalba, che trasformarono completamente l'interno. Esso \u00e8 documentato dai computi metrici dei lavori eseguiti. Da questi documenti si apprende che soffitto (cassettonato ligneo del '600) fu sostituito da una volta a botte in muratura. Per sostegno della volta fu necessario costruire otto pilastri binati su cui voltare sei archi per reggere la spinta della volta, tagliata da fasce in corrispondenza ai pilastri stessi.\nDurante tale intervento, il pavimento della chiesa fu sopraelevato di 79 centimetri (il portone in legno del 1546 si trova, cos\u00ec, pi\u00f9 in alto rispetto all'imposta dell'arco gotico di ingresso alla chiesa).\nLe sei finestre gotiche che illuminavano la navata furono sostituite da altrettante finestre circolari a maggior altezza.\nAnaloga tompagnatura ebbe il rosone e le due monofore laterali sul prospetto della Chiesa.\nNella stessa prima met\u00e0 del secolo scorso, per volere dell'Arciconfraternita dell'Immacolata in Sant'Antonio, insieme al Genio militare ed al Comune, fu ripristinata la monumentale scala in pietra bianca di accesso alla chiesa.\nAl termine della seconda guerra mondiale, dopo che l'edificio fu utilizzato come alloggio per i senzatetto, sono state messe in vista (per quanto possibile) tutte le opere d'arte della vecchia struttura gotica e delle sue successive trasformazioni. Sono stati cos\u00ec riportati alla luce l'antico portale della chiesa; il portale rinascimentale dell'atrio; il portale dell'Altare Maggiore; le strutture della cappella nel corridoio laterale alla chiesa; una bifora del 1200 rinvenuta nella muratura del chiostro; gli stemmi gentilizi della famiglia Carafa-Castriota sui quattro pilastri sottoposti alla crociera; due stemmi nella vecchia sacrestia della Chiesa. Tutte opere d'arte in tufo grigio di Nocera.\nOggi il complesso conventuale rappresenta uno dei maggiori centri culturali dell'agro nocerino-sarnese per la conservazione e la fruizione al pubblico del patrimonio artistico che accoglie.\nLa basilica.\nLa basilica e il convento costituiscono un raro esemplare di architettura gotica mantenuto nonostante le trasformazioni subite in sette secoli di vita.\nIl prospetto attuale, alquanto diverso dall'originale duecentesco \u00e8 costituito da tre parti. A settentrione si eleva il corpo di fabbrica conventuale intorno al chiostro di forma quadrangolare. La parte centrale \u00e8 caratterizzata dall'ampia scalinata che si raccorda con la chiesa mediante un portico rettangolare limitato, nella parte anteriore, da un arco rinascimentale, e nella parte posteriore dal portale gotico di ingresso nella chiesa.\nL'area a meridione \u00e8 contraddistinta da un corpo di fabbrica costituito al livello della chiesa da un ampio corridoio di struttura gotica, dal quale si accede all'ala sinistra della chiesa, al cui fianco campeggiano su una serie di stanze costruite nel 1600.\nProbabilmente il portico nel passato ebbe ampiezza maggiore terminando, come risulta da alcuni documenti, su un ampio loggiato lungo il lato sud dell'edificio.\nL'accesso della Chiesa fino al XVIII secolo avveniva attraverso una rampa di pietra calcarea che partiva dall'attuale piazza. Con la costruzione della scalinata tale rampa fu demolita e il prospetto della Chiesa fu messo completamente in vista.\nLa chiesa ad una navata con transetto ed abside era illuminata da rosone circolare affiancato da due monofore sul prospetto e da tre bifore su ogni fiancata.\nDopo la soppressione del Convento avvenuta nel 1809 e la destinazione di tutto l'edificio a Caserma militare (Caserma \"Blanc\"), il lato sinistro della scalinata fu raccordato con opere d'arte e con un terrapieno all'antico orto dei frati.\nEssa non rimase pertanto pi\u00f9 isolata dall'ambiente circostante, come nella sua costruzione originaria.\nPatrimonio artistico.\nMolte opere pittoriche sono di Francesco Solimena.\nSul terzo altare, nel lato sinistro della chiesa, \u00e8 presente una \"Adorazione dei pastori\". Il dipinto rappresenta il momento di adorazione dei pastori di Ges\u00f9 bambino. Il Solimena presenta la scena come se fosse vista dal basso, in primo piano vi \u00e8 la Madonna col Bambino illuminata dalla luce, ai suoi piedi e sul lato destro si trovano i pastori con doni.\nDello stesso autore \u00e8 la \"Maria Vergine bambina e Sant'Anna\". Il dipinto presenta la famiglia della Madonna, viene raffigurata la Madonna bambina seduta sulle ginocchia di Sant'Anna e alle spalle una figura maschile china in avanti e che guarda verso l'alto.\nSull'altare maggiore \u00e8 collocata la tela di Andrea Sabatini \"Nozze mistiche di Santa Caterina\". L'opera, parte di un polittico completato dalle figure di \"Sant'Andrea\" e \"San Pietro\" presenta un'insolita libert\u00e0 compositiva e una ricchezza di particolari che vanno al di l\u00e0 del semplice classicismo. La disposizione leggermente in diagonale dei protagonisti tende ad evadere dagli schemi tradizionali. Le fisionomie alterate del Bambino e degli angeli, gli occhi ammiccanti, i capelli scomposti richiamano il rinascimento fiorentino.\nInteressante \u00e8 anche una statua raffigurante \"San Sebastiano\" di Giovanni da Nola del 1514.\n\u00c8 andato perduto il cassettonato ligneo, realizzato nel 1524 dal pittore calabrese Marco Cardisco.\nIl polo culturale del Convento.\nOspita il Museo archeologico dell'agro nocerino, la Pinacoteca e una ricchissima\nbiblioteca.\nInoltre ospita anche l'associazione storico-rievocativa degli \"Sbandieratori e Musici citt\u00e0 di Nocera de' Pagani\"."}
{"id": "1612652", "revid": "110157", "url": "https://it.wikipedia.org/wiki?curid=1612652", "title": "Real Live Tour", "text": "Il Real Live Tour \u00e8 stato un tour della band heavy metal Iron Maiden, in presentazione del loro album \"A Real Live One\", uscito nel .\nNotizie generali.\nDopo una piccola pausa seguita all'uscita dell'album \"A Real Live One\", i Maiden tornarono in scena con il \"Real Live Tour\". Qualche tempo prima, durante la pausa, il cantante Bruce Dickinson aveva annunciato la sua intenzione di lasciare il gruppo alla fine del tour: questa divenne dunque un'occasione per salutare Bruce, e i Maiden suonarono molte canzoni che non venivano pi\u00f9 presentate in un live da molto tempo, come \"Prowler\" e \"Transylvania\". Sull'onda del tour, i Maiden pubblicarono successivamente un altro album live, \"A Real Dead One\", contenente per lo pi\u00f9 vecchi successi.\nIn parte anche per la sua particolarit\u00e0 di rappresentare l'ultima comparsa di Dickinson con la band, questo tour venne ampiamente documentato e divenne uno dei tour meglio conosciuti dei Maiden. Sfortunatamente, su di esso sorsero anche molte controversie, incentrate principalmente sulle accuse che, a parte qualche rara esibizione, la voce di Bruce non suonava in forma come al solito (questa ipotesi \u00e8 sostenuta da un certo numero di registrazioni dei concerti).\nLa tappa finale del tour si avvalse della collaborazione con il mago horror Simon Drake, e venne trasmessa sulla pay-per-view e persino incorporata nel video \"Raising Hell\". Dopo la fine del tour, Bruce lasci\u00f2 la band per avviare una carriera solista, e si riun\u00ec al gruppo solo nel 1999.\nTracce.\nTracce suonate solo in poche date:"}
{"id": "1612653", "revid": "110157", "url": "https://it.wikipedia.org/wiki?curid=1612653", "title": "Monastero di Santa Chiara (Nocera Inferiore)", "text": "Il complesso del monastero di Santa Chiara \u00e8 posto ai piedi della collina di San Pantaleone, sul confine tra Nocera Inferiore e Pagani alla fine del corso vecchio. Vi si accede da un portale classicheggiante sito sulla strada statale 18, che porta ad un raccolto cortile in fondo a cui \u00e8 la chiesa.\nLe origini.\nAppartenente alle clarisse, fu fondato nel 1283. Collocato inizialmente alle falde della collina di San Pantaleone, fu sepolto da una frana a pochi anni dopo la sua apertura.\nLe uniche due monache salvatesi furono ospitate presso il non lontano ospizio dei frati minori conventuali del convento di Sant'Antonio, che misero, poi, a loro totale disposizione quella pertinenza per la ricostituzione del convento, dove la struttura si colloca ancora oggi.\nLa storia.\nIl monastero conserva ancora tracce del primitivo edificio trecentesco, ma la struttura visibile \u00e8 in gran parte risalente alla ristrutturazione (completata solo nel 1796), compiuta su disegno dell'architetto Domenico Antonio Vaccaro.\nLa ristrutturazione fu dovuta a causa di una forte tempesta scatenatasi nel 1742, che ne fece crollare la facciata ed il campanile.\nNel XV secolo il monastero fu circondato da mura per proteggere la clausura delle suore.\nSoppresso dopo l'unit\u00e0, nel 1905 per 24.000 lire il convento fu riacquistato dalle suore (che, in realt\u00e0, non avevano mai abbandonato la struttura).\nPatrimonio artistico e museo.\nLa chiesa presenta un'elegante facciata barocca in gran parte rifatta nel XIX secolo, all'interno della quale \u00e8 conservato un dipinto del 1680 di Angelo Solimena, raffigurante la \"Madonna col Bambino, san Nicola e sant'Antonio\", mentre nel coro \u00e8 presente un'immagine del 1677 con la \"Vergine che allatta il Bambino\" (fatta affrescare da suor Flavia Longobardi).\nIl dipinto sull'altare, che \u00e8 del primo '600 raffigura un\u2019\"Annunciazione\". \u00c8 presente, inoltre una \"miracolosa\" immagine della Madonna Bruna. Mediocri gli affreschi del soffitto. Il primo altare a destra fu realizzato nel 1789 su disegno di Orazio Solimena.\nNelle sale di clausura \u00e8 presente un affresco trecentesco, raffigurante la Vergine che allatta il bambino.\nRecenti lavori di restauro hanno riportato alla luce, probabilmente nei locali dell'antico \"cellarium\" o refettorio, un affresco raffigurante il \"Calvario\" di tardo '400 di autore ignoto, intorno al quale \u00e8 stata allestita una piccola sala museale contenente alcuni dei reperti pi\u00f9 preziosi del convento.\nSpiccano su tutti un olio su tela del 1680 \"Sant'Anna con la vergine Bambina e i santi Antonio di Padova e Nicola di Bari\" di Angelo Solimena. Sempre del Solimena \u00e8 un olio su tela raffigurante l\"'Eterno Padre con Madonna bambina\". Altre tele sono di autori ignori ma risalenti alla scuola napoletana di XVII-XVIII secolo.\nApprezzabile \u00e8 anche la statuaria lignea, tutta collocabile tra XVII-XVIII secolo.\nVi si conservano, inoltre, preziosi calici, arredi sacri e una lettera autografa di Sant'Alfonso Maria de' Liguori."}
{"id": "1612655", "revid": "1543377", "url": "https://it.wikipedia.org/wiki?curid=1612655", "title": "Commissario di bordo", "text": "Il commissario di bordo (in inglese: \"purser\"), \u00e8 un membro dell'equipaggio di una nave che nella scala gerarchica ricopre il ruolo di ufficiale.\nSu ogni unit\u00e0 navale ove \u00e8 presente, sia essa indirizzata al servizio di linea passeggeri o a quello crocieristico o, anche se assai pi\u00f9 raramente, a quello da carico, il commissario di bordo, subordinato all'autorit\u00e0 del comandante della nave, \u00e8 l'ufficiale responsabile di tutto il settore logistico, di quello alberghiero, nonch\u00e9 del coordinamento e dell'organizzazione di tutto il personale d'albergo (personale di camera, di cucina).\nOrganizzazione gerarchica.\nL'organizzazione della nave prevede una gerarchia nell'attivit\u00e0 alberghiera, la quale comprende (in ordine gerarchico dal pi\u00f9 alto al pi\u00f9 basso):\nI commissari conoscono le tecniche di gestione alberghiera, di comunicazione e di assistenza ai clienti, parlano lingue straniere ed hanno nozioni sulle procedure di sicurezza.\nIn Italia l'accesso all'esercizio della professione \u00e8 subordinato all'iscrizione tra le matricole della gente di mare di seconda categoria e ad un'autorizzazione all'imbarco, rilasciata dall'autorit\u00e0 marittima del compartimento di iscrizione del marittimo aspirante a tale attivit\u00e0 lavorativa. Il tutto \u00e8 subordinato al possesso di un qualsiasi diploma di maturit\u00e0 o di una laurea. \nSulle navi battenti bandiera italiana le qualifiche di cui sopra, pur restando tali a norma di legge (vedi codice della navigazione, ruolo di equipaggio e libretto di navigazione), per fatti derivanti dalla praticit\u00e0 operativa vengono di frequente modificate ed indicate in lingua inglese relativamente all'incarico espletato.\nCapo commissario di bordo.\nLa figura del capo commissario di bordo esiste solo sulle navi passeggeri, dove viene chiamato anche \"chief purser\", \"hotel director\" o \"hotel manager\".\nIl capo commissario di bordo \u00e8 a guida della pi\u00f9 grande sezione a bordo di una nave passeggeri, cio\u00e8 quella alberghiera, che conta circa il 75% dell'equipaggio. Il capo commissario di bordo \u00e8 l'ufficiale superiore responsabile di tutto il settore logistico, di quello alberghiero, nonch\u00e9 del coordinamento e dell'organizzazione di tutto il personale d'albergo (personale di camera, di cucina e bar), dei servizi di ristorazione, delle cabine dove alloggiano passeggeri o componenti dell'equipaggio, dell'intrattenimento a bordo, dell'amministrazione, della accoglienza dei passeggeri e di tutta la gestione finanziaria."}
{"id": "1612658", "revid": "1573940", "url": "https://it.wikipedia.org/wiki?curid=1612658", "title": "Cattedrale di Nocera Inferiore", "text": "La basilica di San Prisco \u00e8 la chiesa cattedrale di Nocera Inferiore.\nFu edificata intorno al XIV secolo sull'abbazia benedettina del X secolo sorta sulla precedente chiesa di San Filippo \"in macerie\" del IV secolo, intorno all'area sepolcrale che custodisce il corpo di San Prisco, primo vescovo nocerino, a cui l'edificio \u00e8 dedicato.\nL'abbazia di San Prisco.\nLa prima notizia di un insediamento ecclesiastico nel luogo dell'attuale cattedrale, risale al 955. La struttura fu edificata sulla preesistente chiesa di San Filippo \"in macerie\" del IV sec., edificata nei pressi di una delle necropoli dell'antica citt\u00e0 di Nuceria Alfaterna.\nTroviamo notizie riguardo al monastero di San Prisco nel 1145, citato in un elenco di beni redatto dall'arcivescovo di Salerno, Guglielmo. L'abbazia doveva rispondere alle regole dell'ordine benedettino, ma non risulta far pare n\u00e9 della Congregazione cassinese n\u00e9 di quella verginiana. \nNel corso del XIII secolo la chiesa cominci\u00f2 a crescere considerevolmente.\nIl monastero fu soppresso nella seconda met\u00e0 del Trecento, probabilmente a causa dell'esiguo numero di monaci. L'ultimo abate di cui si ha notizia \u00e8 Filippo Catalani, nominato da papa Urbano V nel 1365.\nL'elevazione a cattedrale.\nIl 10 ottobre 1384 papa Urbano VI ridon\u00f2 alla citt\u00e0 di Nocera il Vescovo.\nLa scelta dell'ubicazione della nuova cattedrale ricadde sull'antica chiesa dedicata a San Prisco. \u00c8 plausibile che i locali dell'antica abbazia fossero utilizzati dagli arcivescovi salernitani durante i loro soggiorni nocerini, per tale motivo la chiesa abbaziale fu ritenuta idonea a svolgere la funzione di cattedrale e i locali del soppresso Monastero divennero residenza vescovile.\nVi \u00e8, tuttavia un'altra ipotesi. Nel suo resoconto del soggiorno di papa Urbano VI nel castello di Nocera, Teodorico di Niem, segretario del pontefice, scrive: \nQuindi la chiesa sarebbe stata gi\u00e0 cattedrale prima del 1384, e fu ricostituita come tale.\nNel 1384 fu nominato vescovo della citt\u00e0 fra Francesco da Nocera, gi\u00e0 guardiano del convento di San Francesco di Nocera.\nLa basilica cattedrale di San Prisco.\nL'attuale cattedrale risale agli inizi del Seicento e fu riedificata a cura del vescovo senese Simone Lunadoro (1602 \u2013 1610) che ricalc\u00f2 il progetto del duomo di Siena, a tre navate. Dopo ulteriori modifiche compiute nel 1724, il 19 novembre di quello stesso anno l'edificio venne consacrato.\nNel 1764, il vescovo Gherardo Volpe diede luogo ad un profondo rinnovamento della basilica priscana, conferendo ai capomastri Andrea e Onofrio Salvo l'incarico di eseguire le \"rifattiones\" progettate dall'architetto partenopeo Pietro Cimafonte, coadiuvato dal fratello Salvatore. \nI suddetti artefici avevano dato prova della loro valentia nel cantiere del seminario diocesano, riedificandolo dal 1760 al 1771 con l'intervento degli stuccatori Andrea Parascandolo e Salvatore Conforto, secondo un progetto steso nel 1757. Nel 1838 fu associata la dedicazione di San Marco Evangelista.\nPatrimonio artistico.\nLa chiesa.\nAll'interno si trova un'opera di Angelo Solimena del 1671, chiamata la \"Gloria del Paradiso\": \u00e8 un affresco caratterizzato dal concentrico rincorrersi dei corpi di angeli, di Santi e apostoli. Il gioco dei panneggi delle vesti crea contrasti di luce e di ombre. La presenza di una tavolozza ha indotto a ritenere che in uno dei personaggi ci sia il suo autoritratto. I colori sono chiari e la luce si diffonde dall'alto.\nLa macchina barocca del cappellone del Rosario \u00e8 caratterizzata anche dalla \"Madonna del Rosario con San Domenico e Santa Caterina, santi e misteri del Rosario\". L'opera dell'artista belga Aert Mytens (Bruxelles 1541 - Roma 1602, il cui nome fu italianizzato in Rinaldo Fiammingo), \u00e8 collocata sull'altare maggiore della cappella e si data al XVI secolo. La parte superiore della pala \u00e8 suddivisa in riquadri, contenenti i quindici misteri. La parte inferiore presenta la Madonna del Rosario in trono tra San Domenico e Santa Caterina da Siena, circondati da Santi, Sante e Angeli. In ombra, altre figure di religiosi, dove spicca il volto di un regnante (forse Filippo II). Alla destra del quadro \u00e8 un altro gruppo formato da donne tra le quali spiccano Santa Caterina da Siena e Anna d'Austria, consorte di Filippo II.\nIn una piccola predella inserita nella tavola fiamminga \u00e8 raffigurata l'intera corte del duca di Nocera Alfonso Carafa e della moglie Giovanna Castriota Scanderbegh, nell'intento di ascoltare la predica di San Domenico.\nAncora di Angelo Solimena sono figure di santo nella volta del cappellone. Il \"San Girolamo\": in cui il Santo indossa un drappo rosso, che ricorda la veste cardinalizia, con il cappello poggiato vicino a lui, in memoria degli incarichi svolti da Gerolamo per Papa Damaso\u00b8 pur non rivestendo la carica cardinalizia (istituita dalla Chiesa solo molto pi\u00f9 tardi). Un \"Sant'Ambrogio\" (raffigurato con in mano un libro), in cui la scena \u00e8 arricchita dalla presenza di angeli che mostrano ai fedeli i paramenti vescovili. Un \"Sant'Agostino\": il Santo \u00e8 circondato da un gruppo di angeli ed ha in mano un libro.\nDi Stefano de' Liguori \u00e8 una pittura ad olio raffigurante San Domenico (XVIII secolo), mentre risale al 1712 una tela di Francesco Solimena con protagonista \"San Marco\", posizionata oggi nella parete centrale del presbiterio. Il Santo \u00e8 rappresentato nel momento in cui scrive il Vangelo attorniato da Angeli e da un leone. La tela \u00e8 racchiusa in una cornice dorata.\nLa cappella di San Prisco \u00e8 caratterizzata da una pittura ad olio raffigurante il primo vescovo di Nocera di autore ignoto del XVIII secolo. Al centro della tela \u00e8 raffigurato San Prisco con la mitra, con gli occhi rivolti verso il cielo. Alle sue spalle in alto verso sinistra un gruppo di angeli fuoriesce da una nuvola. In basso vi \u00e8 un angelo che reca in mano un libro.\nIl campanile.\nDella torre campanaria edificata dal vescovo Giuliano de Angrisanis nel 1433, situata probabilmente a sinistra del presbiterio, attualmente non restano che isolati brani murari, inglobati nelle strutture verticali della cattedrale. \nDanneggiata dai due eventi sismici del 1688 e del 1694, l'ultimo dei quali \"fu cos\u00ec violento che butt\u00f2 gi\u00f9 la cima del campanile con gli ultimi due piani\", fu sostenuta con l'ausilio di catene e nuova muratura per recuperare l'uso delle campane. Ma tre anni dopo \"l'inclinarsi del campanile, che pende\" costrinse il vescovo ad intervenire sulla facciata della cattedrale. \nFinch\u00e9, nel quarto decennio del XVIII secolo, a causa dell'estesa fatiscenza della fabbrica quattrocentesca, il vescovo Niccol\u00f2 de Dominicis decise di riedificarla nel sito attuale. Finanziato anche dalla Confraternita del Rosario, che contribu\u00ec con ben 2050 ducati, il nuovo campanile fu realizzato \"in conformit\u00e0 al modello di legname fattone fare dal R.D. Francesco Solimeno\", conservato, a quel tempo, nell'oratorio della congrega. \nL'opera costituisce una delle rare realizzazioni architettoniche di Francesco Solimena, che vi impresse il segno tangibile delle sue doti di progettista, testimoniate anche dalle imprese napoletane della chiesa di S. Nicola alla Carit\u00e0, dal portale di S. Giuseppe dei Vecchi e dal suo palazzo a S. Potito.\nPrincipiato nel 1730, le fondazioni del campanile nocerino furono terminate nel 1731, quando, vinta la concorrenza del piperniere Cesare Salvo di Roccapiemonte, la realizzazione del manufatto fu affidata al lapicida locale Leonardo Petrosino.\nTradizioni legate alla Cattedrale.\nIn occasione dei lavori di restauro della chiesa, il vescovo Lunadoro racconta che la cattedrale abbia ospitato le spoglie del profeta Giona:\nSecondo una leggenda locale, tali spoglie sarebbero state trasportate in citt\u00e0 da Ugo de' Pagani nel 1105 al ritorno dalla prima crociata, ma si tratterebbe di San Giona, monaco eremita palestinese.\nTeodorico di Niem ricorda, invece, la presenza in chiesa delle spoglie del profeta Abacuc:"}
{"id": "1612660", "revid": "1748167", "url": "https://it.wikipedia.org/wiki?curid=1612660", "title": "Ma Barker", "text": "Biografia.\nI primi anni.\nMa Barker nacque a Ash Grove, vicino a Springfield in Missouri, e fu chiamata all'inizio con il nome di \"Arizona Donnie Clark\". I suoi genitori erano cristiani e svolgevano alcuni lavori locali, come fece anche lei per un breve periodo. Nel 1892 spos\u00f2 George Barker ed i due ebbero sette bambini: quattro si chiamarono Herman, Lloyd, Arthur e Fred, mentre gli altri tre sono tuttora considerati ignoti e, molto probabilmente, erano femmine. Appena nacque Fred, il settimo ed ultimogenito, George lasci\u00f2 la famiglia, probabilmente scacciato dalla moglie perch\u00e9 fu considerato un \u201cindegno ubriaco\u201d. Kate tent\u00f2 di mantenere i figli da sola, ma presto, forse a causa di uno sfratto, divennero poveri e cominciarono a compiere diversi crimini come furti. A causa di questa situazione alcuni assistenti sociali proposero di mantenere sotto tutela i figli di Ma Barker, ma lei riusc\u00ec ad opporsi al sistema giudiziario, dapprima supplicando sia gli ufficiali sia i magistrati e poi con crisi di pianto avuta presso una stazione di polizia.\nLa banda Karpis-Barker.\nI figli di Ma Barker erano appena diventati criminali e presto fecero conoscenza con un altro gruppo di fuorilegge capeggiato da Alvin Karpis: le due bande trovarono un accordo e formarono la famosa banda Karpis-Barker, con a capo sia Karpis, sia uno dei figli di Ma, Arthur Barker. Fu una banda spietata che commise, tra il 1931 ed il 1935, innumerevoli furti, rapimenti e vari altri crimini, tanto che questa banda divenne, da una delle immagini pi\u00f9 popolari di criminali della zona, un vero e proprio mito, grazie anche all'intelletto di Ma Barker. Nonostante Ma facesse i preparativi per i vari componenti della banda, non fu mai considerata una partecipante delle varie attivit\u00e0 effettuate dai membri; il suo principale ruolo era quello di prendersi cura di tutti i membri.\nMorte.\nIl 16 gennaio 1935 venne uccisa insieme al figlio Fred per opera dell'FBI presso il Lago Weir nell'area di Oklawaha, in Florida. Ma Barker \u00e8 stata sepolta presso il Williams Timberhill Cemetery di Welch, Oklahoma.\nInfluenza culturale.\nCinema\nMusica\nTelevisione"}
{"id": "1612665", "revid": "599013", "url": "https://it.wikipedia.org/wiki?curid=1612665", "title": "Valdarnese bianca", "text": "La gallina valdarnese bianca \u00e8 una razza di gallina con attitudine da carne e da uova.\nZona d'origine.\nLa valdarnese bianca ha come zona di origine una vasta area che comprende i comuni di San Giovanni Valdarno, Terranuova Bracciolini e Montevarchi in pi\u00f9 i comuni di Figline Valdarno, Cavriglia, Bucine, Pergine Valdarno, Castelfranco di Sopra, praticamente quasi tutto il Valdarno superiore.\nStoria.\nLa razza per la prima volta viene citata nel 1899.\nLa prima apparizione ufficiale alla Fiera Avicola di Cremona nel 1953.\nCaratteristiche fisiche.\nLa femmina pesa 2,5\u20133\u00a0kg, mentre il maschio 3,1-3,5\u00a0kg.\nIl piumaggio \u00e8 completamente bianco con riflessi paglia. La cresta \u00e8 ben sviluppata di colore rosso, nel gallo \u00e8 eretta nella femmina no, ed \u00e8 piegata su un lato dopo il secondo dente. I bargigli sono molto lunghi anch'essi di colore rosso acceso, orecchioni di colore giallo crema con qualche venatura rossa, la pelle e le zampe sono di colore giallo intenso.\nAllevamento.\nLa valdarnese bianca \u00e8 allevata sia per la produzione di uova, ne produce in media 135 l'anno, sia per quella della carne, dal sapore intenso e marcato.\nLa maggiore zona di allevamento rimane il Valdarno, anche se nel nord Italia si inizia ad allevare la valdarnese bianca.\nIl colore delle sue uova \u00e8 bianco"}
{"id": "1612666", "revid": "122648620", "url": "https://it.wikipedia.org/wiki?curid=1612666", "title": "Chiesa e convento di Sant'Andrea", "text": "Il complesso conventuale di Sant'Andrea sorge a mezza costa della collina del Parco di Nocera Inferiore, precisamente sulla pendice meridionale della collina.\nOrigine.\nFu fondato nel 1563 dal duca Alfonso Carafa e destinato ai cappuccini.\nStoria.\nL'edificio, dall'ampia pianta quadrata, conserva i prospetti con le mura che racchiudevano il convento. L'ambiente del refettorio era decorato da dipinti del Celebrano (che oggi sono a Napoli) e nel chiostro sono ancora visibili le colonnine tortili. \nSeriamente danneggiato dall'eruzione del 1631 fu restaurato con il concorso dei cittadini. \nLa chiesetta, nota anche per la piccola cupola, a \u00e8 posta nella parte pi\u00f9 eminente, a destra dell'edificio conventuale, con il prospetto che d\u00e0 verso Nocera Superiore e Cava de' Tirreni. \nAll'ingresso \u00e8 collocata la bella ma deturpata tomba marmorea del benefattore, il duca di Nocera Alfonso Carafa, morto nel 1581, la cui moglie, Giovanna Castriota Scanderbeg, disegna il cappuccio dei cappuccini. Sul monumento funerario del duca \u00e8 presente lo stemma della famiglia Carafa - Castriota Scanderbeg.\nAll'interno si conservano ancora il coro ligneo settecentesco, dipinti e varie lastre tombali."}
{"id": "1612673", "revid": "1272592", "url": "https://it.wikipedia.org/wiki?curid=1612673", "title": "Chiesa del Corpo di Cristo (Nocera Inferiore)", "text": "La chiesa del Corpo di Cristo si trova in piazza Zanardelli a Nocera Inferiore.\nLe origini.\nFu eretta nel 1565 su un suolo donato alla diocesi dai Canonici Lateranensi, e nacque come cappella della chiesa di San Matteo, da cui si stacc\u00f2 solo nel 1839.\nAspetto e patrimonio artistico.\nLa facciata preserva l'originario aspetto tardo-cinquecentesco. L'interno \u00e8 semplice e il patrimonio artistico \u00e8 ridotto a causa dei numerosi furti a cui la chiesa \u00e8 andata soggetto.\nTuttavia sono da evidenziare la presenza di dipinti di scuola solimenesca e diversi esempi di architettura seicentesca, quali la casa canonica e gli edifici contigui.\nDi Angelo e Francesco Solimena \u00e8 il \"San Gennaro intercede per la cessazione dell'eruzione del Vesuvio\" collocata nel presbiterio. Si data al 1652. Il dipinto deriva dall'omonimo quadro di Onofrio Palumbo custodito presso l'Arciconfraternita della Trinit\u00e0 dei Pellegrini di Napoli. Al centro della scena vi sono san Gennaro con l'ampolla del sangue tra le mani e san Giuseppe. Intorno ai santi vi \u00e8 una schiera di putti che giocano con il pastorale, la palma del martirio, l'ampolla e i fiori, mentre sullo sfondo \u00e8 visibile il Vesuvio. In basso risaltano i due stemmi della famiglia Borrelli, committente dell'opera.\nSempre nel presbiterio si colloca l\"'Ultima cena\" di Saverio Persico (1760). Il quadro si articola su pi\u00f9 livelli di profondit\u00e0, scanditi orizzontalmente dal gradino in basso, dalla panca e dal tavolo. I personaggi, sia nel registro inferiore (apostoli, servitori) che in quello superiore (putti), convergono tutti verso Cristo, figura centrale, il quale benedice il pane. Sulla mensa vi sono un piatto con l'agnello e un bicchiere di vino, i tipici simboli che contraddistinguono il tema dell'ultima cena. Il sapiente gioco chiaroscurale e la disposizione delle figure per diagonali incrociate danno dinamicit\u00e0 alla scena che risulta cos\u00ec essere di maggiore impatto: la composizione complessiva d\u00e0 vita ad uno spettacolo di proporzioni monumentali.\nDi ambito campano \u00e8 il \"Gaetano da Thiene appare a un devoto inginocchiato\", del 1650, collocato nella navata sinistra. Ges\u00f9, seduto su un trono sorretto da angeli, ha sulle ginocchia un mappamondo. Alle sue spalle, il volto di Dio e vicino alla sua guancia, la colomba dello Spirito Santo. San Gaetano, indicato da Ges\u00f9, \u00e8 al centro della composizione ed \u00e8 rappresentato mentre impartisce lezioni ad un chierico. Alla sua sinistra vi sono le figure delle anime purganti, mentre alla sua destra, si scorgono i visi di due personaggi (forse i committenti del quadro). In basso a sinistra vi \u00e8 un fascio di gigli, simbolo del candore. Infine, in alto, contemplato da figure angeliche, \u00e8 posto il calice della salvezza, che irradia i suoi raggi tutt'intorno e richiama la denominazione della chiesa.\nAncora sulla navata sinistra \u00e8 \"La cacciata dei demoni dal Paradiso\", opera del XVIII secolo di Saverio Persico. il dipinto raffigura l'episodio della cacciata dei demoni da parte degli angeli, capeggiati all'arcangelo Michele, il quale impugna la spada e indossa la corazza e l'elmo. I colori dei corpi contribuiscono all'interpretazione della scena: la lotta del bene, indicato dalle ali azzurre degli angeli, contro il male, evidenziato dalle ali rosso fuoco dei demoni.\nIgnoto l'autore del \"Compianto sul Cristo morto\". L'opera, ascrivibile alla seconda met\u00e0 XVIII secolo, collocata nella navata destra della chiesa, Rappresenta l'Eterno Padre, attorniato da angeli, con i simboli della vita che finisce (una colonna spezzata), e della vita eterna (la croce della redenzione). In basso, il corpo di Ges\u00f9, deposto dalla croce e avvolto da un lenzuolo bianco, si accascia sul grembo di Maria, tra la Maddalena e San Francesco d'Assisi (la cui presenza dovrebbe esser legata alla famiglia committente, a lui devota). A destra sono rappresentati i simboli della passione, ossia l'iscrizione sulla croce, la spugna imbevuta di aceto, la corona di spine ed i chiodi. Il quadro \u00e8 ornato da un trittico di angeli che ricompare sulla cornice del crocifisso."}
{"id": "1612676", "revid": "6923", "url": "https://it.wikipedia.org/wiki?curid=1612676", "title": "BTF-VM2000", "text": "La BTF \u00e8 un'azienda discografica indipendente di musica progressive a livello internazionale, che distribuisce la label AMS Records, anch'essa specializzata in rock progressivo, e altre case discografiche indipendenti (come, ad esempio, la Immaginifica di Franz Di Cioccio, batterista della PFM).\nStoria.\nLa AMS Records \u00e8 attiva fin dagli inizi degli anni novanta, dapprima come Vinyl Magic (storica label milanese tra le prime a ristampare i nomi di culto del prog italiano anni settanta) e VM 2000; pochi anni dopo con il nome AMS, successivamente modificato in AMS Records.\nSi dedica a ristampe di rock progressivo italiano degli anni settanta, ma anche a proposte nuove dello stesso genere. Tra le opere ristampate, su CD e LP, vanno segnalati nomi come Metamorfosi, Biglietto per l'Inferno, Semiramis, Stormy Six, Ivano Fossati, Uno, Raminghi, Maxophone, Goblin, Agor\u00e0 e tanti altri. La label si occupa anche di gruppi nuovi.\nDal settembre 2014, la label ha aperto una divisione Hard &amp; Heavy, chiamata EarShock, inaugurata con i lavori di Anno Mundi (gruppo di stampo sabbathiano autore di due vinili in tiratura limitata, stampati dalla milanese in un unico cd), Tool Silence (gruppo gothic-prog metal che aveva gi\u00e0 inciso per la Black Widow Records), Archangel (un one-man project il cui esordio discografico era stato pubblicato nel 2009 proprio dalla BTF).\nOltre alle pubblicazioni a marchio AMS, BTF distribuisce in esclusiva cd e vinili anche di altre label tra cui Ishtar, Route 61, Saar Records."}
{"id": "1612677", "revid": "443160", "url": "https://it.wikipedia.org/wiki?curid=1612677", "title": "Santuario di Santa Maria dei Miracoli (Nocera Inferiore)", "text": "Il santuario di Santa Maria dei Miracoli \u00e8 un complesso religioso mariano sito a Nocera Inferiore posto a 300 metri s.l.m., a mezza costa del Monte Albino. Inizialmente l'area ospitava una cappella dedicata alla \"Madonna dei Pigni\". Nel 1530 l'edificio fu trasformato in convento dal condottiero nocerino Giambattista Castaldo dedicato all'ordine degli olivetani. Nel XVIII secolo, dopo una frana, il complesso conventuale fu spostato a valle e il complesso and\u00f2 in decadenza. Fu ristrutturato nel corso dell'Ottocento. Nel 1973 fu elevato a Santuario Diocesano Mariano dal vescovo Jolando Nuzzi.\nMeta di pellegrinaggi in primavera, lo si raggiunge da una strada cementata, che arriva alla base del santuario, da dove parte una scalinata che arriva all'edificio.\nStoria.\nLa cappella dei Pigni e Santa Maria della Matrognana.\nIn origine l'area ospitava l'antica cappella, detta \"dei tre Pigni\" o \"delli Pigni\", che recava un'immagine della Vergine ritenuta miracolosa, vi era anche un altro complesso (citato gi\u00e0 nel XII secolo) il qusle era noto anche come \"Santa Maria della Matrognana\". Fu in origine meta di riposo per i contadini dell'Agro nocerino che si recavano verso il mercato di Amalfi per vendere i frutti della propria terra. Si trattava di un punto di ristoro per le bestie da soma che si abbeveravano presso le fonti dette \"Bocca di mare\", \"Musceo\" e \"Fontanelle\". \nLa custodia della cappella era affidata alle cure della \"Confraternita di Santa Maria a Monte\" presso la Cappella di San Nicola nel rione Casolla.\nAl culto dell'immagine miracolosa fu aggiunto quello dei santi Eligio ed Emidio.\nIl convento olivetano.\nNel 1530 la piccola cappella fu completamente trasformata per opera del condottiero nocerino Giambattista Castaldo che vi realizz\u00f2 un convento in ossequio a un ex voto. Si narra che il Castaldo fosse inseguito da alcuni briganti e si rifugi\u00f2 nella grotta dedicata alla Madonna. Promise alla Vergine che se si fosse salvato, avrebbe ristrutturato e ampliato al cappella realizzando un convento dedicandolo all'ordine degli olivetani. Primo abate della neonata struttura fu Cipriano Castaldo, nipote del fondatore.\nNel 1715 Raimondo de Mata fu eletto ultimo abate della struttura. Il convento fu seriamente danneggiato da una frana il 2 dicembre del 1745, in seguito alla quale i monaci si spostarono a valle, fondando la chiesa ed il convento di San Bartolomeo.\nPatrimonio artistico.\nLa ricchezza di Giambattista Castaldo, che raggiunse il grado di generale dell'esercito di Carlo V d'Asburgo fece s\u00ec che il complesso da lui fondato fosse riempito di opere d'arte (che furono tutte traslate contestualmente al trasferimento della struttura).\nOspit\u00f2 fin dall'origine uno dei pochi dipinti originali di Raffaello presenti nel Mezzogiorno, la Madonna del duca d'Alba, oggi a Washington. \nVi erano tre dipinti di Marco Pino, la \"Madonna con Bambino e santi\" (oggi ospitata presso la chiesa di San Bartolomeo a Nocera Inferiore); la \"Resurrezione di Lazzaro\" (oggi a Napoli); la \"Conversione di san Paolo\" (oggi a Palermo).\nVi erano un tempo anche i monumenti funerari della famiglia Castaldo, tra cui spiccava il busto marmoreo di Giovan Battista Castaldo, opera di Leone Leoni. Era presente, infine, un ritratto commemorativo del fratello di costui, l'olivetano Giovan Matteo Castaldo, vescovo di Pozzuoli dal 15 febbraio 1542 al 1586, anno della sua morte.\nQueste ultime opere sono ospitate nella chiesa di San Bartolomeo a Nocera Inferiore.\nLe trasformazioni successive.\nNel 1726 la struttura fu data in enfiteusi a Paolo Sessa e nel 1775 fu dato in subenfiteusi a Fabrizio Scafati. Venne riattata nel 1819, quando si riaccese il culto per la \"Madonna dei Miracoli\" da monsignor Silvestro Granito, vescovo di Cava e Sarno e Amministratore Apostolico della diocesi di Nocera, sede vacante in quel periodo. La struttura fu retta da Catello Canfora, arcidiacono del Capitolo. Nel 1839 fu affidata alla parrocchia nocerina di Santa Maria del Presepe e nel 1850 fu donata al Caninoci del Capitolo della Cattedrale.\nIl santuario mariano.\nL'8 dicembre 1973 la struttura fu elevata a Santuario Diocesano Mariano dal vescovo Jolando Nuzzi.\nOggi \u00e8 visibile e praticabile la grande scalinata, illuminata da tre finestroni a tutto sesto, conduce alla chiesa a navata unica. All'interno sono custoditi epigrafi, dipinti, sculture ed ex voto.\nCulti e tradizioni.\nIl \"marted\u00ec di pasquetta\".\nInizialmente i cittadini della citt\u00e0 di Nocera dei Pagani lo raggiungevano durante il luned\u00ec \"in albis\" per passarvi la pasquetta. Nel 1598 monsignor Carlo Baldini, dopo numerosi incidenti tra cittadini nocerini e paganesi durante la pasquetta, stabil\u00ec che i residenti di Pagani festeggiassero la pasquetta il luned\u00ec \"in albis\" mentre i nocerini si potessero recare al santuario il giorno successivo (e nel resto della settimana a seconda della classe sociale). Tale usanza si mantiene ancora oggi.\nIl culto di Sant'Emidio e Sant'Eligio.\nOgni domenica delle palme dal santuario vengono portate in processione le statue della Vergine Maria, di Sant'Eligio e Sant'Emidio. Le effigi vengono riposte nella cappella di San Rocco nel Casale del Pozzo rimanendovi fino al \"luned\u00ec in albis\", quando vengono portate in processione lungo la zona pedemontana dei casali e riposte nella parrocchia di Santa Maria del Presepe.\nIl \"marted\u00ec in albis\", nella cosiddetta \"pasquetta nocerina\" i santi risalgono al santuario dove, nei giorni successivi, riceveranno la visita dei fedeli dell'Agro. Lungo le volte e gli spiazzi della salita al santuario, i fedeli si riuniscono per suonare e ballare musiche popolari.\nI santi sono accompagnati al santuario con carri adornati trainati da cavalli, seguiti da cani e altri animali. Il culto degli animali \u00e8 legato, infatti, alla figura di Sant'Eligio."}
{"id": "1612678", "revid": "486946", "url": "https://it.wikipedia.org/wiki?curid=1612678", "title": "Big Red One", "text": ""}
{"id": "1612679", "revid": "123764853", "url": "https://it.wikipedia.org/wiki?curid=1612679", "title": "Chiesa di San Bartolomeo (Nocera Inferiore)", "text": "La chiesa di San Bartolomeo \u00e8 una parrocchia di Nocera Inferiore. La chiesa odierna, precedentemente dedicata a Santa Maria dei Miracoli, ha sostituito nel corso del 1812 la precedente parrocchia di San Bartolomeo apostolo situata poco distante. Fu eretta nel 1728 come chiesa per l'attiguo convento corrispondente all'ordine degli olivetani, che vi trasferirono il convento precedentemente ospitato presso l'attuale santuario di Montalbino, sempre a Nocera Inferiore.\nDurante la sua storia, la parrocchia era stata ospitata presso due precedenti strutture: la chiesa di San Bartolomeo \"in pede castri\", nota dal XIV secolo e in uso fino alla fine del Cinquecento e la nuova parrocchia realizzata agli inizi del Seicento e in uso fino al 1812 (oggi rudere noto come \"chiesa vecchia\").\nEssendo stata pertinenza dell'ordine degli olivetani, la zona che ospita la chiesa \u00e8 nota anche col nome di \"Monteoliveto\".\nStoria.\nIl complesso di San Bartolomeo Apostolo, nel rione Pietraccetta, \u00e8 composto da tre strutture architettonico religiose: la chiesa, la casa canonica (risalenti rispettivamente al XVII secolo ed al XVIII secolo) e il dismesso convento degli olivetani (XVIII secolo).\nLe antiche chiese di San Bartolomeo.\nOriginariamente alle falde della collina del Parco, all'ingresso del quartiere di Piedimonte esisteva un'antica chiesa parrocchiale (della quale si hanno notizie gi\u00e0 a partire dagli inizi del XIV secolo) costruita nei pressi della \"Porta di San Bartolomeo\", antico accesso alla collina del Parco della fase medievale della citt\u00e0.\nTale chiesa fu abbandonata nel XVII secolo, perch\u00e9 risultava essere troppo angusta per la popolazione locale.\nNel 1603 venne realizzata una nuova parrocchia, costruita tra le propriet\u00e0 di un facoltoso nocerino di nome Pietro D'Accetto. La parrocchia era costituita da quattro altari il maggiore dei quali era dedicato a San Bartolomeo e adornato da una pala raffigurante la \"Madonna della Sanit\u00e0 tra i santi Bartolomeo e Carlo Borromeo\", attribuita a Luigi Rodriguez.\nA ottant'anni circa dalla sua edificazione, la nuova struttura croll\u00f2 quasi completamente, tanto che le funzioni religiose dovettero svolgersi all'interno della sacrestia. Restaurata nel 1716, vide l'aggiunta una cappella laterale il cui altare fu dedicato a San Liborio.\nLa struttura attuale.\nInteressata da nuovi crolli, la chiesa fu abbandonata definitivamente nel 1812. In quell'anno la parrocchia fu definitivamente spostata nella chiesa del dismesso convento degli Olivetani, allora nota come \"Chiesa di Santa Maria dei Miracoli\" e da quel momento dedicata a San Bartolomeo.\nLa sede antica \u00e8 nota agli abitanti del quartiere come \"chiesa vecchia\", ed \u00e8 diroccata.\nIl convento degli Olivetani e la chiesa di Santa Maria dei Miracoli.\nNel 1717, a causa di una rovinosa frana, i monaci olivetani abbandonarono la storica sede del loro convento situata presso l'attuale Santa Maria a Monte di Montalbino preferiendo trasferirsi a valle dando vita ad un nuovo e pi\u00f9 grande convento.\nIn questo modo realizzarono presso l'ingresso del quartiere di Pietraccetta, un convento e una chiesa che furono dedicati a Santa Maria dei Miracoli. La chiesa fu inaugurata nel 1728.\nI monaci traslarono nella nuova chiesa i marmi, gli arredi e le opere d'arte che la munificenza del fondatore, Giovan Battista Castaldo, aveva regalato al suo convento.\nIl convento fu chiuso nel 1807 nell'ambito della soppressione degli ordini religiosi decisa dal governo francese a Napoli.\nLa parrocchia di San Bartolomeo.\nNel 1812 la dismessa chiesa degli Olivetani fu scelta per ospitare la nuova parrocchia di San Bartolomeo, determinando l'abbandono definitivo della struttura cinquecentesca.\nPatrimonio artistico.\nGrazie alle opere d'arte che furono traslate dai monaci olivetani nella chiesa di Santa Maria dei Miracoli, l'attuale parrocchia di San Bartolomeo Apostolo ospita un patrimonio artistico di gran valore.\nNell'anti-ingresso della chiesa campeggiano i monumenti funerari della famiglia Castaldo, tra cui spicca il busto marmoreo di Giovan Battista Castaldo, opera di Leone Leoni.\n\u00c8 presente, inoltre, un ritratto commemorativo del figliastro di costui.\nTra le opere principali conservate nell'interno \u00e8 da menzionare l'antica effigie della Madonna della Cappella \"dei tre pigni\" di Montalbino (attualmente collocata al di sopra dell'organo).\nNotevole \u00e8 una \"Madonna dei miracoli con i Santi Giovanni Battista e Andrea\" opera del 1557 del pittore senese Marco Pino. Il quadro propone l'immagine della Madonna venerata dai santi Giovanni e Andrea, raffigurati in basso, con i tipici attributi iconografici della croce astile e della croce decussata (detta anche croce di Sant'Andrea). Giovanni Battista rivolge lo sguardo verso l'esterno, indicando con la mano destra la Vergine per invitare i fedeli ad adorare la sua immagine.\nInteressante \u00e8 anche un\"Annunciazione\", una scultura databile al XV-XVI secolo. Le immagini della Madonna e dell'Angelo sono inserite all'interno del leggio marmoreo, ci\u00f2 ne ha permesso la conservazione fino ad oggi. La Madonna ha le braccia incrociate sul petto ed \u00e8 posta di tre quarti.\n\u00c8 attribuita al Cinquecento anche la statua in marmo di una \"Madonna con bambino\" conservata in un altare laterale. L'altare maggiore \u00e8 decorato con una finta decorazione marmorea realizzata con la tecnica della scagliola.\nLe trasformazioni successive.\nL'ex convento ha ospitato in passato i locali del \"Vittorio Emanuele\", uno dei pi\u00f9 grandi ospedali psichiatrici d'Italia, e la sede dell'USL 50. Oggi ospita gli uffici dell'ASL, il tribunale e la cittadella giudiziaria."}
{"id": "1612682", "revid": "124886287", "url": "https://it.wikipedia.org/wiki?curid=1612682", "title": "Piero Persico", "text": "Ha giocato in Serie A fra il 1954 ed il 1956 nella SPAL.\nCarriera.\nCalciatore.\n Cresciuto nell'Atalanta, viene ceduto in prestito al Sebinia Lovere, con cui partecipa al campionato di Serie C 1947-1948. Rientrato a Bergamo, esordisce in Serie A nella stagione 1948-1949. La sua avventura in nerazzurro termina con due presenze, nelle quali incassa sette gol totali.\nAl termine della stagione passa alla in Serie C. Fra il 1954 ed il 1956 gioc\u00f2 in Serie A nella di Paolo Mazza, collezionando 46 presenze nella massima serie e sostituendosi nel ruolo di titolare a Renato Bertocchi.\nFra il 1956 ed il 1959 and\u00f2 in Serie B dove gioc\u00f2 tre stagioni con il Cagliari (la prima delle quali in prestito), per poi tornare in Serie C con l' fra il 1959 ed il 1961.\nAl termine di quel campionato sal\u00ec di nuovo in Serie B con la Lucchese e vi rimase due stagioni, finch\u00e9 nel 1963 fu acquistato dalla , con la quale gioc\u00f2 due anni in Serie C e due in Serie B, collezionando in tutto 103 presenze. Con la Reggina nella stagione 1964-1965 conquist\u00f2 la prima promozione in Serie B della storia della societ\u00e0, che nella stagione successiva sfior\u00f2 la Serie A.\nIn carriera ha totalizzato complessivamente 46 presenze in Serie A e 185 in Serie B.\nAllenatore.\nNegli anni successivi fu allenatore in seconda della Reggina e ricopr\u00ec anche il ruolo di allenatore della squadra amaranto a partire dal gennaio 1971. \u00c8 stato inoltre nello staff tecnico della allenando i portieri e assumendo la responsabilit\u00e0 della prima squadra in pi\u00f9 occasioni. In questo periodo allen\u00f2 e contribu\u00ec alla crescita di portieri come Tancredi, Tacconi nonch\u00e9 Zenga.\nHa allenato molte squadre in Calabria, come il Roccella, militante in Promozione tra gli anni settanta e ottanta. Successivamente \u00e8 stato allenatore dei portieri del Perugia. Era proprietario di un albergo a San Benedetto del Tronto."}
{"id": "1612684", "revid": "1272592", "url": "https://it.wikipedia.org/wiki?curid=1612684", "title": "Pinacoteca del convento di Sant'Antonio", "text": "La Pinacoteca del convento di Sant'Antonio \u00e8 un edificio museale che sorge a Nocera Inferiore.\nL'edificio.\nOspitata all'interno del convento di Sant'Antonio, ospita dipinti (per la maggior parte olii su tavola) recuperati all'interno del convento per l'opera di salvaguardia di Padre Guglielmo Salierno.\nLa collezione.\nPrima sala.\nIl dipinto della Santa \u00e8 raffigurato secondo l'iconografia tradizionale: nella mano sinistra stringe la palma, mentre quella destra poggia sull'elsa della spada; vicino vi \u00e8 la ruota dentata, strumento del suo martirio. \u00c8 attribuito a Marco Cardisco che fu a Nocera nella chiesa dei Conventuali per i lavori di dipintura del cassettonato. Tuttavia il pannello della Santa, insieme all'altro, San Lorenzo, potrebbero rappresentare i superstiti del polittico della \"Madonna del Carmine\", attribuito a Severo Ierace XVI secolo. \nDurante il saggio di pulitura del \"San Lorenzo\" al di sotto della figura attuale, \u00e8 riaffiorata la figura di un \"Sant' Antonio di Padova\". Oggi i simboli del Santo lasciati in evidenza, per cui si possono notare il cingolo francescano e il giglio, segno questo di una sovrapposizione di immagine o di ripensamento in corso d'opera.\nPertinente all'originale sono sia il volto del santo che la mano destra (nella quale una palma ha sovradipinto l'ex giglio).\nLa Vergine mantiene sulle sue ginocchia un cuscino, sul quale siede il Bambino seminudo che, avvolto da un leggero velo, le accarezza il mento. La Madonna porta un leggero velo trasparente che le copre il capo e con la mano sinistra mostra le sue grazie al Bambino che le accarezza amorevolmente. In alto due Angeli incoronano la Vergine, mentre ai lati due angioletti a mezzo busto le fanno corona. La scena rappresenta l'intimit\u00e0 affettuosa della Madre con il Bambino. L'opera, commissionata dalla famiglia Sellitti, si data al 1541, ed \u00e8 attribuita a Severo Ierace. \nIl dipinto, attribuito al XVI secolo \u00e8 occupato per intero dall'ampia figura del Padre assiso in gloria, raffigurato nell'atto di sorreggere il Figlio in croce. La colomba dello Spirito Santo, appoggiata sul braccio destro della Croce, si presenta con le ali spiegate, come appena appoggiata. Lo sfondo \u00e8 diviso in due parti nella met\u00e0 superiore un arcaizzante fondo oro, nella met\u00e0 inferiore una densa nuvola. \nIl dipinto doveva presentarsi come un retablo. A incorniciare le figure doveva esserci un ricco intaglio ligneo dorato, come evidenziato dalla struttura ancora esistente. La Vergine \u00e8 raffigurata in piedi, avvolta da un ampio manto verde scuro drappeggiato tutt'intorno da un ricco ricamo in oro, dal quale si intravede una semplice veste rossa. La mano destra sorregge con le dita la mammella destra. Il Bambino preme con ambedue le mani il capezzolo del seno sinistro di Maria per permettere al latte di scorrere fino alle minuscole anime. L'artista raffigura alcune buche infuocate, ma non tutte le anime si protendono verso l'immagine della Madonna in atteggiamento orante, ma si scorgono anche solo mani che fuoriescono dalle buche, oppure altre rovesciate a testa in gi\u00f9 e con le gambe che si intravedono appena. Il dipinto va a sottolineare il livellamento operato dalla morte e la sua azione egualizzatrice di ordini e classi. \nIl tondo raffigurante la \"Madonna d'Alba\", \u00e8 copia dell'originale di Raffaello (che fu ospitato a Nocera sino alla met\u00e0 del XVII secolo).\nCopia dall'originale posto sull'altare maggiore della chiesa di Sant'Antonio, fa parte di un trittico del 1519 a firma di Andrea Sabatini da Salerno. Completano il polittico le raffigurazioni di \"San Pietro\" e \"San Paolo\".\nPregevole opera del XV secolo. La sacra rappresentazione mostra in lontananza paesaggio marino con alcune imbarcazioni dando l'immagine del golfo di Napoli. Nell'andamento distinto dei Magi, dall'eleganza dei movimenti e dalla postura dei piedi, si pu\u00f2 riscontrare una conoscenza riconducibile alla pittura del Perugino. Un paggetto che accompagna il corteo reale \u00e8 stato interpretato anche come quarto re.\nI due oli su tavola sono attribuiti a Marco Cardisco, ad Andrea da Salerno e al Maestro di Barletta. Facevano probabilmente parte di un polittico insieme al San Sebastiano e al \"San Nicola di Bari\".\nSeconda sala.\nInsieme con il \"Sant'Andrea\", il \"San Sebastiano\" e il \"San Michele Arcangelo\" ha fatto supporre l'esistenza di un polittico, ormai scompaginato o una collocazione originale contigua probabilmente nel cassettonato ligneo della chiesa, smontato nell'Ottocento perch\u00e9 pericolante. \nI quattro pannelli presentano elementi stilistici riconducibili ad una stessa mano e le misure lasciano sottendere a questo probabile inserimento compositivo unitario. \nElementi caratterizzanti ripropongono la stessa morbidezza nei panneggi, lasciano intravedere una buona profondit\u00e0 prospettica. Le figure, impostate in primo piano, danno vita ad una accentuata monumentalit\u00e0 di immagine, accresciuta anche dalla scelta dei colori. Queste caratteristiche consentono un accostamento alla maniera portata avanti agli inizi anni Venti dal cosiddetto Maestro di Barletta. \nL'olio su tela \u00e8 datato tra 1561 o 1567, a seconda dell'interpretazione che si \u00e8 data alla cifra posta dal Negroni stesso dopo il \"6\". \nQuesta data ha scatenato un piccolo dibattito sull'anno di morte dell'autore: il De Dominici, citando il Vasari, la pone nel 1565, ma una l'interpretazione della cifra presente sul quadro posticiperebbe la dipartita del Negroni di almeno due anni:\nQuanto all'opera, la composizione del solenne dipinto segna l'apice dello sviluppo artistico e culturale dell'artista, centrando i temi della nuova evoluzione artistica basata sull'innovazione introdotta da Polidoro da Caravaggio. La tavola \u00e8 apparentemente tradizionale, sia per il tema della \"Sacra Conversazione\", sia per la posizione simmetrica dei santi ai lati della Vergine. \nLa scelta di posizionare in alto la Madonna serve al pittore per darle il ruolo di tramite fra sacro e profano.\nCommittente dell'opera fu la famiglia Grimaldi, il cui stemma campeggia alla base del quadro.\nOpera di incerta attribuzione. Tra le varie ipotesi \u00e8 stato avanzato il nome di Angelo Solimena.\nDi incerta origine l'opera \u00e8 comunemente ritenuta di stile fiammingo o addirittura siciliana.\nBibliografia.\nG. Salierno - V. Piccolo, \"La pinacoteca (ed altre opere conservate) nel convento di S. Antonio Nocera Inferiore\", Melfi 1997"}
{"id": "1612686", "revid": "1005847", "url": "https://it.wikipedia.org/wiki?curid=1612686", "title": "Provincia di Lampa", "text": "La provincia di Lampa \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Lampa.\n\u00c8 stata istituita il 21 giugno 1825.\nSindaco (alcalde): Ciriaco Isidro D\u00edaz Arestegui\nProvincie confinanti.\nConfina a nord con la provincia di Melgar, a sud con la provincia di San Rom\u00e1n, a est con la provincia di Az\u00e1ngaro e a ovest con la regione di Arequipa e con la regione di Cusco.\nGeografia antropica.\nSuddivisioni amministrative.\n\u00c8 divisa in dieci distretti:\nCollegamenti esterni.\nPagina ufficiale Provincia di Lampa"}
{"id": "1612687", "revid": "1272592", "url": "https://it.wikipedia.org/wiki?curid=1612687", "title": "Museo archeologico dell'agro nocerino", "text": "Il Museo Archeologico Provinciale dell'Agro Nocerino sito a Nocera Inferiore \u00e8 stato inaugurato nel 1964 per ospitare la collezione \"Pisani\" formati da reperti archeologici provenienti dalle tombe protostoriche di San Marzano sul Sarno, nonch\u00e9 i reperti provenienti dagli scavi della Direzione dei Musei Provinciali, che ha lavorato dal 1957 in poi presso le necropoli di localit\u00e0 Pareti di Nocera Superiore, non lontano dal teatro ellenistico-romano di Nuceria Alfaterna ed alcuni materiali provenienti da una collezione civica di Angri.\nIl museo \u00e8 ospitato presso un'ala del trecentesco convento di Sant'Antonio.\nLe collezioni.\nIl museo \u00e8 formato da quattro sale, precedute da un lungo corridoio d'ingresso e da una scalinata.\nGalleria d'ingresso.\nNella galleria di ingresso sono conservati numerosi frammenti di ceramica vietrese rinvenuti lungo la Collina del Parco da alcuni giovani che li hanno poi consegnati al Museo. Le forme e le decorazioni rimandano alla ceramica vietrese di produzione ottocentesca che ha avuto una diffusione sicuramente a livello regionale, nell'ambito del vasellame da cucina. \nAlcune riportano simboli religiosi, quale quello francescano (dato che il convento di Sant'Andrea era di cappuccini), indicato da una croce su un monticello, sicuramente il Golgota, con ai lati le lettere S e F (San Francesco) e dai chiodi del martirio di Cristo infilzati nel terreno. Vi sono inoltre numerose anforette a nastro e lucerne del tipo \"cuollomozzo\", caratterizzate da un gambo modanato e da due anse ripiegate, mancanti, simili a braccia umane che conferiscono un aspetto antropomorfizzato. Sul becco di queste lucerne ricorre il motivo apotropaico dei due grandi occhi, poich\u00e9, nella tradizione popolare, la caduta dell'olio era considerata un cattivo presagio. \nDi un certo rilievo sono \"piatti piccioli\", inusuali nella tipologia locale e realizzati appositamente per gli equipaggi delle navi, avendo un tipo di fondo che consentiva una presa ferma ai naviganti durante gli ondeggiamenti del mare. Sono decorati da una spirale in manganese che parte dal centro della ciotola ed \u00e8 coronata esternamente da una linea serpentina e da fasce concentriche gialle e verdi presso l'orlo e sulla tesa.\nPresenti anche un esemplare di zuppiera, dall'orlo modanato che permette il suo inserimento sul vassoio e molti piatti da mensa con uguale decorazione sui bordi, caratterizzata da una fascia verde con motivo a reticolato in bruno. Oltre a questi, vi sono piatti con decorazioni particolari, come ad esempio quelli con un teschio con le ossa incrociate sul retro che rimanda alla tradizione religiosa francescana.\nVi sono custoditi, inoltre, dei dipinti del 1979 opera di Baldassarre Fresa, che ritraggono i suoi fratelli, pionieri dell'archeologia nocerina: l'astronomo Alfonso, e don Matteo, il sacerdote. Del 1946 \u00e8 l'acquerello che riproduce il complesso di Santa Maria Maggiore, che appare ancora libero dall'agglomerato edilizio che negli anni sessanta ha contrassegnato negativamente il territorio.\nIl pezzo pi\u00f9 interessante \u00e8 costituito dal sarcofago romano di III secolo, riutilizzato durante il Medioevo. \nIl reperto proviene dal Vescovado di Nocera. Realizzato in marmo bianco e mostra su entrambi i lati lunghi una decorazione, a rilievo sul lato principale, incisa sul retro: sul lato frontale vi sono due nikai alate di profilo (simbolo della vittoria sulla morte) che convergono verso il centro per sorreggere un clipeo che dovrebbe rappresentare l'immagine del defunto/a di cui purtroppo non rimane quasi nulla. Al di sotto del clipeo vi sono due esseri con la testa di cavallo e il corpo pisciforme, ossia i cavalli di Poseidone che vivono nel mondo sottomarino, come suggeriscono le onde stilizzate sotto di essi. Questa doppia identit\u00e0 indica l'appartenenza ai due mondi, terrestre e marino. \nAlle estremit\u00e0 vi sono due figure alate stanti, ciascuna rivolta verso l'esterno, in posizione di riposo come indicato dai piedi che sono la parte meglio conservata. \nSul retro invece vi \u00e8 un'iscrizione resa con la tecnica del solco triangolare in caratteri tardi di tipo capitale. \nEssa \u00e8 inquadrata superiormente da racemi di vite con grappoli e foglie resi a trapano e lateralmente da due candelabri accesi; si dispone su tre righi continui, interrotti al centro da una grande croce gemmata, sormontata da una piccola colomba. La scritta allude alla preghiera quale viatico per la salvezza eterna ed esprime in una forma pi\u00f9 autonoma ed originale il rapporto personale tra anima e Dio, che sar\u00e0 propria dell'alto medioevo. Il sarcofago deve essere stato riutilizzato in et\u00e0 tardoantica (fine del VI secolo d.C.) : il lato che prima costituiva il retro, \u00e8 divenuto quello principale.\nPresenti, infine, alcune riproduzioni di monete nucerine di IV secolo a.C.\nVano lapidario.\nLa scalinata che porta alle sale successive funge da \"lapidarium\". \nTra ceppi e capitelli in tufo grigio di Nocera interessante la presenza di una scultura della \"Pudicitia\". La statua, realizzata in tufo, \u00e8 stata ritrovata in localit\u00e0 Lavorate di Sarno nel marzo del 1965 e risulta acefala e panneggiata. Presenta analogie con la scultura funeraria di et\u00e0 tardo-repubblicana e augustea e dovrebbe quindi appartenere al tipo della cosiddetta \"Pudicitia\", usato per statue femminili iconiche e rilievi funerari. \nVano delle Antichit\u00e0 di Angri e Scafati.\nIl vano noto come Antichit\u00e0 di Angri e di Scafati conserva la \"Collezione Bove\", composta da reperti di et\u00e0 ellenistica e romana. Donata da Andrea Bove nel 1993, contiene alcuni esemplari di ceramica daunia, vasi di tipo Gnathia (attuale Egnazia in provincia di Brindisi), risalenti al IV secolo a.C.; vasi a vernice nera (piatto, guttus, skyphos e coppetta su alto piede) e un cratere a campana a figure rosse, appartenente alla classe degli head vases, raffigura su un lato, un Erote e sull'altro, una testa femminile di profilo: il volto di donna, sia di profilo che di prospetto, \u00e8 un tema iconografico molto diffuso in Italia Meridionale tra IV secolo a.C. e III secolo a.C.\nFanno parte del gruppo numerose lucerne \"a becco tondo\" di et\u00e0 imperiale romana.\nLa restante e pi\u00f9 cospicua parte della collezione \u00e8 costituita da un gruppo di statuette fittili raffiguranti divinit\u00e0 o eroi del mondo pagano (Mercurio, dio delle invenzioni, del commercio, delle strade, con caduceo e copricapo con le alette, suoi tipici attributi; Bacco, dio del vino, della gioia, del benessere fisico, coronato di pampini con tigre e Sileno; Minerva, dea della guerra e dell'intelligenza, con lancia, patera ed egida; Venere, dea dell'amore e della bellezza, con panneggio che la copre dai fianchi in gi\u00f9, affiancata da un delfino cavalcato da un putto; Bes, divinit\u00e0 originaria del pantheion egiziano, protettore contro gli spiriti maligni, raffigurato come un nano panciuto; Ercole, eroe noto per le sue 12 fatiche, con la leont\u00e8 e la clava). Oltre ad essi sono presenti tre statuette che rappresentano coppie di amanti semisdraiati su una kline, di cui una ha dinanzi alla kline una trapeza tonda su tre piedi sagomati, chiara allusione al banchetto.\nGli affreschi si datano al I secolo. Provengono da una villa romana scoperta a Scafati nel 1960 (via Martiri d'Ungheria). Si tratta di otto pannelli dipinti, nel cosiddetto III stile pompeiano: vi sono rappresentate figure di donne, rese in giallo su fondo nero, in posizione stante, quasi tutte poggianti su girali, con la mano destra che regge la veste e la sinistra piegata a sostenere la patera, piatto legato alle cerimonie sacrificali.\nVi si conservano, inoltre, una serie di steli funerarie datate intorno al I secolo.\nLa prima \u00e8 una stele a edicola in tufo nocerino, proveniente forse da Scafati. L'edicola \u00e8 incorniciata su fronte e retro da due pilastri con capitelli di tipo corinzio, mentre sul piccolo frontone sono rappresentate due colombe, simbolo di Afrodite, nell'atto di abbeverarsi ad una sorta di vasca, motivo che viene ripreso dal soggetto dell'emblema del mosaico creato da Sosos di Pergamo (II secolo a.C.), conosciuto tramite riproduzioni e imitazioni che hanno larga diffusione dal I secolo a.C. all'et\u00e0 imperiale. In basso, invece, \u00e8 rappresentato un cinghialetto sembra arrampicarsi alla base sulla quale \u00e8 rappresentato a figura intera il defunto togato: \u00e8 un chiaro riferimento all'iconografia ellenistica e in particolare, rimanda alla famosa fatica di Eracle che uccide il cinghiale Erimanto e all'impresa di Meleagro, protagonista della caccia al cinghiale calidonio.\nSulla parte superiore della cornice vi \u00e8 un'iscrizione che rimanda chiaramente all'identit\u00e0 del defunto, uomo libero, probabilmente di rango senatorio.\nSegue una stele di provenienza dubbia. Si tratta di un parallelepipedo, sul quale appare in bassorilievo la figura a mezzo busto della defunta di cui si sono conservate solo le caratteristiche orecchie \"a vela\". La testa, profondamente abrasa, acquista maggior rilievo inserendosi nell'incavo semisferico retrostante, che assume la funzione ridotta di nicchia delle stele ad edicola. Al di sotto di esso rimane una scritta, EGNATIA APAL, un nominativo che identifica il defunto. Il segnacolo \u00e8 privo di tutta la parte inferiore sinistra.\nLa successiva \u00e8 stata ritrovata nel 1959 ad Angri, in localit\u00e0 Satriano, sulla strada provinciale Nocera-Castellammare (sebbene sia attribuita a Scafati). La figura in altorilievo si inserisce in una nicchia e appare voltata: \u00e8 una donna che con la mano destra stringe un grappolo d'uva, mentre con l'altra sorregge il lembo della veste ricolma di frutta. Per la mancanza di un'iscrizione che possa connotare la donna e la presenza di attributi particolari e allusivi e di tratti somatici stilizzati, si \u00e8 ipotizzata un'allusione alla Iuno, cio\u00e8 alla forza vitale della defunta, piuttosto che una rappresentazione realistica della medesima.\nL'ultima stele \u00e8 stata ritrovata ad Angri nel 1936, durante un intervento alla rete fognaria. Si tratta di un piccolo monumento a edicola in tufo grigio, con un busto di uomo togato (defunto) ad altorilievo, che l'iscrizione, nella parte superiore della cornice, indica come \"Gemel(l) us\", denominazione piuttosto frequente fra gli uomini liberi. In questo caso tuttavia, dovrebbe trattarsi di un uomo di condizione servile per la mancanza di altre connotazioni toponomastiche. Il modellato, non di grande qualit\u00e0, \u00e8 vivacizzato nella resa della mano destra del defunto che stringe il balteus, ossia la cintura militare propria dei soldati romani.\nAdiacente a questa \u00e8 una saletta che contiene un cippo miliario datato al 120-121. L'opera proviene da Angri, pi\u00f9 precisamente dal quadrivio via Murelle-via Adriana, dove \u00e8 stata rinvenuta durante uno scavo per le fogne della citt\u00e0 agli inizi degli anni cinquanta. Esso fa riferimento al restauro della via che collegava Nuceria a Stabiae, realizzato nel 121 d.C. dall'imperatore Adriano. Esso presenta un'iscrizione all'interno di un riquadro doppiamente modanato, che inquadrare il monumento nell'epoca della tribunizia potestas.\nVano delle Antichit\u00e0 di San Marzano sul Sarno.\nDai lavori di restauro sono emersi, al di sotto di questa sala, gli antichi \"scolatoi\" del convento, i sedili nei quali i monaci ponevano i confratelli morti in attesa che perdessero i liquidi.\nQui sono presenti anche reperti vascolari e bronzei pertinenti alla Cultura delle tombe a fosse della valle del Sarno.\nSi data al I secolo l'Athena promachos (combattente). La statua \u00e8 stata rinvenuta nel 1958 presso il teatro ellenistico-romano di Pareti, a Nocera Superiore, in un'esedra addossata al muro di fortificazione. Essa ha ricevuto un cattivo restauro da parte della soprintendenza per recuperare l'elmo e parte del braccio destro, cosa che ne ha alterato le proporzioni. Si erge su una base quadrangolare, sulla quale \u00e8 presente un'iscrizione, che permette di ipotizzare che sia stata donata ai nocerini da \"Marius Salvius Otho\", secondo marito di Poppea Sabina (poi andata in sposa a Nerone). La dea \u00e8 rappresentata come combattente (promachos) con l'elmo e l'egida, il famoso scudo di pelle di capra con al centro la testa di Medusa. \nEssa \u00e8 in posizione statica, ha la mano destra sollevata a reggere la lancia, il braccio sinistro piegato per sostenere lo scudo, la gamba destra leggermente spostata dietro e lateralmente e quella sinistra, portante, coperta completamente dal peplo, ad eccezione delle dita del piede. Si tratta di una copia di et\u00e0 romana che riprende modelli greci della cerchia fidiaca del V secolo a.C. Nonostante non vi sia alcuna innovazione dal punto di vista iconografico, statue come questa sono importanti perch\u00e9 permettono di risalire al modello antico e di ricostruire modi e stili della societ\u00e0 romana.\nSala della Congiura.\nIn questa sala, ornata da affreschi sul soffitto, si sarebbe tenuta, nel 1385 la congiura dei cardinali contro il papa Urbano VI.\nSi ascrivono al VI-V secolo a.C. un'hydria decorata da motivi geometrici fitomorfi. \nUn cratere a campana a figure rosse che rappresenta su un lato, tre figure e un bue e sull'altro tre giovani ammantati. Entrambe le scene sono incorniciate rispettivamente sopra e sotto da motivi a ramo di ulivo e a meandro. Esso purtroppo presenta numerose grappe di restauro in ferro. Un cratere a calice a figure rosse che presenta da un lato, sullo sfondo di un paesaggio agreste, viene rappresentata una strana scena con a destra una colonna e una ariete, a sinistra, una donna che procede con le braccia sollevate, portando una corona e un drappo e, a destra della colonna una donna seduta che osserva attentamente un giovane dinanzi a lei, vestito di una clamide che gli svolazza alle spalle e reggente due lance; sull'altro lato \u00e8 rappresentato, al centro, un tripode su un altare, decorato da una metopa che inquadra un satiro in corsa e affiancato da due giovani, recanti rispettivamente un tirso (bastone attribuito a Dioniso) e uno scettro. La prima figurazione alluderebbe ad una scena sacrificale, mentre l'altare e il tripode nella seconda, dovrebbero rappresentare un monumento coregico, cio\u00e8 un'opera eretta in onore dei coreghi, patroni degli spettacoli teatrali. Una lekythos \"Pagenstecker\", un vaso dal collo allungato e sottile che ha un fondo chiaro con piede e orlo delineati da fasce nere e ventre scandito in fasce decorate da motivi geometrici e vegetali.\nTra i reperti pi\u00f9 interessanti sono degni di nota l'oinochoe con l'iscrizione in Alfabeto nucerino conservato nell'ultima sala insieme ai reperti che costituivano i corredi della necropoli di Pareti di Nocera Superiore.\nIl museo ospita, infine, anche una piccola collezione epigrafica tra cui spicca un'iscrizione funeraria in alfabeto greco che cita un \"maestro di grammatica greco\" che ha vissuto nella citt\u00e0 di Nuceria, definita: \u0398\u0395\u039f\u039a\u03a4\u0399CT/OC/ \"fondata da un dio\".\nVi sono conservate anche due tegole con iscrizioni in osco.\nPresente anche un accenno ad una comunit\u00e0 ebraica presente in citt\u00e0 nel IV secolo.\nNel 2019, per volere della Sopraintendenza, vengono posti nella sala alcuni dipinti provenienti dalla vicina pinacoteca."}
{"id": "1612689", "revid": "767487", "url": "https://it.wikipedia.org/wiki?curid=1612689", "title": "Bruno Junqueira", "text": "Carriera.\nLe formule minori.\nJunqueira cominci\u00f2 la sua carriera in Brasile, correrendo nei karting. Successivamente divenne campione di F3 sudamericana, poi nel 1998 pass\u00f2 alla Formula 3000, che vinse nel 2000. Il pilota brasiliano \u00e8 stato anche per molti anni tester della WilliamsF1 e nel 2000 sfior\u00f2 la promozione a pilota titolare proprio per la scuderia inglese, ma perse il confronto diretto con Jenson Button.\nChamp Car.\nNel 2001 pass\u00f2 alle Champ Car, categoria in cui corse fino al 2007. Debutt\u00f2 con il team di Chip Ganassi, ottenendo al suo primo anno nella serie una vittoria e il titolo di miglior debuttante della stagione. L'anno seguente concluse il campionato al secondo posto, risultato che replic\u00f2 anche nei due campionati successivi. Nel 2005 dopo due gare si trovava in testa alla classifica, fin quando, alla 500 miglia di Indianapolis fu protagonista di un incidente con A. J. Foyt IV che lo costrinse a saltare il resto della stagione. Tornato nel 2006, nelle due stagioni successive non riusc\u00ec a conseguire alcuna vittoria.\nIndyCar Series e A1 Grand Prix.\nAlla fine del 2006 prese parte per la prima volta al campionato di A1 Grand Prix, in cui corse alcune gare, senza mai andare oltre un settimo posto. L'anno seguente disput\u00f2 nuovamente alcune prove della categoria.\nNel 2008 fece il suo esordio nella IndyCar Series, concludendo ventesimo nella graduatoria generale. Rimasto senza un volante nel 2009, l'anno seguente prese parte solo alla 500 miglia di Indianapolis che concluse trentaduesimo. Nel 2010 corre in F\u00f3rmula Truck, campionato per camion modificati per le corse."}
{"id": "1612691", "revid": "244212", "url": "https://it.wikipedia.org/wiki?curid=1612691", "title": "Anna Maria Schulteiss", "text": ""}
{"id": "1612692", "revid": "484362", "url": "https://it.wikipedia.org/wiki?curid=1612692", "title": "Pepoi", "text": "Pepoi \u00e8 una razza nana di polli. \u00c8 una razza rustica originaria di Friuli e Veneto.\nCaratteristiche fisiche.\nI galli di questa razza di piccola taglia possono pesare fino a 1500, le femmine non superano i 1100.\nGli adulti hanno una colorazione dorata, mentre i pulcini sono prevalentemente marrone chiaro.\nRiproduzione.\nLe uova pesano fino a 45 gr. Una gallina ne depone mediamente non pi\u00f9 di 180 in un anno."}
{"id": "1612694", "revid": "6923", "url": "https://it.wikipedia.org/wiki?curid=1612694", "title": "Jan Fabre", "text": "Biografia.\nFabre \u00e8 un artista visivo, promotore di una ricerca artistica tesa ad oltrepassare le barriere espressive.\nDopo aver studiato all'Istituto di Arti Decorative e Belle Arti e all'\"Acad\u00e9mie royale des Beaux-Arts d'Anvers\", all'inizio degli anni '80 dirige ad Anversa i suoi primi spettacoli: \"Theatter geschreven met een K is een kater\" e \"This is theatre like it was to be expected and foreseen\" (Questo \u00e8 teatro come ci si doveva aspettare e prevedere), spettacolo che, soprattutto per la sua lunga durata, (otto ore, dal tramonto all'alba), colpisce il pubblico e gli procura un'immediata notoriet\u00e0. Nel 1984 presenta alla Biennale di Venezia \"The power of theatrical madness\" (cinque ore) che connota ancora pi\u00f9 chiaramente il suo stile eccessivo e \"crudele\", e conferma la tendenza totalizzante e interdisciplinare della sua ricerca. Alla rassegna \"Documenta 8\" di Kassel propone la prima coreografia per \"Dance Sections\", preliminare alla realizzazione di \"Das Glas im Kopf wird vom Glas\", presentato nel 1987 al Roma-Europa Festival. Seguono \"Prometheus Landscape\" (1988), \"The interview that dies\", \"The Palace at four o'clock in the morning\", \"The reincarnation of God\", (1989), \"The sound of one hand clapping\", quest'ultimo basato su frammenti musicali di Dave Knapik, Bernd Zimmermann e dei Doors. Negli anni '90 realizza \"Silent Screams\", \"Difficult Dreams\" (presentato a Kassel a Documenta IX nel 1992), \"Sweet Temptations\", \"Universal Copyright 1&amp;9\" e \"Glowing Icons\".\nJan Fabre si dice nipote del celebre entomologo Jean-Henri Fabre, ma questa affermazione non \u00e8 accreditata da altre fonti. Pi\u00f9 che di discendenza si tratterebbe, quindi, di una quasi omonimia e di una grande influenza esercitata su di lui. La passione ereditata dal presunto bisnonno per l'entomologia si ritrova, infatti, nei suoi quadri e sculture (la serie \"Fairy-tales and Spiders\" o le grandi tele di \"The flying cock\" e \"The road from the Earth to the stars is not smooth\"). Anche se essi sono agli antipodi in quanto Jean-Henri Fabre era un naturalista che amava rispettare gli animali nel loro habitat naturale e ne rispettava le esigenze e non li trovava possibile oggetto di divertimento o brutale esibizionismo al contrario di Jan Fabre che \u00e8 noto per le violenze sugli animali durante i suoi spettacoli come effetto visivo. (Vedi nota sotto, episodio Anversa-2012). Tra le ultime regie teatrali si ricordano The \"end comes a little bit earlier this century. But business as usual\" (1999), \"As long as the world needs a warrior's soul\" (2000, a partire dal testo di Dario Fo \"Io, Ulrike, grido!\"), \"Je suis sang\" (2001), \"Het zwanenmeer\" (2002), \"Parrots &amp; guinea pigs\" (2002), \"Angel of death\" (2003), \"Elle \u00e9tait et elle est, meme\" (2004), \"Etant donn\u00e9s\" (2004), \"Quando L'Uomo principale \u00e8 una donna\" (2004).\nNel 2017 Jean Fabre torna a Venezia accompagnato da tre importanti istituzioni: il GAMeC di Bergamo (Galleria d'Arte Moderna e Contemporanea di Bergamo), l'EMST - National Museum of Contemporary Art di Atene e The State Hermitage Museum di San Pietroburgo. In laguna Fabre porta la mostra Glass and Bone Sculptures 1977-2017 e qui espone 40 sculture che ripercorrono gran parte della sua vita artistica e mettono in scena la ricerca sul binomio vita-morte, natura-artificio, durezza-fragilit\u00e0.\nControversie.\nNel 2012 \u00e8 stato protagonista, ad Anversa, di una polemica durante una performance in cui venivano lanciati dei gatti in aria. I passanti inferociti per la performance hanno aggredito l'artista e la sua troupe."}
{"id": "1612696", "revid": "1272592", "url": "https://it.wikipedia.org/wiki?curid=1612696", "title": "Largo Sant'Antonio", "text": "Il Largo Sant'Antonio di Nocera Inferiore \u00e8 una piazza addossata alla collina di Sant'Andrea (o collina del Parco), di cui rappresenta uno degli ingressi principali. \u00c8 il perno centrale del sistema viario che dall'antico Borgo porta al Mercato. \nVi si accede dalla caratteristica piazza Piazza Zanardelli, apprezzabile per un elegante palazzo stile liberty, e dalla chiesa rinascimentale del Corpo di Cristo, oppure dalla scalinata monumentale (via Elena degli Angeli) di via Gian Battista Castaldo.\nStruttura.\n\u00c8 dominata dall'imponente scalinata che conduce al convento di Sant'Antonio, dinanzi alla quale campeggiava una volta la statua bianca della Madonna, oggi spostata al di sotto di un riparo sotto roccia nella prospiciente collina.\nLa parte alla sinistra del convento \u00e8 stata recentemente liberata e adornata con giardini in modo da aprire gradevolmente lo sguardo verso piazza Michele de' Santis."}
{"id": "1612697", "revid": "6923", "url": "https://it.wikipedia.org/wiki?curid=1612697", "title": "Villa comunale di Nocera Inferiore", "text": "La villa comunale di Nocera Inferiore, dedicata al generale Roberto de Sauget, si trova in via Solimena, di fronte all'imponente edificio della ex-caserma Tofano.\nIl \"giardino di delizie\".\nIn origine era il \"giardino di delizie\" del palazzo ducale dei Carafa (caratterizzato anche da un piccolo rivolo che realizzava al suo interno dei giochi d'acqua).\nLa struttura si addossa al versante meridionale della collina di Sant'Andrea.\nLa villa comunale.\nLa sistemazione attuale risale al 1835 circa e contiene un arredo da giardino in stile neogotico realizzato su pi\u00f9 livelli. Al centro un busto bronzeo dell'artefice di questa messa in opera, il generale Roberto De Sauget (comandante della \"Piazza\" di Nocera) volge le spalle alla caserma, per devozione verso la Madonna che ha di fronte per alcuni, per sfregio al palazzo ducale secondo altri.\nNegli anni settanta \u00e8 stata realizzata una costruzione in cemento nella quale era stata collocata la biblioteca comunale; oggi \u00e8 sede di uffici regionali.\nNotevoli di interesse sono le grandi scalinate e la statua di un leone al primo livello, nonch\u00e9 i viottoli che salgono sulla collina. Fa parte dell'arredo della villa anche una possente statua acefala di armato.\nAl secondo livello vi \u00e8 un edificio che fino a qualche anno fa \u00e8 stato utilizzato come casa del custode.\nFlora della villa.\nAll'interno della villa sono presenti diverse piante secolari, come una magnolia di quasi 300 anni, una Cycas (tra i 250 ed i 300 anni) delle Cercis siliquastrum o \"alberi di Giuda\" di oltre 100 anni, e lecci, di oltre 200 anni."}
{"id": "1612708", "revid": "933835", "url": "https://it.wikipedia.org/wiki?curid=1612708", "title": "Corso Vittorio Emanuele II (Nocera Inferiore)", "text": "La lunga via che taglia in due la citt\u00e0 di Nocera Inferiore si \u00e8 sviluppata lungo l'antico asse commerciale rappresentato dalla via regia o nocerina, che conduceva, nei tempi remoti, la citt\u00e0 di Nuvkrinum Alafaternum al mare (Stabia e Sorrento, citt\u00e0 facenti parte della confederazione sannitica di cui Nuceria era a capo).\nStoria.\nIn passato ha rappresentato il fulcro commerciale della citt\u00e0, essendo meta obbligata per gli spostamenti dal golfo di Napoli a quello di Salerno.\nOrientato lungo l'asse est-ovest, nella toponomastica popolare cittadina si divide in Corso (dal quadrivio di via Garibaldi verso Nocera Superiore) e Corso vecchio (dal medesimo incrocio, verso Pagani). \nVi si sono sviluppati intorno gli antichi casali della citt\u00e0.\nFino a met\u00e0 '900, il corso comprendeva anche l'attuale Via \"Fucilari\", come testimoniato dalla lastra marmorea ancora presente all'imbocco di suddetta strada.\nMonumenti e luoghi di interesse.\nIl corso ha sempre rappresentato l'arteria pi\u00f9 importante dall'antichit\u00e0 per l'area di Nocera.\nSull'asse del corso, oltre ai vari casali, sorgono importanti infrastrutture cittadine, quali la Biblioteca Comunale ed Archivio Storico Cittadino Raffaele Pucci, oppure il \"Vecchio Carcere\" o Palazzo pretorio e diversi uffici comunali e dell'ASL.\nFiore all'occhiello del corso, sono senza dubbio il complesso archeologico in zona San Matteo, nonch\u00e9 l'omonima chiesa.\nInoltre la zona \u00e8 stata interessata da un rinnovamento negli ultimi anni che hanno portato alla creazione della Piazza e della \"Galleria\" del Corso."}
{"id": "1612715", "revid": "1926649", "url": "https://it.wikipedia.org/wiki?curid=1612715", "title": "Giovanni Indiveri", "text": "Carriera.\nHa esordito in Serie A il 16 maggio 1998, in occasione di -Bari 2-2, e ha disputato in totale cinque incontri nella massima serie. Successivamente ha giocato nelle serie inferiori, seppur militando in squadre importanti come , , e .\nNell'agosto 2009 lascia gli adriatici per passare al Cassino in Lega Pro Seconda Divisione, squadra con cui firma un contratto annuale per ritrovarsi poi, a giugno 2010, svincolato. Si accorda a met\u00e0 stagione successiva con il Monopoli, squadra della sua citt\u00e0 natale militante nel campionato di Eccellenza, che il 23 dicembre 2010 ne comunica ufficialmente l'ingaggio. A fine stagione lascia la squadra della sua citt\u00e0 per accasarsi al Victoria Locorotondo.\nImprenditore.\nImprenditore"}
{"id": "1612717", "revid": "767487", "url": "https://it.wikipedia.org/wiki?curid=1612717", "title": "Minisatelliti", "text": "Si definiscono minisatelliti corte sequenze ripetute in tandem di DNA (10-100 bp). Esse si dividono in due gruppi: il \"DNA minisatellite telomerico\" e il \"DNA minisatellite ipervariabile\".\nIl DNA minisatellite telomerico \u00e8 generalmente formato da esanucleotidi \" 5'-TTAGGG-3' \", ripetuti in tandem, con una grandezza totale di circa 10-15 KB, che vengono aggiunti alla fine di ogni cromosoma dall'enzima telomerasi. Queste sequenze impediscono la degradazione dell'estremit\u00e0 dei cromosomi ed inoltre rivestono un ruolo importante durante la replicazione della parte terminale del DNA.\nIl DNA minisatellite ipervariabile, noto anche come VNTR (variable number tandem repeat) \u00e8 rappresentato da pi\u00f9 di 1000 gruppi di corte sequenze ripetute, localizzati in diversi loci all'interno del genoma, soprattutto nelle regioni centromeriche e non telomeriche. La lunghezza di ogni unit\u00e0 ripetuta \u00e8 compresa tra 6 a pi\u00f9 di 50 bp, con una estensione totale compresa tra 100 bp a circa 20 kb; il numero di unit\u00e0 ripetute di ogni gruppo risulta estremamente variabile tra gli individui di una stessa specie. Queste sequenze presentano un \"core\" centrale rappresentato dalla sequenza \"GGGCAGGAXG\" (dove X rappresenta una qualsiasi base). Il significato di queste sequenze non \u00e8 stato ancora chiarito ma, a causa del loro estremo polimorfismo, sono utilizzate nelle analisi di paternit\u00e0, come il fingerprinting genetico.\nI minisatelliti sono considerati \"hot spot\" (punti caldi) della ricombinazione omologa, cio\u00e8 zone del DNA all'interno delle quali la frequenza di ricombinazione \u00e8 pi\u00f9 elevata rispetto alla media.\nL'origine di queste sequenze ripetute non \u00e8 stata ancora chiarita, anche se si pensa che esse derivino da crossing-over ineguali."}
{"id": "1612722", "revid": "228587", "url": "https://it.wikipedia.org/wiki?curid=1612722", "title": "Obsession", "text": ""}
{"id": "1612728", "revid": "1839090", "url": "https://it.wikipedia.org/wiki?curid=1612728", "title": "Francesco Salata", "text": "Biografia e attivit\u00e0 politica.\nNato a Ossero nell'isola di Cherso nel 1876, studi\u00f2 prima a Capodistria e poi a Graz. Nel 1909 fu eletto deputato presso la \"Dieta Provinciale dell'Istria\". Di sentimenti irredentisti, nel 1914 si trasfer\u00ec in Italia, divenendo, nel corso della prima guerra mondiale, consigliere e uomo di fiducia del ministro Sonnino.\nLe sue idee politiche si rifacevano a un certo liberal-nazionalismo irredentista, cio\u00e8 a una visione liberale dell'irredentismo italiano in contrasto con l'irredentismo fascista che si svilupper\u00e0 poi. Fu membro della Commissione italiana alla conferenza di pace che determin\u00f2 gli assetti territoriali europei subito dopo la Grande guerra. Di particolare rilievo fu la sua partecipazione alle trattative che culminarono nel primo trattato di Rapallo (1920). In quello stesso anno fu nominato Senatore.\nDivenne anche Consigliere di Stato e massimo responsabile dell\"'Ufficio Centrale per le nuove Province\" (appartenenti alle regioni Trentino-Alto Adige e Venezia Giulia). In tale veste dovette far fronte, dopo il 1922, ai tentativi da parte di alcuni alti gerarchi fascisti di esautorare la vecchia classe dirigente italiana in Istria e a Trieste, per sostituirla con uomini nuovi devoti al regime. Riusc\u00ec inoltre ad imporre a Francesco Giunta, uno dei massimi rappresentanti del fascismo giuliano, un tipo di ripartizione provinciale gi\u00e0 sperimentata in epoca austriaca.\nNegli anni venti e trenta fu inviato ripetutamente come Ministro plenipotenziario a Vienna, dove godeva, nonostante la propria fede irredentista, di gran credito. Qui, a partire dal 1935, diresse il nuovo Istituto Italiano di Cultura. . Il senatore di Cherso rappresentava infatti per la classe dirigente del ventennio l'espressione di un'Italia irredentista di matrice liberale pre-fascista. Fino a quando rest\u00f2 a capo dell\"'Ufficio centrale per le nuove Province\" i diritti delle minoranze slovene e croate della Venezia Giulia non vennero calpestati. \nSalata si spense nel 1944 a Roma, pochi mesi prima che la citt\u00e0 venisse liberata dalle truppe anglo-americane.\nLo storico e la visione politica.\nFrancesco Salata \u00e8 stato uno storico noto e apprezzato, bench\u00e9 fosse laureato in legge. I suoi testi sono ricordati per essere estremamente moderni per il tempo visto il rigoroso metodo storico, il ricorso a molti documenti e fonti, e il saper coniugare alla dimensione politico-istituzionale anche la parte linguistica e culturale.\nGrande studioso di storia risorgimentale ci ha lasciato alcuni saggi di notevole interesse, fra cui: \"Per la storia diplomatica della Questione romana\" (1929) e \"Carlo Alberto inedito\" (1931). Altri suoi studi possono apparire al giorno d'oggi pi\u00f9 datati, come ad esempio \"Il diritto d'Italia su Trieste e l'Istria\" (1915), in cui traspaiono i propri irremovibili convincimenti irredentisti. Questi ultimi sono alla base del suo saggio pi\u00f9 noto: \"Guglielmo Oberdan secondo gli atti segreti del processo, carteggi diplomatici e altri documenti inediti\" (1924). Imprescindibile per lo studio della storia dell'isola di Cherso, di dove Salata era originario, \u00e8 \"L'antica diocesi di Ossero\" (1897)."}
{"id": "1612729", "revid": "1005847", "url": "https://it.wikipedia.org/wiki?curid=1612729", "title": "Provincia di Melgar", "text": "La provincia di Melgar \u00e8 una delle 13 province della regione di Puno nel Per\u00f9.\nCapoluogo e data di fondazione.\nIl capoluogo \u00e8 Ayaviri.\n\u00c8 stata istituita il 25 ottobre 1901.\nSindaco (Alcalde): Bernardo Natividad Meza Alvarez\nProvincie confinanti.\nConfina a nord con la provincia di Carabaya, a sud con la provincia di Lampa, a est con la provincia di Az\u00e1ngaro e a ovest con la regione di Cusco.\nGeografia antropica.\nSuddivisioni amministrative.\n\u00c8 divisa in nove distretti:\nCollegamenti esterni.\nPagina ufficiale Provincia di Melgar"}
{"id": "1612730", "revid": "2519", "url": "https://it.wikipedia.org/wiki?curid=1612730", "title": "Dharan", "text": " \nDharan \u00e8 una citt\u00e0 e municipalit\u00e0 del Nepal situata ai margini di una fitta foresta nella parte orientale del paese. Con oltre 140.000 abitanti (2011) \u00e8 una delle citt\u00e0 pi\u00f9 popolose del Nepal.\nDa un punto di vista amministrativo fa parte della Provincia No. 1 e del distretto di Sunsari.\nNoto centro di pellegrinaggio, viene venerato il culto di Arioch protettore della citt\u00e0, \u00e8 conosciuta anche col nome di Barah Chhetra.\nA Dharan esiste una minuscola comunit\u00e0 di cristiani cattolici che hanno la loro parrocchia e possono professare liberamente la loro fede. Furono ricordati anche da Papa Giovanni Paolo II durante un discorso in piazza San Pietro nel 2005, l'anno dedicato dallo stesso Papa all'eucaristia."}
{"id": "1612735", "revid": "729019", "url": "https://it.wikipedia.org/wiki?curid=1612735", "title": "Jugo-Zapadnaja", "text": "Jugo-Zapadnaja (), o \"Sud-occidentale\", \u00e8 una stazione della Linea Sokol'ni\u010deskaja, la linea 1 della Metropolitana di Mosca. L'architetto fu J. V. Tatar\u017einskaja e il colore dominante della stazione \u00e8 il bianco. Jugo-Zapadnaja presenta quattro ingressi, tutti intorno all'incrocio di Prospekt Vernadskogo con Via Pokry\u0161kina.\nJugo-Zapadnaja \u00e8 una delle stazioni pi\u00f9 utilizzate del sistema, e totalizza in media 141.000 passeggeri al giorno, secondo uno studio condotto nel 1999.\nFino all'8 dicembre 2014, ha rappresentato il capolinea sud-occidentale della linea; \u00e8 stata sostituita da Tropar\u00ebvo."}
{"id": "1612746", "revid": "1924342", "url": "https://it.wikipedia.org/wiki?curid=1612746", "title": "The One I Gave My Heart to", "text": "The One I Gave My Heart To \u00e8 una ballata pop scritta da Diane Warren e prodotta da Daryl Simmons per il secondo album di Aaliyah, One In A Million. La canzone \u00e8 stata pubblicata come sesto e ultimo singolo tratto dall'album, ed ha raggiunto la top10 in USA sia nella Billboard Hot 100 che nella Billboard Hot R&amp;B/Hip-Hop Singles &amp; Tracks, ottenendo il disco d'oro.\nVideo.\nIl video della canzone, diretto da Darren Grant, vede la cantante protagonista di tre diversi scenari. Nel primo Aaliyah si aggira in una grande casa completamente vuota e rivestita interamente di legno, con acqua o foglie secche che escano dalle porte di alcune stanze (dettaglio mirato a sottolineare la sofferenza del testo della canzone); arrivata in una sala della casa dove si trova uno specchio appoggiato a terra, la cantante si inchina e vi guarda dentro, dove appare l'immagine della seconda scena. In questa seconda ambientazione Aaliyah ha un look meno neutro rispetto a prima e pi\u00f9 curato, con trucco vistoso, lunga giacca di pelle nera lucida e il tipico abbigliamento hip hop dell'artista indossato nella seconda met\u00e0 degli anni '90; qui la cantante si trova sdraiata su una panchina contro un muro erboso. Nell'ultima scena l'artista ha una tuta larga bianca e canta l'ultimo ritornello del brano in un viale alberato sotto una pioggia fittissima (altro rimando al testo).\nLa versione del brano usata nel video non \u00e8 quella originale presente nell'album (prodotta da Daryl Simmons), ma \u00e8 quella del radio remix curato da Guy Roche. Questa versione \u00e8 pi\u00f9 breve rispetto alla precedente, e non si apre con uno strumentale, bens\u00ec con la voce dell'artista in un a cappella.\nRicezione.\nIl singolo ha debuttato nella Hot 100 ad un impressionante numero 24 il 4 ottobre 1997 e al numero 18 nella classifica R&amp;B. In poche settimane \u00e8 riuscito ad entrare in top20 nella Hot 100 arrivando fino alla posizione numero 9, diventando cos\u00ec il terzo singolo della cantante ad entrare in top10 e il quarto ad entrare in top20. Nella classifica R&amp;B \u00e8 arrivato fino al numero 8, nonostante la sonorit\u00e0 decisamente pop, grazie soprattutto alle vendite alte (il singolo infatti si \u00e8 fermato al numero 20 nelle classifiche R&amp;B Airplay, dedicate esclusivamente ai passaggi in radio). Il 21 ottobre il singolo aveva gi\u00e0 ottenuto la certificazione d'oro dalla RIAA; in Usa \u00e8 il singolo di maggior successo tratto da \"One In A Million\", fatto straordinario se si considera che si tratta del sesto e ultimo singolo pubblicato dal disco.\nAll'estero invece il singolo ha avuto meno successo degli altri estratti da \"One In A Million\": \u00e8 entrato in varie top40, tra cui quelle di Regno Unito e Nuova Zelanda, ma senza mai raggiungere posizioni alte o vendite elevate.\nTracce.\nIl singolo \u00e8 stato pubblicato sia in Usa che in Europa come doppio cd singolo insieme a \"Hot like Fire\"; il 14 aprile 1998 \u00e8 stata pubblicata un'edizione del pezzo insieme a \"One In A Million\", contenente soltanto remix dance di entrambi i brani. Il B-side della prima edizione del singolo conteneva \"Death Of A Playa\", canzone scritta da Aaliyah insieme a suo fratello Rashad. che esegue una strofa rap alla fine del brano. Questo pezzo, prodotto da Timbaland, era gi\u00e0 comparso precedentemente nel B-side di \"4 Page Letter\", e in futuro sarebbe diventato un brano molto apprezzato tra i fan della cantante.\n\"The One I Gave My Heart To\"/\"Hot like Fire\" Double A-Side CD Single (U.S./UK)\n\"The One I Gave My Heart To\"/\"One in a Million\" Double A-Side CD Single (U.S.)"}
{"id": "1612749", "revid": "709565", "url": "https://it.wikipedia.org/wiki?curid=1612749", "title": "Metal for Muthas Tour e Europe 80", "text": "Il Metal for Muthas Tour e Europe 80 \u00e8 stato il primo tour della band heavy metal Iron Maiden, svoltosi nel 1980 a cavallo dell'uscita del loro primo album \"Iron Maiden\".\nNotizie generali.\n\"Metal For Muthas Tour\".\n\u00c8 difficile definire con esattezza il momento in cui gli Iron Maiden cominciarono il loro primo \"tour\". Sin dal 1976, i Maiden avevano eseguito diverse piccole tourn\u00e9e nei pub e nei club di Londra, inclusi \u00abThe Cart and Horses\u00bb, \u00abThe Ruskin Arms\u00bb, \u00abThe Marquee\u00bb e naturalmente \u00abThe Soundhouse\u00bb. Comunque, sembra chiaro che il primo tour degli Iron Maiden fatto per pubblicizzare un album fu il \"Metal for Muthas Tour\", nel quale essi eseguirono diversi concerti in coppia con altre band.\nLa tracklist includeva canzoni che facevano parte del loro repertorio da anni e che erano senza dubbio le preferite del pubblico. Molte di queste canzoni vennero incluse nel loro primo album \"Iron Maiden\", anche se alcune come \"Wrathchild\" e \"Another Life\" ebbero vita pi\u00f9 lunga e finirono nel loro secondo album, \"Killers\". Ogni spettacolo dei Maiden prevedeva almeno un assolo di chitarra da parte di Dave Murray, ma a causa dei molti avvicendamenti alle percussioni durante il tour non \u00e8 sicuro che siano stati eseguiti assoli di batteria durante gli spettacoli.\n\"Europe 80\".\nImmediatamente dopo la fine del \"Metal for Muthas Tour\", gli Iron Maiden ricevettero l'occasione di aprire il \"British Steel Tour\" dei Judas Priest. Il loro primo album studio, \"Iron Maiden\", venne pubblicato mentre il gruppo era in tour per il Regno Unito con i Judas, e salt\u00f2 subito al numero 4 nelle classifiche nazionali.\nAlla fine del \"British Steel Tour\", i Maiden organizzarono un grande tour solo per loro, comprendente quattro date al Marquee di Londra (dove il gruppo fece il tutto esaurito) ed un'apparizione al prestigioso Reading Festival. Successivamente, in agosto, gli Iron Maiden accettarono di fare da gruppo spalla dei Kiss nel loro tour europeo, ma non li seguirono nelle date del Regno Unito poich\u00e9 avevano gi\u00e0 eseguito ben due tourn\u00e9e nella loro madrepatria quell'anno. Mentre erano in tour in Europa con i Kiss, vennero definitivamente a galla le incompatibilit\u00e0 tra i membri del gruppo e il chitarrista Dennis Stratton, che venne sostituito in autunno dall'ex membro degli Urchin Adrian Smith.\nL'ultimo concerto dell'anno si svolse a dicembre al Rainbow Theatre di Londra, mentre la band stava gi\u00e0 registrando il suo album successivo, \"Killers\". Nonostante alcuni problemi tecnici che li obbligarono a suonare due volte la seconda met\u00e0 del concerto, i Maiden riuscirono a registrare un primo stralcio di quello che sarebbe diventato il loro primo videoclip.\nGruppi di supporto.\nDurante il tour, i Maiden furono i protagonisti assoluti di alcuni concerti nel Regno Unito, mentre in altre occasioni fecero da gruppo di supporto per Kiss, UFO, Judas Priest e Humble Pie.\nScaletta.\nCanzoni suonate solo in poche date:"}
{"id": "1612767", "revid": "1793900", "url": "https://it.wikipedia.org/wiki?curid=1612767", "title": "Otterlo", "text": "Otterlo (municipalit\u00e0 di Ede) \u00e8 un villaggio della provincia dei Paesi Bassi della Gheldria, presso il parco nazionale De Hoge Veluwe.\nNel villaggio si trova il museo Kr\u00f6ller-M\u00fcller, dal nome di Helene Kr\u00f6ller-M\u00fcller, che ospita una considerevole collezione di opere di Vincent van Gogh.\nOtterlo \u00e8 stato un comune autonomo fino al 1818, quando venne fuso in Ede."}
{"id": "1612768", "revid": "19933", "url": "https://it.wikipedia.org/wiki?curid=1612768", "title": "Giudicato di Calari", "text": ""}
{"id": "1612771", "revid": "453768", "url": "https://it.wikipedia.org/wiki?curid=1612771", "title": "Iglesiente", "text": "L'Iglesiente \u00e8 una sub-regione storico-geografica della Sardegna sud-occidentale.\nEstensione geografica.\nSulla sua estensione vi sono varie teorie: la prima considera parte di questa regione i territori compresi partendo da nord dal comune di Buggerru e seguendo una linea verticale giunge sino al comune di Teulada. A est procedendo da Iglesias giunge sino al comune di Pula. A ovest partendo dal litorale del comune di Buggerru lungo la costa giunge sino alla riviera del comune di Teulada, con esclusione dell'isola di Sant'Antioco e del comune di San Giovanni Suergiu.\nUn'altra teoria, che rappresenta l'Iglesiente comunemente considerato in et\u00e0 odierna, fa coincidere il territorio con la regione metallurgica a nord della valle del Cixerri, comprendente la parte occidentale della provincia del Sud Sardegna.\nSecondo quest'ultima delimitazione fanno parte dell'Iglesiente i comuni di: Iglesias, Gonnesa, Domusnovas, Musei, Buggerru, Fluminimaggiore, Arbus e Guspini.\nStoria.\nPreistoria.\nIl territorio oggi denominato \"Iglesiente\" era gi\u00e0 abitato nel periodo prenuragico e nuragico. Amsicora, il pi\u00f9 antico scheletro umano completo della Sardegna risalente ad un periodo compreso tra mesolitico e neolitico \u00e8 stato rinvenuto ad Arbus, in localit\u00e0 Su Pistoccu, nella Costa Verde. Nel neolitico, alla fase detta \"cardiale\" seguirono nel V e IV millennio a.C. la cultura di Bonu Ighinu e la cultura di Ozieri; a quest'ultimo aspetto culturale sono ascrivibili le domus de janas di San Benedetto, unici sepolcri inviolati appartenenti esclusivamente alla cultura di Ozieri scoperti in Sardegna.\nNell'et\u00e0 del rame la zona fu frequentata dalle genti di cultura Monte Claro e del Vaso campaniforme le cui tracce sono state rinvenute in varie grotte situate nei monti presso Iglesias, Buggerru e Villamassargia. La cultura di Bonnanaro, che segna i primissimi secoli del II millennio a.C., risulta abbastanza diffusa in questo territorio.\nLa civilt\u00e0 nuragica \u00e8 rappresentata, come nel resto della Sardegna, da nuraghi, villaggi, pozzi sacri e tombe dei giganti. Di particolare interesse \u00e8 il complesso di Seruci.\nStoria antica.\nLo sfruttamento delle miniere ebbe inizio gi\u00e0 in epoca antica come testimoniato dalle fonti romane che ubicano in questa zona una citt\u00e0 chiamata \"Metalla\". A questo periodo risale l'edificazione del Tempio di Antas, presso Fluminimaggiore, dedicato al culto del \"Sardus Pater\".\nIn territorio di Guspini sono situate le rovine dell'importante citt\u00e0 di Neapolis.\nStoria medioevale.\nIn periodo medioevale l'attuale territorio dell'Iglesiente era suddiviso tra due curatorie giudicali: la parte nord, sotto la giurisdizione del giudicato di Arborea, era compresa nella curatoria di Bonorzuli mentre la parte meridionale, appartenente al giudicato di Cagliari, era compresa nella curatoria del \"Cixerri\".\nIl giudicato cagliaritano cadde nel 1258 e la curatoria del Cixerri fu assegnata, per meriti militari, a Ugolino della Gherardesca, conte di Donoratico. Il periodo della dominazione dei Donoratico \u00e8 forse il pi\u00f9 importante nella storia dell'Iglesiente, risale infatti a questa fase storica la fondazione della citt\u00e0 di \"Villa Ecclesiae\", ovvero \"Villa di Chiesa\" (attuale Iglesias), che ben presto, grazie allo sfruttamento in larga scala delle vicine risorse minerarie, divenne una delle pi\u00f9 importanti citt\u00e0 dell'isola. Passata alla repubblica di Pisa al principio del XIV secolo (1302), venne successivamente assediata e conquistata dagli aragonesi nel 1324; la citt\u00e0 venne rinominata \"Iglesias\" e assunse il titolo di citt\u00e0 regia. \nCome nel vicino Sulcis, anche nella valle del Cixerri si assistette, a partire dalla met\u00e0 del '300, ad un grave declino demografico che port\u00f2 alla scomparsa, nel giro di un secolo, di quasi tutti i centri abitati che da pi\u00f9 di 30 si ridussero a 3 ossia Iglesias, Domusnovas e Villamassargia. Le attivit\u00e0 legate alle miniere, un tempo fiorenti, si spensero e l'economia del territorio si riconvert\u00ec a vocazione principalmente agro-pastorale.\nStoria moderna contemporanea.\nNel 1720 l'Iglesiente pass\u00f2, assieme all'intera isola, sotto il dominio dei Savoia, che assunsero il titolo di Re di Sardegna. In questo secolo vennero rifondati i centri di Fluminimaggiore e Gonnesa (nel XVII secolo era stato invece rifondato, su iniziativa dei gesuiti, il paese di Musei). Allo stesso tempo \u00ab\"la popolazione di Iglesias cominci\u00f2 a riversarsi nei territori del Sulcis\"\u00bb stabilendosi in insediamenti rurarli sparsi detti \u201cfurriadroxius\u201d.\nNel 1821 l'Iglesiente fu incluso nella provincia di Iglesias mentre nel 1839 furono aboliti i feudi. A partire dalla met\u00e0 del XIX secolo riprese a gran ritmo l'attivit\u00e0 mineraria che port\u00f2 all'apertura delle miniere di Monteponi, Ingurtosu, Montevecchio e dei borghi minerari di Buggerru, Nebida, San Benedetto e Gennas Serapis. La popolazione dell'Iglesiente in quegli anni, per via del gran numero di lavoratori adibiti alle miniere che fluirono nel territorio, pass\u00f2 dai circa 20.000 abitanti del 1861 ai circa 50.000 abitanti del 1901.\nGli ultimi decenni sono caratterizzati dall'avvento di una forte crisi causata dalla chiusura delle miniere, fonte economica storica del territorio.\nCultura.\nL'Iglesiente, e in particolare la valle del Cixerri, \u00e8 una regione omogenea per usi e costumi (quello della citt\u00e0 di Iglesias \u00e8 comune a tutti i paesi dell'Iglesiente) tradizioni popolari, diocesi, cultura e lingua, perch\u00e9 da sempre legati alla citt\u00e0 di Iglesias dalla quale il territorio proprio per tale relazione secolare ha preso il nome.\nComuni e suddivisione territoriale.\nIl territorio dell'Iglesiente, in sardo \"Igresienti\", viene suddiviso in due parti: a nord l\"'Alto Iglesiente\", o \"Guspinese\", in sardo \"Igresienti de susu\" o \"Muntangia\"; a sud il \"Basso Iglesiente\", o Iglesiente propriamente detto o Cixerri, corrispondente all'alta valle del Cixerri, cio\u00e8 al Sigerro, ovverosia all'antica curatoria del Sigerro, in sardo \"Igresienti de basciu\" o \"Sigerru\". I 13 comuni dell'Iglesiente (dei quali uno, Iglesias, ha il titolo di Citt\u00e0) sono ordinati secondo la loro dimensione demografica nel seguente modo:"}
{"id": "1612775", "revid": "1573940", "url": "https://it.wikipedia.org/wiki?curid=1612775", "title": "Gnathophyllum", "text": "Gnathophyllum \u00e8 un genere di crostacei decapodi.\nTassonomia.\nComprende 9 specie:"}
{"id": "1612779", "revid": "119713021", "url": "https://it.wikipedia.org/wiki?curid=1612779", "title": "Diana e la Tuda", "text": "Diana e la Tuda \u00e8 una tragedia in tre atti composta da Luigi Pirandello tra l'ottobre 1925 e l'agosto 1926. Fu rappresentata per la prima volta in lingua tedesca col titolo \"Diana und die Tud\" al teatro Schauspielhaus di Zurigo il 20 novembre 1926.\nLa prima rappresentazione in Italia fu affidata a Marta Abba alla quale la tragedia \u00e8 dedicata. L'attrice imperson\u00f2 la protagonista nella prima del 14 gennaio 1927 al Teatro Eden di Milano.\nIl testo della tragedia fu pubblicato nel 1927 per i tipi dell'editore Bemporad.\nTrama.\nL'ossessione del giovane scultore Sirio Dossi \u00e8 quella di realizzare nella statua di Diana che sta scolpendo la perfezione della forma dell'opera d'arte. Per questo costringe la modella Tuda a lunghe ed estenuanti pose poich\u00e9 non \u00e8 mai soddisfatto dei risultati fino ad allora raggiunti. Confrontando la statua con la modella scopre ogni volta in lei delle perfezioni che il tempo canceller\u00e0 e che egli, prima che sia troppo tardi, tenta inutilmente di rendere immortali nell'opera d'arte a cui sta lavorando.\nSi ripropone nella tragedia il tema caro a Pirandello ed affrontato nelle opere della maturit\u00e0: quello del dualismo tra la forma e la vita, tra la grande statua e Tuda, la perfezione che non vive e la bellezza vivente ma transeunte.\nSirio tenta di tramutare in realt\u00e0 il sogno che per tutta la vita trascorsa ha inseguito il suo vecchio maestro Nono Giuncano che, alla fine, deluso ha invece capito di aver sprecato la sua esistenza a scolpire statue perfette ma immobili, prive di vita. La perfezione \u00e8 nella vita: questo il vecchio scultore lo ha scoperto quando ormai \u00e8 \u00ab\"logoro e vecchio\"\u00bb e per questo ha deciso di distruggere tutte le sue sculture e di dedicarsi invece alla bellezza e alla perfezione vivente che egli vede incarnata nella modella Tuda.\nIl suo giovane allievo invece non rinuncia al suo sogno e sacrifica la bellezza e la giovinezza di Tuda costringendola a enormi fatiche anzi, non per averla come moglie ma per assicurarsi la modella sempre a sua disposizione, addirittura la sposa.\nTutto questo porta a una crisi morale e spirituale di Tuda che capisce come tutta la sua esistenza sia stata sacrificata per la \"non vita\" della statua mentre la sua bellezza sfiorisce con il tempo che passa:\nAnche quando nasce l'amore tra il vecchio scultore e la modella, che cerca in lui la consolazione della sua solitudine, il ribrezzo che Tuda stessa prova per il corpo di Giuncano, sempre pi\u00f9 simile a quello di suo padre, la obbliga a respingerlo:\nTuda, disperata si lancia verso la statua quasi per compenetrarsi in essa, per riprendersi la vita che le \u00e8 stata sottratta e Sirio, che crede che voglia distruggerla, reagisce con violenza minacciando di ucciderla e facendo cos\u00ec scattare la folle reazione di Nono che lo strangola con le sue stesse mani.\nSi conclude cos\u00ec il dramma del doloroso e triste destino di una vita sempre imperfetta e il sogno di una perfezione irraggiungibile sia nell'arte che nella vita."}
{"id": "1612785", "revid": "237256", "url": "https://it.wikipedia.org/wiki?curid=1612785", "title": "Lazar Berman", "text": ""}
{"id": "1612786", "revid": "224230", "url": "https://it.wikipedia.org/wiki?curid=1612786", "title": "Anastasia Nikolaevna Romanov", "text": ""}
{"id": "1612787", "revid": "88812", "url": "https://it.wikipedia.org/wiki?curid=1612787", "title": "Diana e la tuda", "text": ""}
{"id": "1612789", "revid": "1305772", "url": "https://it.wikipedia.org/wiki?curid=1612789", "title": "Lucio Cornelio Balbo", "text": "Lucio Cornelio Balbo fu il nome di due personaggi della storia romana, zio e nipote:"}
{"id": "1612791", "revid": "1573940", "url": "https://it.wikipedia.org/wiki?curid=1612791", "title": "Gnathophyllidae", "text": "Gnathophyllidae \u00e8 una famiglia di crostacei decapodi.\nTassonomia.\nComprende 5 generi:"}
{"id": "1612797", "revid": "767487", "url": "https://it.wikipedia.org/wiki?curid=1612797", "title": "Infernal Affairs (film)", "text": "Infernal Affairs (, cantonese: \"Mou gaan dou\", cinese: \"W\u00faji\u00e0n d\u00e0o\") \u00e8 un film del 2002 diretto da Andrew Lau e Alan Mak.\nTrama.\nHon Sam \u00e8 a capo di una Triade nel quartiere di Tuen Mun (Hong Kong). La sua attivit\u00e0 criminale si occupa di spaccio di hashish e cocaina. Egli cerca di assoldare ragazzi giovani incensurati del quartiere per farli diventare:\nLau Kin-ming \u00e8 uno di questi ragazzi. Si infiltra nelle forze di polizia di Hong Kong, frequenta la dura accademia per ordine di un potente boss Hon Sam.\nParallelamente si sviluppa la figura di Chan Wing-yan, anch'egli nato e vissuto negli stessi sobborghi, entra in polizia con ottimi risultati e viene, invece, assegnato al dipartimento infiltrati nelle Triadi; la sua identit\u00e0 viene conseguentemente cancellata e solo il sovrintendente Wong ne \u00e8 a conoscenza.\nNel corso di dieci anni, Chan subisce un grande stress dal suo lavoro sotto copertura in quanto i tre anni iniziali sono in realt\u00e0 stati prolungati mentre Lau sale rapidamente tra i ranghi del dipartimento di polizia.\nLau favorisce, quindi, le attivit\u00e0 illecite della Triade di Sam fornendogli informazioni riservate circa le attivit\u00e0 che la polizia intraprende per intercettare la banda. Yan, dal lato opposto, fa la talpa nella Triade, diventando il braccio destro di Sam e fornendo al sovrintendente Wong tutte le informazioni inerenti ai movimenti della banda; la loro comunicazione avviene con l'alfabeto morse.\nDurante un'operazione della Polizia organizzata per intercettare la consegna di una partita di droga, Sam inizia a sospettare della presenza di una talpa all'interno della sua banda. Nello stesso momento anche nel dipartimento di polizia si inizia ad avere il sospetto della presenza di un informatore della Triade e Lau viene promosso a responsabile del dipartimento antimafia con l'incarico proprio di scoprire questa talpa. Da un lato (quello della Triade) e dall'altro (quello del dipartimento di polizia) iniziano quindi le operazioni per scovare le rispettive talpe. Queste culmineranno con il diretto confronto tra Lau e Yan.\nWong intende togliere Chan dal lavoro sotto copertura per paura della sua sicurezza, ma viene catturato dagli uomini di Sam e ucciso dopo aver rifiutato di rivelare l'identit\u00e0 della Chan talpa della polizia.\nAttraverso questo incidente, Lau recupera il cellulare di Wong e contatta Chan; entrambi concordano di sventare un affare di droga da parte di Sam. Il piano ha successo e molti degli uomini di Sam vengono arrestati, mentre Lau tradisce Sam e lo uccide. Tutto sembra essere tornato alla normalit\u00e0 e finalmente Chan pu\u00f2 tornare al quartier generale della polizia, ma qui scopre che Lau era la talpa della Triade e se ne va immediatamente.\nChan e Lau si incontrano sullo stesso tetto dove Wong era stato ucciso in precedenza. Chan disarma Lau ma l'ispettore B arriva sulla scena e ordina a Chan di liberare Lau. Chan tiene Lau come ostaggio ma viene improvvisamente colpito alla testa da B, che poi rivela a Lau che anche lui \u00e8 una talpa piantata da Sam. Mentre prendono l'ascensore verso l'atrio, Lau uccide B per il desiderio di sradicare le tracce del suo passato. Uscendo dall'ascensore, Lau mostra la sua carta d'identit\u00e0 alla polizia per identificarsi come uno di loro.\nMesi dopo la morte di Chan, il suo psichiatra Lee scopre documenti che rivelano la vera identit\u00e0 di Chan come ufficiale di polizia sotto copertura; B diventa un capro espiatorio per Lau come vera talpa nelle forze di polizia e il caso \u00e8 chiuso. Lau saluta Chan al suo funerale. Un flashback ribadisce il punto in cui Lau desiderava aver preso una strada diversa nella vita.\nIn Cina e Malesia, a causa delle restrizioni per cui i criminali devono sempre essere puniti alla fine, si ha un finale alternativo in cui Lau viene scoperto e arrestato all'arrivo della polizia, il che rende per\u00f2 la trama incoerente con i sequel."}
{"id": "1612804", "revid": "22414", "url": "https://it.wikipedia.org/wiki?curid=1612804", "title": "Killer app", "text": ""}
{"id": "1612811", "revid": "709565", "url": "https://it.wikipedia.org/wiki?curid=1612811", "title": "Iron Man (Black Sabbath)", "text": "Iron Man \u00e8 un celebre brano del gruppo heavy metal britannico Black Sabbath, pubblicato per la prima volta nel Regno Unito il 18 settembre 1970 come traccia dell'album \"Paranoid\".\nIl brano.\nComposta dall'intero gruppo, \"Iron Man\" \u00e8 stata estratta come singolo nel 1971 assieme al brano \"Electric Funeral\". La canzone, il cui testo tratta di un argomento fantascientifico, \u00e8 una delle pi\u00f9 note dei Black Sabbath e ha ottenuto nel tempo diversi riconoscimenti, tra cui l'inserimento da parte del programma musicale \"VH1\" al 1\u00ba posto nella classifica delle 40 migliori canzoni heavy metal di tutti i tempi, la vittoria del premio Grammy Miglior canzone metal nel 1999 e l'inserimento al 317\u00ba posto nella lista delle 500 migliori canzoni secondo Rolling Stone.Il brano \u00e8 stato inoltre oggetto di cover da parte di diversi gruppi, tra cui i NOFX e i Metallica, che hanno proposto la loro interpretazione in occasione dell'ammissione dei Black Sabbath alla Rock &amp; Roll Hall of Fame. Anche gli Spock's Beard ne hanno inciso una cover nel CD \"The Oblivion Particle\" (2015).\nLa storia del personaggio e della canzone.\nContrariamente a quanto si possa pensare, il brano \"Iron Man\" non riprende le vicende del leggendario supereroe dei fumetti Marvel, ma vanta invece una propria storia. L'Uomo di Ferro citato nella canzone (di cui non viene specificato n\u00e9 il nome n\u00e9 il minimo altro dettaglio) ha intrapreso un viaggio verso il futuro, ma una volta arrivato vede che l'umanit\u00e0 verr\u00e0 spazzata via da una grande catastrofe. Sapendo perci\u00f2 cosa accadr\u00e0 decide di tornare alla sua epoca per avvertire in tempo l'umanit\u00e0, ma durante il viaggio di ritorno, a causa di un incidente, viene pericolosamente esposto ad un campo magnetico che attraverso una mutazione genetica ha trasformato la sua pelle in acciaio. Il viaggio viene completato, ma \"Iron Man\" \u00e8 stato reso muto dalla sua trasformazione ed \u00e8 incapace di comunicare verbalmente il disastro imminente, inoltre i suoi tentativi di comunicare vengono derisi e ignorati dalla stupidit\u00e0 e dall'ignoranza della popolazione terrestre. Non potendo sopportare tutto ci\u00f2, ed in un certo senso costretto dal caso, \"Iron Man\" vuole vendicarsi dell'umanit\u00e0 che lo ha gi\u00e0 troppo deriso ed \u00e8 cos\u00ec che decide di armarsi e di approfittare dei suoi poteri acquisiti per distruggerla. Si rende cos\u00ec conto che la distruzione che aveva visto durante il suo viaggio nel tempo \u00e8 stata causata proprio da lui stesso che ha voluto vendicarsi della razza umana.\nCaratteristiche musicali.\nMusicalmente, il brano presenta un ritmo lento e cadenzato con melodie di chitarra ruvide e toni bassi: caratteristiche, queste, che verranno riprese molti anni pi\u00f9 tardi per forgiare e sviluppare nuovi stili musicali come il doom metal e lo stoner rock, dei quali \"Iron Man\" pu\u00f2 venir considerato in questo senso un predecessore assieme ad altri pezzi storici della discografia dei Black Sabbath. Non a caso essi figurano tra i maggiori ispiratori di entrambi i generi."}
{"id": "1612813", "revid": "146092", "url": "https://it.wikipedia.org/wiki?curid=1612813", "title": "Basilica di San Gennaro Extra Moenia", "text": ""}
{"id": "1612816", "revid": "235834", "url": "https://it.wikipedia.org/wiki?curid=1612816", "title": "Circuito di Grove", "text": ""}
{"id": "1612819", "revid": "767487", "url": "https://it.wikipedia.org/wiki?curid=1612819", "title": "L'ultima donna", "text": "L'ultima donna \u00e8 un film del 1975 diretto da Marco Ferreri.\nLa pellicola ha come protagonisti G\u00e9rard Depardieu e Ornella Muti.\nTrama.\nGiovanni \u00e8 un ingegnere cassintegrato, lasciato dalla moglie, che vive ora col figlioletto Pierino nella grigia periferia industriale di Parigi, a Cr\u00e9teil. All'asilo del bambino conosce Valeria che, in crisi col fidanzato, inizia a frequentarlo. I due vanno a convivere,e dopo un iniziale periodo molto felice (anche sessualmente), il rapporto scivola nella \"routine\" e s'incrina senza un motivo ben preciso. In seguito ricompare l'ex moglie e Giovanni trova pure una nuova fiamma. Nel finale, Giovanni, torturato dall'impotenza psicologica a gestire la sua vita sentimentale e accusato di \"fallocrazia\" dalle donne, s'evira con un coltello elettrico.\nDistribuzione.\nLe date di uscita internazionali nel corso del 1976 sono state:"}
{"id": "1612827", "revid": "767487", "url": "https://it.wikipedia.org/wiki?curid=1612827", "title": "Infernal Affairs II", "text": "Infernal Affairs 2 () \u00e8 un film del 2003 diretto da Andrew Lau e Alan Mak.\nSi tratta del prequel del film del 2002 \"Infernal Affairs\". Nel 2003 \u00e8 stato girato anche un terzo capitolo della saga, \"Infernal Affairs III\".\nRispetto al primo film, \"Infernal Affairs 2\" copre un arco di tempo ben pi\u00f9 ampio (1991-1997) narrando gli antefatti dei personaggi principali e aggiungendo alcuni comprimari inediti come Mary, la moglie del boss Sam. Vengono inoltre delineate maggiormente le psicologie dei personaggi fornendo quindi plausibili giustificazioni alle talvolta ambigue azioni che compiono nel film originale.\nTrama.\nNel 1991 l'uccisione del boss delle triadi Kwun innesca ad un tentativo di ribellione dei 5 capifamiglia di Hong Kong che viene immediatamente sedato dall'ingresso in scena del suo secondogenito Hau.\nNel frattempo il giovane infiltrato Ming si iscrive all'Accademia di Polizia mentre il cadetto Yan ne \u00e8 espulso per via del suo rapporto di parentela con l'attuale capo triade. Nel 1995, in occasione dell'anniversario della morte del padre, Hau si vendica di tutti coloro che avevano tradito la fiducia della sua organizzazione uccidendo 4 dei 5 capifamiglia e risalendo ai mandatari e complici dell'illustre assassinio. Ming inizia a fare carriera nella polizia mentre Yan agisce da infiltrato nella famiglia di Hau per conto dell'ispettore Wong.\nNel 1997 Hau cerca di entrare in politica convinto di aver messo fuori gioco la polizia tramite un ricatto ai danni dell'ispettore Wong ma la determinazione di quest'ultimo unito all'aiuto di Yan e del pentito di mafia Sam, l'unico dei capifamiglia sopravvissuto due anni prima, lo costringe alla resa. Nel tentativo riuscito di salvare Sam, l'ispettore Wong uccide Hau davanti agli occhi di molti poliziotti e gangster tra cui Ming e Yan, ormai destinati ai ruoli di talpa su due diversi fronti."}
{"id": "1612836", "revid": "1603714", "url": "https://it.wikipedia.org/wiki?curid=1612836", "title": "Delfino (sommergibile 1892)", "text": "Il Delfino \u00e8 stata la prima unit\u00e0 subacquea della Regia Marina.\nOrigine, progetto e costruzione.\nLa decisione di dotare la Marina italiana di un'unit\u00e0 subacquea fu presa da Benedetto Brin, ministro della Marina ed ingegnere navale, allarmato dalle notizie sulle prestazioni del sommergibile francese \"Gymnote\", costruito nel 1888.\nIl progetto del nuovo sottomarino, completato nel 1889, fu affidato al direttore del Genio Navale Giacinto Pullino, coadiuvato in tale opera da due ufficiali, Carlo Vigna e Cesare Laurenti (futuro progettista \u201cdi punta\u201d dei sommergibili italiani). Costruito in segreto tra il 1890 ed il 1892 nell'arsenale di La Spezia, il sommergibile \u2013 la cui costruzione cost\u00f2 300.000 lire \u2013 non aveva inizialmente nome e fu dapprima denominato \u00abPullino\u00bb, assumendo in seguito il nome di \"Delfino\".\nLo scafo del \"Delfino\" \u2013 di tipo semplice, a sezioni circolari \u2013 era affusolato e di forma simile pi\u00f9 a quella di un odierno sottomarino, fatto per operare sempre in immersione, che a quella dei sommergibili successivi; effettivamente era stato ideato, a differenza dei successivi sommergibili, per operare esclusivamente in immersione. La parte superiore dello scafo era munita di una corazza d'acciaio spessa cinque centimetri, mentre la torretta, bronzea, aveva uno spessore di 15 cm, con alcune aperture coperte da cristalli.\nL'unico motore, della potenza di 65 CV, era elettrico, ed azionava una singola elica tripala, mentre altre due eliche tripale, poste in coperta, servivano per l'immersione ed il mantenimento della profondit\u00e0 (erano dette \u00abeliche di affondamento\u00bb). Due timoni verticali, collocati a poppa, e due orizzontali, a prua, permettevano la manovra.\nPer emergere pompe centrifughe ed a mano pompavano aria compressa a 10 atmosfere; era usata anche la zavorra. Vi erano due casse d'assetto e piani di piombo del peso di 30 chili, anch'essi per l'assetto. Il \"Delfino\" fu inoltre il primo sommergibile munito di bussola giroscopica. \nSullo scafo erano collocati 4 maniglioni, per poterlo imbracare. L'illuminazione interna era consentita da 12 lampadine elettriche.\nIl 29 aprile 1892 ebbero inizio le prove a La Spezia, al comando del tenente di vascello Carlo Scotti e con quattro uomini d'equipaggio: il \"Delfino\" rimase in immersione per cinque ore. Nel 1893 furono diffuse le prime notizie riguardo l'unit\u00e0.\nTuttavia, stante ancora notevole diffidenza nei confronti dell'arma subacquea, una volta effettuate tutte le prove, nel 1895, il \"Delfino\" fu accantonato in un capannone dell'Arsenale di La Spezia.\nLa ricostruzione e la vita operativa.\nNel 1900, in seguito a pressioni dei vertici delle forze armate ed all'afflusso di notizie sullo sviluppo dell'arma subacquea francese, il neoministro della Marina Giovanni Bettolo diede ordine di rimettere in servizio il \"Delfino\", migliorarlo e riprendere le prove.\nIl sottomarino fu sottoposto ad una radicale ricostruzione: il dislocamento divenne di 102 tonnellate in superficie e 113 in immersione, il motore elettrico fu rimpiazzato da un motore a scoppio da 150 CV per la navigazione in superficie e da una motodinamo da 55 kilowatt; la velocit\u00e0 non cambi\u00f2 ma l'autonomia sal\u00ec da 24 a 165 miglia in superficie.\nFu eliminata parte delle eliche di affondamento (le altre furono rimosse nel 1911), ed i due tubi lanciasiluri da 350 mm furono rimpiazzati con uno singolo da 450. Furono installate paratie trasversali interne, timoni di profondit\u00e0 con relativi servomotori idraulici, bombole d'aria compressa a 15 atmosfere.\nLa torretta fu ampliata e dotata di una manica a vento retrattile (per aerare i motori) e di un cleptoscopio, una sorta di primitivo periscopio, ed a prua fu aggiunto un rivestimento in lamiera che cambi\u00f2 il profilo dello scafo. All'interno dello scafo furono ricavati serbatoi per il combustibile. L'equipaggio divenne di 2 ufficiali ed 11 sottufficiali e marinai. \nNel 1901 ripresero le prove del rinnovato \"Delfino\", ed il 30-31 maggio di quell'anno il sommergibile effettu\u00f2 prove d'immersione, attacco, lancio siluri ed evoluzioni restando in immersione, alla presenza del re Vittorio Emanuele III e dei vertici della Regia Marina.\nTuttavia il \"Delfino\" fu presto superato dalle nuove classi di sommergibili.\nNel 1904 fu trainato a La Spezia dal rimorchiatore \"Ciclope\", venendo assegnato alla IV Squadriglia Sommergibili; comandante dell'unit\u00e0 era il tenente di vascello Alessandro Giaccone.\nDurante la prima guerra mondiale il sommergibile fu impiegato nella difesa di Venezia.\nNel gennaio 1916 fu trasferito alla II Squadriglia e l'anno successivo ne divenne caposquadriglia; nel gennaio 1917 era comandante il capitano di fregata Vaccaneo.\nNel 1918 prese base a Porto Corsini, ed il 29 settembre di quell'anno fu messo in riserva.\nAveva svolto 44 missioni di agguato difensivo al largo della laguna veneta, oltre ad essere impiegato come unit\u00e0 scuola per i nuovi sommergibilisti.\nPosto in disarmo e radiato il 16 gennaio 1919, fu demolito."}
{"id": "1612837", "revid": "767487", "url": "https://it.wikipedia.org/wiki?curid=1612837", "title": "Batticuore (film 1939)", "text": "Batticuore \u00e8 un film di Mario Camerini del 1939.\nTrama.\nL'apprendista Arlette, dopo aver frequentato una scuola di ladri a Parigi, si fa cogliere in flagrante da un ambasciatore che, invece di denunciarla, la incarica di rubare un orologio ad un altro ambasciatore. Il furto avviene durante un ballo serale: anche la Arlette si fa scoprire, ma la sua preda s'innamorer\u00e0 perdutamente di lei e la sposer\u00e0.\nAccoglienza.\nCritica.\nLuigi Chiarelli in \"Film\" 18 febbraio 1939: \"Delizia degli occhi, compiacimento del cuore: cos\u00ec si pu\u00f2 definire questo film che Mario Camerini ha condotto con abile mano e con un sottile senso dell'arguto, attribuendo a questa parola l'accezione che le si attribuiva a questa parola l'accezione che le si attribuiva nel seicento, e cio\u00e8 dell'ingegnoso. \u00c8 pubblicamente riconosciuto ormai che non v'ha chi eguagli il Camerini nel raccontare argomenti di lieve tessitura; in questo caso il suo eloquente discorso ha aggiunto prestigio al soggetto. (...) Assia Noris \u00e8 davvero incantevole, John Lodge franco, umano, efficace, e anche molto bene l'Almirante nella parte del vecchio borsaiolo\".\nManifesti e locandine.\nI manifesti del film, per l'Italia, furono realizzati dal pittore cartellonista Sergio Gargiulo."}
{"id": "1612848", "revid": "1725809", "url": "https://it.wikipedia.org/wiki?curid=1612848", "title": "Telaio a pesi", "text": "Il telaio a pesi \u00e8 il tipo di telaio che veniva usato nell'antichit\u00e0. \u00c8 un telaio molto semplice che ha la caratteristica di cominciare a costruire il tessuto, contrariamente ai telai moderni, nella sua parte alta. Le sue caratteristiche strutturali e le procedure di lavorazione non permettono di realizzare tessuti di grandi dimensioni n\u00e9 di utilizzare filati molto sottili.\nStoria.\nFu il primo tipo di telaio inventato dall'uomo, nel periodo neolitico, e rimase in uso presso popoli antichi del Mediterraneo fin dopo la caduta dell'Impero romano d'Occidente. Dato il materiale deperibile con cui era realizzato, la traccia del suo uso ci \u00e8 data dai pesi che vengono rinvenuti numerosi negli scavi. Le immagini che li rappresentano sono molte: incise nei graffiti della val Camonica, sui vasi attici, negli affreschi di Pompei. \u00c8 il telaio che viene raffigurato accanto a Penelope.\nI pesi.\nI pesi da telaio venivano realizzati con vari materiali: pietra, argilla cruda, terracotta, bronzo, ossidiana. I pi\u00f9 comuni avevano forma cilindrica o a tronco di piramide a base quadrata, anche se rozzi o non ben rifiniti avevano un foro ad un'estremit\u00e0 per legarvi i fili. Quelli di sagoma \"reniforme\" di fori ne avevano due. Pesavano da decine di grammi a qualche etto, probabilmente in relazione alla dimensione del filo usato o al numero dei fili del mazzetto ad essi attaccato.\nStruttura.\nQuesto telaio \u00e8 estremamente semplice, una cornice fissa di forma rettangolare a cui vengono appesi i fili dell'ordito mantenuti in tensione da pesi. Costruito con pali di legno, anche semplici rami, due verticali per i montanti, due orizzontali come traverse che li collegano; potevano essere legati con lacci di cuoio o fibre vegetali, o meglio rifiniti con incastri.\nDue rami a forcella, che sporgono perpendicolarmente dai montanti possono creare i supporti per il bastone dei licci. Il telaio veniva appoggiato, leggermente inclinato a una parete o mantenuto verticale interrando i pali verticali nel terreno.\nUn paio di stecche, per tener in ordine i fili e un legnetto con il filo arrotolato come navetta completano il telaio.\nFunzionamento.\nAlla traversa superiore vengono legati i fili di ordito, che hanno una lunghezza non superiore a quella del telaio (non devono toccare terra). All'estremit\u00e0 inferiore di ogni mazzetto dei fili d'ordito della stessa \"serie\" (cio\u00e8 tutti pari o tutti dispari) si lega un peso, solitamente forato, in modo che risultino ben tesi. Una \"serie\" dei fili (mettiamo quelli pari) vengono collegati ad un bastone da lacci di filo che si chiamano licci, in modo che il tessitore, tirando il bastone verso di s\u00e9, apra il passo, cio\u00e8 separi la serie pari che viene avanti, da quella dispari, che rimane dietro, creando un varco in cui pone il filo di trama. Lasciando andare il bastone i fili ritornano nella posizione di partenza, che \u00e8 l'altro passo. La \"battitura\" si ottiene con un pettine a mano, battendo, cio\u00e8 avvicinando il filo dal basso verso l'alto al tessuto gi\u00e0 fatto. Il tessuto si comincia a costruire in alto, contro la traversa superiore e si pu\u00f2 fare fin che non ci si avvicina troppo ai pesi."}
{"id": "1612850", "revid": "1782831", "url": "https://it.wikipedia.org/wiki?curid=1612850", "title": "Luna crescente - Sacrarmonia", "text": "Luna crescente [sacrarmonia] \u00e8 un album della cantante italiana Antonella Ruggiero, uscito il 15 novembre 2001.\n\u00c8 un disco \"classico\", ovvero un disco che contiene brani del repertorio classico di tutto il mondo. In questo viaggio Antonella \u00e8 accompagnata musicalmente dagli Ark\u00e8 Quartet.\nQuesto disco nasce in seguito ad una serie di concerti classici, portati da Antonella nelle pi\u00f9 belle chiese e teatri antichi di tutta italia e del mondo.\nUn disco dalle sonorit\u00e0 pulite ed essenziali, registrato in modo perfetto, con Antonella che presta la sua voce in modo delicato e cristallino.\nUn disco di repertorio classico, \"ma non un disco di musica classica\", infatti gli arrangiamenti dei brani scorrono veloci, e molti brani richiamano le culture di vari paesi del mondo: Kyrie (missa Luba - dal repertorio africano), Gloria (misa criolla - dal repertorio argentino); oltre ad una famosissima carola natalizia della tradizione anglosassone (God rest you merry gentlemen).\nNell'album anche 2 pezzi inediti: \"Occhi di Bambino\" scritto da Antonella e Carlo Cantini e \"Notte\" di Sebastiano Cognolato. Un moderno \"Sanctus\" scritto da M. Colonna e L. Bigazzi e \"Lo frate Sole\", pezzo della tradizione francescana, scritto da A. Rossi.\nAll'interno del disco, oltre al repertorio classico/sacro, sono presenti 2 brani tratti da Libera (primo disco di Antonella): \"Corale Cantico\" e \"Il Canto dell'Amore\".\nQuasi in chiusura del disco, un pezzo del repertorio natalizio della tradizione cristiana: \"Adeste fideles\", dove la voce di Antonella arricchisce questo bellissimo brano e fa emozionare l'ascoltatore."}
{"id": "1612855", "revid": "237256", "url": "https://it.wikipedia.org/wiki?curid=1612855", "title": "Nikolaj Demidenko", "text": ""}
{"id": "1612856", "revid": "86599", "url": "https://it.wikipedia.org/wiki?curid=1612856", "title": "MACHO-96-BLG-5", "text": "La sigla MACHO-96-BLG-5 identifica un evento di microlensing della durata di circa 970 giorni verificatosi nella costellazione del Sagittario ad una distanza di circa 100.000 anni luce dal sistema solare, in direzione del bulge galattico.\nL'evento si sarebbe verificato a causa del transito davanti ad una stella posta ad una distanza maggiore di un MaCHO (\"Massive compact halo object\", oggetto compatto massiccio dell'alone), probabilmente un buco nero stellare isolato con una massa di circa 6 masse solari.\nL'esistenza di questo buco nero \u00e8 stata appurata a causa dell'effetto di lente gravitazionale che ha aumentato la luminosit\u00e0 della stella davanti a cui \u00e8 transitato: infatti la particolare forza di gravit\u00e0 del buco nero genera una curvatura dello spaziotempo tale da deflettere la luce della stella ed agire come una lente; in questo modo, la stella distante \u00e8 momentaneamente ingrandita e la sua luminosit\u00e0 risulta amplificata."}
{"id": "1612858", "revid": "1428919", "url": "https://it.wikipedia.org/wiki?curid=1612858", "title": "Jan Dibbets", "text": "Dopo aver studiato all'accademia di Belle Arti di Tilburg (1959-1963) prosegu\u00ec gli studi a Londra alla Saint Martin's School of Art. Le prime tele monocrome sono influenzate dalle scomposizioni spaziali di Piet Mondrian; a partire dal 1967 prosegue le proprie ricerche sulla manipolazione e percezione dello spazio e della luce utilizzando prevalentemente la fotografia e, negli anni '70, allargando per un certo periodo le ricerche al video. Inizialmente vicino alle esperienze della Land Art e dell'amico Richard Long con opere eseguite nel paesaggio (e.g. la partecipazione alla collettiva \"Arte povera - azioni povere\", Amalfi '68), Dibbets manifesta una attitudine prevalentemente ordinatrice e razionalistica nell'esplorazione dei meccanismi percettivi che da Mondrian discende fino ai paesaggi e agli interni olandesi del '600. Dopo il suo ritorno in Olanda realizza diversi cicli di opere tra cui \"Plough Projects\", \"Beach Projects\" e \"Perspective Corrections\"; questi ultimi lavori, realizzati nel 1969, hanno contribuito in larga misura alla sua fama. La ripetizione all'interno di leggeri scarti prospettici e luminosi \u00e8 un elemento frequente ed essenziale in riferimento alla tensione tra visione e illusione, dove il confronto \u00e8 con tutta la cultura rappresentativa dell'arte occidentale, dalla prospettiva rinascimentale a Monet. Dagli anni '80 gli elementi architettonici entrano in tensione percettiva con l'anamorfosi delle riproduzioni fotografiche applicate direttamente, senza altri supporti, a pareti, soffitti e pavimenti, finch\u00e9 negli anni '90 l'attenzione di Dibbets sembra concentrarsi sul tema della finestra, altro luogo simbolico della storia dell'arte e dell'arte nordica in particolare.\nNel 1972 realizza una mostra personale al padiglione olandese della Biennale di Venezia curato da Edy de Wilde.\nLe opere di Jan Dibbets sono conservate in diverse collezioni museali tra le quali: Castello di Rivoli a Torino, De Pont Museum a Tilburg, Walker Art Center a Minneapolis, Tate Gallery di Londra, Van Abbemuseum a Eindhoven."}
{"id": "1612861", "revid": "767487", "url": "https://it.wikipedia.org/wiki?curid=1612861", "title": "Infernal Affairs III", "text": "Infernal Affairs 3 () \u00e8 un film del 2003 diretto da Andrew Lau e Alan Mak.\nSi tratta del terzo capitolo di \"Infernal Affairs\", e si pone come intermezzo tra sequel e prequel del film originale (vd. midquel), dato che alterna eventi accaduti prima e dopo la storia del primo film utilizzando come \"momento spartiacque\" la morte del personaggio interpretato da Tony Leung. Diversamente dai precedenti due capitoli, questo film vira a tratti verso una dimensione quasi allucinata ed onirica. Pi\u00f9 precisamente, ci\u00f2 accade in alcune scene incentrate sul personaggio interpretato da Andy Lau, inseguito dal rimorso per la morte del suo amico-nemico e dal fantasma di Mary, ex moglie di Sam."}
{"id": "1612865", "revid": "287204", "url": "https://it.wikipedia.org/wiki?curid=1612865", "title": "Pere Tutusaus", "text": "Carriera.\nDopo aver gareggiato per alcuni anni nel campionato nazionale spagnolo di velocit\u00e0, passando dal 24\u00ba posto del 2004 al 7\u00ba del 2005, al 6\u00ba nel 2006, al 4\u00ba del 2007 e al 3\u00ba del 2008, nel 2008 prende anche parte al campionato Europeo Velocit\u00e0, sempre nella classe 125 e alla guida di una Aprilia, classificandosi al 5\u00ba posto nell'unica prova disputata ad Albacete per la sua assegnazione.\nPer quanto riguarda le competizioni del motomondiale, ha debuttato come wildcard nell'ultima gara dell'edizione 2006, in occasione del GP della Comunit\u00e0 Valenciana alla guida di una Derbi RS 125 R del team RACC Derbi, classificandosi al 26\u00ba posto.\nL'anno seguente ha gareggiato sempre nella classe 125 a bordo di una Aprilia RS 125 R del FMCV - Team Machado, prendendo parte a 4 GP come wildcard, quelli svoltisi in terra spagnola (GP di Spagna, di Catalogna e della Comunit\u00e0 Valenciana) e quello del Portogallo; al termine della stagione non ha per\u00f2 conquistato punti in classifica generale.\nNel motomondiale 2008 inizia la stagione da pilota titolare con l'Aprilia RS 125 R del team Bancaja Aspar, salvo venir sostituito dopo le prime undici gare in calendario da Adri\u00e1n Mart\u00edn, in seguito torna a correre l'ultima gara del campionato con il team Alpo Atletico de Madrid grazie ad una wildcard; al termine della stagione si \u00e8 classificato al 26\u00ba posto con i 9 punti guadagnati grazie ai piazzamenti nei Gran Premi di Cina, di Francia e di Germania.\nNel 2009 si sposta in Superstock 1000 FIM Cup con una KTM RC8 R del team Go Eleven - PMS. Non ottiene punti validi per la classifica mondiale piloti, facendo segnare come miglior risultato in gara il diciassettesimo posto al gran premio della Repubblica Ceca a Brno.\nContinua nella Superstock 1000 FIM Cup anche il 2010 sempre con la KTM 1190 RC8 R del team Go Eleven. In questa stagione porta la sua moto al settimo posto durante la gara di Valencia, ottenendo cos\u00ec il miglior risultato in questo campionato per la KTM.\nNel 2011 prende parte alla gara di Aragon della Superstock 1000 FIM Cup, nuovamente per il team Go Eleven ma con una Kawasaki ZX-10R, in sostituzione di Niccol\u00f2 Canepa; conclude la corsa al 23\u00ba posto."}
{"id": "1612868", "revid": "287204", "url": "https://it.wikipedia.org/wiki?curid=1612868", "title": "Irving Klaw", "text": "Biografia.\nKlaw nacque a Brooklyn, New York. La sua azienda di famiglia, Movie Star News, inizi\u00f2 come un negozio di riviste. Collaborando con la sorella Paula, che pos\u00f2 e prese parte a diverse foto, inizi\u00f2 il commercio di immagini bondage e fetish con l'ausilio di ballerine di burlesque come Baby Lake, Tempest Storm e Blaze Starr, utilizzate come modelle.\nKlawn pubblic\u00f2 e distribu\u00ec anche le avventure illustrate di artisti come Eric Stanton, Gene Bilbrew, Adolfo Ruiz e altri.\nNegli anni cinquanta si dedic\u00f2 al cinema; due dei suoi film pi\u00f9 conosciuti furono dei burlesque, \"Varietease\" (1954) e \"Teaserama\" (1955), entrambi con Bettie Page, mentre un terzo film del 1956 \"Buxom Beautease\" ebbe una diversa protagonista. Nello stesso periodo venne incoronato come \"re delle pin-up\".\nSempre in questo periodo, a causa della campagna moralista del senatore Estes Kefauver che attacc\u00f2 i fumetti additandoli come una delle cause della delinquenza minorile, Klawn fu costretto a chiudere l'attivit\u00e0 e a bruciare buona parte dei suoi negativi, circa l'80%; fortunatamente la sorella riusc\u00ec a salvare i lavori migliori.\nKramer mor\u00ec il 3 settembre 1966 a causa di un'appendicite.\nI figli Arthur e Jeffrey e suo nipote Ira Kramer attualmente gestiscono la Movie Star News.\nInfluenze culturali.\nDi lui si parla nel film diretto da Mary Harron, \"La scandalosa vita di Bettie Page\", uscito nel 2005. Nel film Klaw \u00e8 interpretato da Chris Bauer.\nLo scrittore e pittore Dino Buzzati lo cita quale fonte di ispirazione di alcune tavole della sua opera grafica \"Poema a fumetti\" del 1969."}
{"id": "1612875", "revid": "110157", "url": "https://it.wikipedia.org/wiki?curid=1612875", "title": "Chiesa di Santa Maria di T\u00fdn", "text": "La chiesa di Santa Maria di T\u00fdn (\"Kostel Matky Bo\u017e\u00ed p\u0159ed T\u00fdnem\"), detta anche semplicemente \"T\u00fdnsk\u00fd Chr\u00e1m\", \u00e8 una chiesa imponente di Praga che domina la piazza della Citt\u00e0 Vecchia ed \u00e8 il secondo santuario praghese dopo la cattedrale di San Vito.\nStoria.\nLa chiesa venne iniziata a costruire nel 1365, in stile gotico, e fu terminata nel 1511 con la finalizzazione della torre sud. Ben presto divenne il centro del riformismo boemo. Infatti gi\u00e0 dai primi del Quattrocento, e fino al 1620, fu la principale chiesa hussita della citt\u00e0. Il re Giorgio di Podebrady, che si recava in questa chiesa per ricevere la comunione \"utraquista\", fece collocare sulla facciata un calice d'oro. Il calice, successivamente alla battaglia della Montagna Bianca, venne fuso ed usato per la statua della Madonna che oggi orna la chiesa. All'interno della chiesa si trova, inoltre, la tomba dell'astronomo di Rodolfo II, Tycho Brahe.\nDescrizione.\nNonostante la chiesa costituisca uno dei principali punti di riferimento di Star\u00e9 M\u011bsto, \u00e8 pressoch\u00e9 impossibile apprezzarla se non da una considerevole distanza, perch\u00e9 \u00e8 racchiusa dalle case circostanti, alcune delle quali sono state costruite proprio a ridosso delle mura. La torre nord \u00e8 pi\u00f9 snella della torre sud, dove ci sono cinque scudi sopra la grande finestra: lo scudo della Citt\u00e0 Vecchia, dei Pernstejn, di Ladislao II, di Svamberg e della Croazia. L'interno, un tempo in stile gotico, venne restaurato in stile barocco dopo l'incendio del 1679. Ora, l'alta e stretta navata \u00e8 di un bianco abbagliante e, al livello del suolo, \u00e8 disseminata di pale d'altare barocche in nero e oro. Il portale nord della chiesa \u00e8 ornato con scene della passione di Cristo, opera del laboratorio di Peter Parler; questo famoso portone fu per anni l'entrata principale alla chiesa.\nUno degli altari della chiesa \u00e8 sormontato da una pala, opera del Maestro dell'Altare di Litom\u011b\u0159ice."}
{"id": "1612879", "revid": "764447", "url": "https://it.wikipedia.org/wiki?curid=1612879", "title": "Sabena", "text": "La Sabena NV, acronimo di \"Soci\u00e9t\u00e9 Anonyme Belge d'Exploitation de la Navigation A\u00e9rienne\" e indicata nei suoi primi anni di vita come SABENA, \u00e8 stata la compagnia aerea di bandiera del Belgio fino al 2001, anno della sua chiusura.\nStoria.\nFondata nel 1923 \u00e8 stata dichiarata fallita nel 2001. In quel momento era una delle pi\u00f9 antiche compagnie aeree soltanto pi\u00f9 giovane di KLM e Avianca fondate nel 1919. Nel 1949 la compagnia fu uno dei fondatori della \"Soci\u00e9t\u00e9 Internationale de T\u00e9l\u00e9communications A\u00e9ronautiques\" (SITA).\nPrima della seconda guerra mondiale rinfolt\u00ec la propria flotta con l'inserimento del DC-3 Dakota. Tuttavia occorrer\u00e0 attendere la fine della guerra per la ripresa dell'attivit\u00e0 in un periodo che sar\u00e0 di grande evoluzione per il trasporto aereo. Vengono cos\u00ec, via via introdotti altri modelli di aeromobile quali il DC-6, il Boeing 707, il Boeing 747 e il DC-10. Ad un certo punto pens\u00f2 anche di acquistare dei Concorde.\nDal 1946 alla data del suo fallimento, la compagnia non ha mai cessato di sviluppare la sua rete mondiale con un occhio di riguardo al continente africano per via delle colonie. Alcuni degli scali africani sono stati Kinshasa, Dakar, Entebbe, Douala, Kano, etc. Soltanto l'Asia rimase fuori dalla sua rete a parte le rotte per Tokyo e l'India.\nNel 1994, Paul Rusesabagina, il direttore dell'H\u00f4tel des Mille Collines, di propriet\u00e0 del gruppo Sabena, di Kigali, nell'ex territorio belga del Ruanda, ha dato rifugio a oltre 1.200 Tutsi e alcuni Hutu nell'hotel, salvandoli dal massacro compiuto dalla milizia Interahamwe durante il Genocidio del Ruanda. Tali eventi sono mostrati nel film \"Hotel Rwanda\" del 2004.\nTuttavia, nonostante le sue numerose attivit\u00e0, la Sabena non \u00e8 mai stata una compagnia molto redditizia. Come tutte le compagnie a carattere statale, subisce molte ingerenze politiche, le cui scelte peseranno sul futuro della Compagnia. Infatti nel 1993 Air France \naveva acquisito una minoranza con l'intento di creare il primo gruppo europeo e sviluppare un asse fra i due hubs Parigi e Brussels. \nLa rivalit\u00e0 interna fra le fazioni francofona e fiamminga non aiutano il progetto e quando la comunit\u00e0 europea non d\u00e0 il benestare alla fusione, nessuno si oppone obbligando quindi Air France a recedere da quella che poteva essere una iniziativa lungimirante.\nSuccessivamente, per aggirare il divieto, il Governo belga cede il 49% della societ\u00e0 all'azienda privata SAirGroup, societ\u00e0 svizzera e quindi extracomunitaria, che controlla Swissair ed altre societ\u00e0. La nuova azionista impone il riammodernamento della flotta con l'introduzione dei nuovi aeromobili Airbus, ordinandone 36, ben 17 pi\u00f9 di quelli effettivamente necessari. Ma la crisi generale del settore, acuita dall'attacco dell'11 settembre 2001, porta Swissair, gi\u00e0 afflitta da problemi interni, a non onorare gli impegni finanziari precedentemente presi con Sabena. Il 2 ottobre 2001 Swissair sospende le operazioni per fallire successivamente.\nIl mancato versamento da parte di Swissair obbliga quindi la Sabena a formalizzare il 3 ottobre 2001 la sua esposizione economica ed infine a sospendere definitivamente tutte le operazioni il 7 novembre 2001.\nNell'attivit\u00e0 di nuovo vettore aereo belga subentra la SN Brussels Airlines, che eredita i codici internazionali ed il logo di una \u00ab S \u00bb stilizzata.\nNel novembre 2006, cinque anni dopo il fallimento della Sabena, SN Brussels Airlines e Virgin Express annunciano di fondersi e dar vita alla \"Brussels Airlines\".\nFlotta.\nNel novembre 2001, alla data della chiusura, la flotta Sabena consisteva in 87 velivoli pi\u00f9 15 in ordine:"}
{"id": "1612888", "revid": "92723", "url": "https://it.wikipedia.org/wiki?curid=1612888", "title": "Villa Lante (Roma)", "text": "Villa Lante \u00e8 una villa urbana di Roma, sul Gianicolo, nel comprensorio anticamente occupato dagli \"Horti Getae\".\nStoria.\nQuesta residenza estiva fu realizzata tra il 1518 e il 1531 da Giulio Romano, per il toscano Baldassarre Turini, importante funzionario della corte dei papi Medici, Leone X e Clemente VII. La durata dei lavori si prolung\u00f2 a causa del sacco di Roma del 1527 da parte dei Lanzichenecchi.\nA Giulio Romano e aiuti della scuola di Raffaello si devono anche le decorazioni interne.\nRisale al 1533 un'iscrizione posta sulla villa che dice \"HINC TOTAM LICET AESTIMARE ROMAM\". In effetti il Gianicolo \u00e8 sempre stato considerato l'unico punto da cui si riusciva ad avere una visione circolare di tutta Roma. Solo ad esempio si pu\u00f2 citare la grande \"Veduta panoramica\" di Giuseppe Vasi del 1765, nonch\u00e9 (sia pure indirettamente) una lunga citazione di Stendhal relativa alla visione di Roma, contenuta nella Vita di Henri Brulard, Milano 2003, pp. 10-11.\nLa villa pass\u00f2 alla famiglia Lante nel 1551, poco dopo la morte di Turini avvenuta nel 1543, e ne prese il nome. I Lante ingrandirono il giardino, e quando, un secolo dopo, esso venne in parte espropriato per la costruzione delle mura gianicolensi, ne ebbero in cambio da Urbano VIII la villa di Bagnaia e il titolo di duchi di Bomarzo.\nLa famiglia Lante vendette la villa di Roma ai Borghese nel 1817, i quali, dopo solo 20 anni, la cedettero nel 1837 alla Congregazione della Societ\u00e0 del Sacro Cuore di Ges\u00f9, che la utilizz\u00f2 per il suo Noviziato romano. Tuttavia, dopo poco tempo, la villa risult\u00f2 piccola per ospitare il Noviziato. Venne pertanto affittata prima al pittore francese Antoine Favard e successivamente all'archeologo tedesco Wolfgang Helbig e a sua moglie Nadina, che la acquistarono nel 1909. Pass\u00f2 infine, nel 1950, allo Stato finlandese, che vi ha installato la propria ambasciata presso la Santa Sede e l'\"Institutum Romanum Finlandiae\", centro della ricerca archeologica finlandese in Italia.\nCaratteri architettonici.\nSorge su dei resti classici di forma molto regolare (forse la villa di Marziale), la pianta che ne risulta \u00e8 un quadrato con in fronte un loggiato (loggia del giardino). La facciata d'entrata costituita da un portico centrale con una gradinata di 7 gradini (pi\u00f9 di un podio, caratteristica delle ville dell'epoca). Di fronte al portico, sullo stesso asse, un vialetto che attraversa il giardino geometrico. Tutto su base quadrata, tranne il loggiato. Soffitti del 1\u00ba piano voltati. Il basamento \u00e8 pseudo-dorico, con fregio astratto e sopra un ordine ionico stuccato con il capitello schiacciato. Le finestre hanno sopra una cornice ionica. Ogni facciata deve essere diversa. Il loggiato ha le serliane (pi\u00f9 luce, Bramante). Tenta di dare un ritmo simmetrico alla facciata adottando un ordine massiccio. I rapporti \u00be e 2/3 per larghezza e altezza sono accuratamente studiati e applicati alle grandezze delle stanze non tanto agli ordini. Usa la radice di 2 per le proporzioni del loggiato. Tutta la villa \u00e8 costruita quindi secondo le proporzioni vitruviane."}
{"id": "1612889", "revid": "767487", "url": "https://it.wikipedia.org/wiki?curid=1612889", "title": "8mm 2 - Inferno di velluto", "text": "8mm 2 - Inferno di velluto (\"8mm 2\") \u00e8 un film del 2005 diretto da J.S. Cardone.\nFilm thriller destinato all'home video, il cui titolo fa pensare ad un sequel del film del 1999 con Nicolas Cage \"8mm - Delitto a luci rosse\", bench\u00e9 le storie dei due film non abbiano nulla a che vedere l'una con l'altra.\nTrama.\nBudapest. David e Tish sono una coppia di americani, ricchi e benestanti, in procinto di convolare a nozze. Un giorno, recandosi in vacanza alle terme, fanno la conoscenza di una donna, Risa, che fa il bagno in piscina completamente nuda. David, profondamente colpito dal fascino della ragazza, prende informazioni su di lei e, andando con Tish a ballare in una discoteca, la rivedono in mezzo alla pista da ballo. Risa inizia a ballare in modo molto sensuale e provocante con Tish, sotto gli occhi stupiti di David. Tish, evidentemente eccitata dal fare di Risa, propone al futuro marito di fare una cosa a tre.\nFinita la vacanza alle terme, tutto sembra tornato normale per David e Tish: David impegnato con un affare petrolifero, Tish nei preparativi per il matrimonio. Un giorno David riceve una busta assieme alla corrispondenza. Aprendola, scopre con raccapriccio che qualcuno ha fotografato il loro amplesso, ricattandoli e chiedendo loro 200.000 dollari. La coppia non ci sta e decide di avventurarsi nel mondo della pornografia di Budapest, alla ricerca del ricattatore. Decidono comunque di pagare la somma, e si incontrano col ricattatore nei pressi di un luna park abbandonato. Lo scambio per\u00f2 non riesce, e il ricattatore fugge lasciando per\u00f2 la valigia coi soldi. La coppia riesce ad ottenere l'indirizzo del loro aguzzino, ma lo trovano seduto sulla poltrona, morto.\nDopo altre indagini, riescono a rintracciare il locale dove Risa si esibiva, e qui riescono anche a conoscere il suo indirizzo, ma la trovano morta nella vasca da bagno. Qualcuno si fa vivo comunicando che ora il prezzo \u00e8 aumentato ad un milione di dollari. David vorrebbe recarsi solo all'appuntamento, ma Tish insiste. Vengono per\u00f2 intercettati da un detective che nel frattempo aveva seguito i due. Tish aspetta in auto, osservando sia David che il detective entrare nel capannone luogo dell'incontro. Sentiti per\u00f2 dei colpi di arma da fuoco, Tish irrompe nell'edificio notando il detective riverso a terra, morto, mentre una telefonata la avverte che David \u00e8 stato preso in ostaggio e che per liberarlo vogliono cinque milioni di dollari, uno per il video e quattro per la vita di David.\nTish riesce a trovare i soldi richiesti e, dopo una ricerca estenuante per mezza Budapest, ritrova David vivo in uno scantinato. Passa del tempo: i due si sono sposati e la vita sembra ritornata normale, ma nel finale, sulla metropolitana, Tish scorge sul treno opposto David, assieme a Risa, al detective ed al ricattatore. David incrocia lo sguardo allibito di Tish, che in quel momento capisce di essere stata ingannata sia economicamente che riguardo ai sentimenti che prova per lui."}
{"id": "1612896", "revid": "1305772", "url": "https://it.wikipedia.org/wiki?curid=1612896", "title": "David Jaffe", "text": "Attualmente risiede a San Diego. \u00c8 sposato ed ha due figli.\nHa frequentato l'University of Southern California a Los Angeles e cerc\u00f2 di accedere alla prestigiosa scuola di film dell'universit\u00e0 senza riuscire a venirvi ammesso. Dopo aver perseguito per qualche anno il sogno di diventare regista, si \u00e8 rivolto alla progettazione di videogiochi.\n\u00c8 conosciuto in particolare per aver creato i giochi della serie \"Twisted Metal\" (Sony) e \"God of War\". Sia il gioco \"Twisted Metal: Black\", che \"God of War\" sono inseriti nella lista che raggruppa i 25 migliori videogiochi di tutti i tempi per PlayStation 2 (\"Top 25 PS2 Games of All Time\") del sito IGN.com (\"Image Game Network\"), rispettivamente al nono e al primo posto.\nOpere.\nHa inoltre avviato due progetti poi cancellati (\"Dark Guns\", per PSone, e \"Heartland\" per PSP)."}
{"id": "1612899", "revid": "94647", "url": "https://it.wikipedia.org/wiki?curid=1612899", "title": "Piede dell'atleta", "text": ""}
{"id": "1612900", "revid": "599013", "url": "https://it.wikipedia.org/wiki?curid=1612900", "title": "Carlo Mupo", "text": "Ha giocato in Serie A col fra il 1958 ed il 1961 e fra il 1963 ed il 1964.\nCarriera.\nFratello di Pasquale Mupo, anche lui calciatore professionista, cominci\u00f2 la sua carriera con il in IV Serie nel 1956. La stagione successiva pass\u00f2 al , in cui milit\u00f2 sette stagioni, quattro di Serie A e tre di Serie B, collezionando in tutto 125 presenze, senza nessuna rete. Nel 1964 and\u00f2 alla in Serie C, dove ottenne la promozione in Serie B, la prima nella storia della squadra calabrese. Gioc\u00f2 poi tre stagioni di Serie B con la , fino al suo ritiro. Vest\u00ec la maglia amaranto 84 volte, siglando anche due reti.\nIn carriera ha totalizzato complessivamente 85 presenze in Serie A e 103 presenze e 2 reti in Serie B."}
{"id": "1612902", "revid": "827882", "url": "https://it.wikipedia.org/wiki?curid=1612902", "title": "Gian Carozzi", "text": "Gli anni della formazione.\nLa formazione artistica di Carozzi ha inizio frequentando il Liceo artistico di Genova, presso il quale decide di coltivare la giovanile attitudine verso il disegno e la pittura. La solida istruzione storico-artistica, peraltro, gli deriva dal curioso sforzo di autodidatta, pi\u00f9 che dall'insegnamento scolastico. Ha da poco intrapreso la carriera di artista quando all'et\u00e0 di ventidue anni \u00e8 chiamato sotto le armi: dopo un periodo di addestramento svolto a Milano, scongiurata l'ipotesi di entrare a far parte dell'ARMIR (probabilmente grazie all'intervento di un ufficiale dell'esercito, amico del padre), Carozzi \u00e8 assegnato in forza in Grecia. Tornato in Italia verso l'estate del 1943, decide - dopo l'8 settembre - di unirsi alle bande partigiane di Giustizia e Libert\u00e0 che operano sull'Appennino tosco-emiliano. Durante la militanza sfugge a un rastrellamento tedesco in Val di Magra nascondendosi dentro un canneto posto in prossimit\u00e0 di uno stagno; \u00e8 costretto a rimanere nascosto ventiquattro ore prima di poter riparare via tra filari di fagioli. Con l'incoscienza della sua giovane et\u00e0, il partigiano Carrozzi passa illeso di vicenda in vicenda fino al '45.\nNell'estate del '45 si reca in bicicletta a Firenze, dove - insieme all'amico scrittore Manlio Cancogni - visita una mostra di arte francese allestita a Palazzo Pitti e curata da Bernard Berenson: viene folgorato dalla pittura di Paul C\u00e9zanne, di cui ammira undici quadri appartenenti alla collezione di Egisto Paolo Fabbri e Charles Alexander Loeser. Da quell'incontro fondamentale con l'opera dell'artista di Aix-en-Provence si fa ancora pi\u00f9 rigorosa e fanatica la ricerca intrapresa da Carozzi fin dai primi anni della formazione, cio\u00e8 il tentativo di cogliere, per mezzo della pittura, l'essenza della realt\u00e0, il vero contenuto di significato degli oggetti, tralasciando ci\u00f2 che \u00e8 superfluo e - per ci\u00f2 solo - effimero. In quell'epoca le giornate di Carozzi sono infatti tutte spese ad analizzare la costruzione c\u00e9zanniana nel suo studiolo. L'artista vive con la moglie e il bambino in una casa di campagna a mezza costa del promontorio di Monte Marcello, nel comune di Ameglia.\nSi sveglia all'alba, dipinge accanitamente da mattino a sera, mai soddisfatto, disfacendo di continuo il proprio lavoro.\nA La Spezia nel 1947 nasce, grazie all'attivismo irrefrenabile di Vincenzo Frunzo e all'appoggio etico-critico di Corrado Cagli, il \"Gruppo dei Sette\" di cui Carozzi entra a far parte (gli altri sodali sono: Gino Bellani, Carlo Giovannoni, Guglielmo Carro, Vincenzo Frunzo, Bruno Guaschino, e Giacomo Porzano). \n&lt;br&gt;L'anno successivo visita un'edizione particolarmente significativa della Biennale di Venezia, venendo a contatto per la prima volta con la pittura non figurativa: ha modo di apprezzare l'opera di Kandinskij, pittore sul quale muter\u00e0 il proprio giudizio nel corso degli anni, cos\u00ec come - nella collezione Guggenheim - \u00e8 impressionato da Jackson Pollock, allora artista semi-sconosciuto. Colto da un entusiasmo sincero e travolgente, abbandona frettolosamente l'esperienza c\u00e9zanniana e si butta a capofitto nella pittura astratta, seguendo e rielaborando le intuizioni degli artisti che pi\u00f9 lo avevano suggestionato: i risultati di allora sono opere originali, istintive, in parte anche casuali. L'influenza dell'espressionismo astratto \u00e8 dunque evidente soprattutto nei quadri del '48, tele che per\u00f2 gi\u00e0 anticipano la pi\u00f9 innovativa pittura successiva di Carozzi.\nNel 1949, anno della rinascita del Premio di pittura Golfo della Spezia, Carozzi \u00e8 subito premiato da una commissione presieduta da Valentino Bompiani e composta da Carlo Carr\u00e0 e Carlo Ludovico Ragghianti per l'opera \u201cMetamorfosi della Grotta Azzurra\u201d, un esempio dell'eco surreale che caratterizza la sua arte fino alla partenza per Milano.\nL'esperienza milanese.\nIn quegli anni la capitale italiana dell'arte \u00e8 Milano, dove i movimenti pittorici - avanguardisti e non - si moltiplicano e si fondono. Giancarlo Carozzi non pu\u00f2, dinanzi a questo fervore di iniziative, espositive ed estetiche, non recarsi 'sul posto' per verificare e conoscere da vicino figure e comportamenti.\n\u00c8 chiaro che la sua vita sarebbe stata una \u201cvita d'artista\u201d.\nLascia La Spezia nel 1949 per Milano, dove trova un impiego nella pubblicit\u00e0: anche in questo campo avr\u00e0 modo di dimostrare grande abilit\u00e0. Carozzi \u00e8 gi\u00e0 tecnicamente maturo, tra fondamentali accademici, la giovanile passione c\u00e9zanniana e una prima conversione all'avanguardia artistica.\nEssere pittori astratti rappresenta in quel momento, pi\u00f9 che una scelta di campo, una sorta di conversione fideistica, un modo brusco di tagliare i ponti con la tradizione figurativa.\nA Milano partecipa al \"Premio Diomira\" per giovani artisti al di sotto dei trent'anni; l'opera che espone colpisce l'attenzione di Carlo Cardazzo che gli dedica una mostra personale presso la Galleria del Naviglio.\nBeniamino Joppolo, nell'introduzione alla mostra di Carozzi del 1950 lo definisce \u00abun pittore surrealista ma surrealista di un surrealismo che ha saputo seguire il surrealismo nel suo logico divenire. Difatti i piani, le atmosfere, e anche gli oggetti, le forme, i movimenti si muovono in una realt\u00e0 intuita esistente ma non controllabile con occhi, tatto, orecchie\u00bb.\nForme biomorfe di una realt\u00e0 pi\u00f9 extra-terrestre che naturale, rocce dalle genesi organiche che s'impossessano di un trasognato palcoscenico che richiama l'esperienza metafisica di De Chirico, proiettato su un infinito con pianeti e stelle: ci\u00f2 rende il surrealismo di Gian Carozzi una \u201cterza via\u201d pi\u00f9 vicina all'astrattismo: il quadro non comprende una realt\u00e0 fatta di elementi onirici ma verosimili (come nella pittura di Dal\u00ed), quanto piuttosto una realt\u00e0 fantastica, realizzabile e realizzata solo nella forma del pensiero.\nIl 1950 \u00e8 un anno molto prolifico per Carozzi, partecipa infatti alla XXV Edizione della Biennale di Venezia e ottiene al \"Premio del Golfo\" il riconoscimento della giuria presieduta da Carlo Ludovico Ragghianti e composta da Renato Guttuso, Felice Casorati, Carlo Carr\u00e0, Marco Valsecchi e Ubaldo Formentini.\nCarozzi e lo Spazialismo.\nA Milano intanto giunge da Buenos Aires Lucio Fontana che porta con s\u00e9 il \u201cManifesto Bianco\u201d e comincia a proporre vari documenti sullo Spazialismo alla comunit\u00e0 artistica.\nAlla Galleria del Naviglio di Milano Carozzi vede \u201cAmbiente spaziale a luce nera\u201d e ascolta la conferenza di Beniamino Joppolo, pittore e scrittore teorico dello Spazialismo; in quei giorni assiste alla spaccatura definitiva (sia politica che culturale) del Fronte nuovo delle arti; va alla presentazione della quarta cartella, alla Galleria Salto, di Arte Concreta (con litografie, tra gli altri, di Afro, Soldati, Veronesi, Dorfles e Fontana).\nLegge poi con crescente curiosit\u00e0 la \u201cProposta di un regolamento del Movimento Spaziale\u201d firmata ovviamente da Lucio Fontana e da Milena Milani, Giampiero Giani, Beniamino Joppolo, Roberto Crippa e Carlo Cardazzo. \u00c8 \"per caso\" tra i fondatori dello Spazialismo.\nLa mostra di Carozzi ai Navigli ha un enorme successo e Fontana, vedendo i suoi quadri, lo avvicina per dirgli: \u00abTu sei un pittore spaziale \u00bb.\nQualche giorno dopo viene scritto il Manifesto dell'arte spaziale e Carozzi si accorge che tra i firmatari compare anche il suo nome.\nPi\u00f9 tardi firmer\u00e0 - con maggiore consapevolezza ma mai con eccessiva convinzione - il Manifesto dell'arte spaziale per la televisione.\nDal 1950 al 1952 partecipa alla vita e alle mostre degli Spazialisti: \"Giancarozzi\" (questo l'alias con cui compare nelle locandine) espone alle mostre del gruppo con Lucio Fontana, Roberto Crippa, Gianni Dova, Beniamino Joppolo, Cesare Peverelli, Mario Deluigi.\nMa si ricordano anche serate al bar, dibattiti alla Galleria del Naviglio, incontri in cui Joppolo ha la funzione di teorico del movimento; nonostante la giovane et\u00e0, Gian Carozzi \u00e8 considerato da molti del gruppo un capofila e un maestro.\n\u00c8 evidente l'estrema variabilit\u00e0 di compagine che caratterizza il fronte Spazialista: a conferma del fatto che si tratta di un raggruppamento artificioso, con forti intenti promozionali, all'interno del quale Fontana offre un grande carisma, ma poi ciascuno opera in sostanziale autonomia.\nCarozzi ricorder\u00e0 quei momenti dicendo di essersi annoiato: la sua giovinezza gli impedisce di aderire fino in fondo alla poetica spazialista e di spingersi molto oltre il fascino verso Lucio Fontana, uomo assai pi\u00f9 maturo e artista dal grande genio.\nChiunque avrebbe cavalcato il successo garantitogli dall'appartenenza allo Spazialismo, Gian Carozzi no. L'ambiente inizia presto ad annoiarlo e a riempirlo di dubbi: lentamente si stacca dal gruppo e torna a vivere da solo: non \u00e8 intenzionato a commercializzare la propria pittura e la pubblicit\u00e0, nella quale si distingue per originalit\u00e0 ed eleganza, gli d\u00e0 di che vivere.\nA distanza di tempo l'artista giudicher\u00e0 gli anni spazialisti come un'esperienza negativa; in verit\u00e0 - osservando i suoi quadri di allora - si osserva la singolarit\u00e0 e pluralit\u00e0 del concetto spaziale di Gian Carozzi, che \u00e8 - senza dubbio - orientato verso il non contingente, e sviluppa nuove forme e simboli appartenenti al subconscio o - meglio ancora - brillanti intuizioni di una realt\u00e0 immaginaria, che evoca la realt\u00e0 conosciuta senza rappresentarla.\nGli anni di Parigi.\nNel \u201857 a Milano il padrone di casa decide d'aumentargli l'affitto: Gian Carozzi pensa quindi di lasciare l'appartamento \u00abMa dove andare? Cambiare per cambiare perch\u00e9 non Parigi?\u00bb.\nQuando arriva a Parigi la citt\u00e0, con le sue case bianche di neve, i lungosenna brumosi, gli sembra bellissima: ne nasce un amore che durer\u00e0 vent'anni.\nAffitta uno studio in rue d'Assas, proprio accanto allo scultore Zadkine e al giardino del Luxembourg.\nA Parigi ritrova Cancogni che era corrispondente del \"l'Espresso\", e Joppolo che, allontanatosi dallo Spazialismo, vi abitava gi\u00e0 da un anno; non conosce nessun altro.\nLa vita a Parigi per un pittore \u00e8 durissima, Carozzi conosce pittori di fama che trascorrono una vita miserevole, lavorando moltissimo e vivendo con molto poco \u00aba Parigi - dice Carozzi - nessuno viene chiamato maestro come succede in Italia\u00bb.\nEspone al Salon d'Automne, al Salon des R\u00e9alit\u00e9 Nouvelle, al Salon de Versailles e al Gran Palais all'esposizione \"Pr\u00e9sence Europ\u00e9enne\" e \"Art Contemporaine International\" dove rappresenta l'Italia con Arnaldo Pomodoro, Alberto Burri, Lucio Fontana, Giuseppe Capogrossi e Roberto Matta.\nEsegue, per la \"I.T.T.\" francese, pitture di grandi dimensioni per la sala del consiglio d'amministrazione e negli stabilimenti di Saint Omer, oltre ad una serie di pitture murali.\nDiviene amico del pittore russo Simon Segal, uno degli ultimi esponenti della Scuola di Parigi e fautore di un neo-espressionismo particolarmente efficace nel ritratto; conosce alcuni artisti italiani che abitavano a Parigi tra cui il vecchio Gino Severini (futurista della prima ora), Alberto Magnelli e lo scultore Carlo Sergio Signori.\nLa sua amicizia con lo scultore \u00c9mile Gilioli inizia invece nel '62: Carozzi si reca nel suo studio e le opere di Gilioli lo affascinano moltissimo.\nA sua volta Gilioli visita l'atelier di Carozzi ed esprime il proprio apprezzamento. Lo scultore parigino, che dopo una vita assai dura era arrivato al successo pochi anni prima con un'importante mostra da Carr\u00e9, \u00e8 famoso per non prestare alcun aiuto agli altri artisti.\nTuttavia, con grande sorpresa di Carozzi, si presenta un giorno nel suo studio con un collezionista belga che acquista diverse tele.\nGli incontri sono molto frequenti, spesso i due si ritrovano in un campetto vicino al Cimitero di Montparnasse dove si tengono, con altri artisti, accanite partite a bocce.\nGilioli ama avere a cena nel suo studio gli amici pittori e scultori; da lui Gian Carozzi conosce - tra gli altri - Serge Poliakoff, Jean Dewasne, Yaacov Agam, Jean Deyrolle.\nQuesti contatti possono indurre a pensare che Carozzi abbia una vita \u00abmondana e brillante\u00bb, in verit\u00e0 si tratta di brevi e saltuarie pause all'interno di una vita solitaria.\nIl Louvre \u00e8 la sua vera casa. L'artista ama trascorrere ore dinanzi alla pittura italiana, oltre ad una particolare predilezione per Poussin, Chardin e Corot.\nNei suoi quadri, specialmente degli ultimi anni, sono evidenti le lezioni di questi maestri.\nGian Carozzi trascorre giornate intere davanti al cavalletto, ma spesso la tela rimane bianca oppure, dopo aver lavorato, distrugge quello che ha fatto, soffrendo di un'eterna insoddisfazione che lo tormenter\u00e0 per l'intera carriera.\nSegue tutte le mostre, che sono moltissime, e le idee gli si confondono sempre di pi\u00f9; a Parigi per\u00f2 Carozzi ha la possibilit\u00e0 di superare la crisi da sovraffollamento di immagini rifugiandosi al Jeu de Paume ove pu\u00f2 - per l'ennesima volta - dialogare in silenzio con il \u201csuo\u201d C\u00e9zanne, autore spartiacque della sua formazione e passione giovanile mai estinta.\nLa Grande Chaumi\u00e8re.\nSi accorge per\u00f2 che con l'esperienza astratta, abbandonato completamente il disegno, ha perso la capacit\u00e0 costruttiva appresa negli anni di studio. Decide quindi di abbandonare per il momento la pittura e di dedicarsi al solo disegno. A Montparnasse, il quartiere nel quale abita, c'\u00e8 l'Accademia della Grande Chaumi\u00e8re, dove hanno lavorato pittori illustri, da Corot a Matisse.\nL\u00ec, da mattino a sera, le modelle si susseguono le une alle altre in tutte le pose possibili, e si lavora, assieme ad altre 20-30 persone dai sedici agli ottanta anni, in un silenzio assoluto.\nGian Carozzi disegna spesso col modello per tutto il giorno, passando da grandi disegni a carbone molto studiati a schizzi rapidi e immediati.\nQuesto lavoro oscuro e faticoso dura tre anni ma risulta - per il pittore - indispensabile: l'esperienza della Grande Chaumi\u00e8re, insieme all'instancabile studio dei grandi, induce Gian Carozzi ad una lenta revisione della propria arte.\nParigi ha quindi significato per l'artista una sorta di lungo esercizio preparatorio, pi\u00f9 umano che estetico forse, al suo splendido ritorno alla figurazione.\nIl ritorno in Italia e alla pittura figurativa.\nNel 1979 l'artista decide il ritorno nella terra d'origine, la Val di Magra, scegliendo in particolare la citt\u00e0 di Sarzana, dove \u00e8 autore delle quattordici tavole a colori del libro \"La cucina della Lunigiana\", edito da Longanesi.\nNella sua decisiva maturazione artistica rinuncia volontariamente al \u201ccolore-colore\u201d, lavora essenzialmente con le \u201cterre\u201d che sono fondamentalmente il colore dell'affresco.\n\u00abQuesto non vuol dire - precisa Carozzi - che io non ami i grandi coloristi, e Matisse per primo\u00bb; la scelta dei colori aiuta a comprendere l'atmosfera che, con le preponderanti \u201cterre\u201d, l'artista vuole ricreare, ovvero la realt\u00e0 umano-naturale che egli ha assimilato e trasformato durante il soggiorno parigino, in un appuntamento permanente con il nucleo delle cose: le sue nature morte, i suoi paesaggi, anche alcuni suoi ritratti, sono un elogio del micros in luogo del macros, dove il micros assurge a sintesi e a geometria costruita, in linea con l'irraggiungibile modello c\u00e8zanniano.\nNelle nature morte Carozzi richiama l'esperienza di Chardin e di C\u00e9zanne attraverso l'evidenza plastico-emotiva delle forme e l'impostazione prospettica appena forzata per consentirci una visione insieme profonda e globale dell'immagine.\nViene meno per\u00f2 ogni piacevolezza coloristica.\nLa sua tavolozza \u00e8 tendenzialmente omogenea e si imposta su timbri piuttosto spenti, nel cui impasto riconosciamo un alto numero di variazioni cromatiche tenute in sordina dalla matericit\u00e0 del colore.\nNel 1984 il Comune della Spezia gli dedica un'antologica al Centro Allende, curata dal critico Ferruccio Battolini, mentre nel 1986 esegue una serie di cartoni matissiani per la realizzazione di vetrate destinate alla sede centrale della Cassa di Risparmio della Spezia.\nDal 1998 al 2000 Carozzi giunge persino a riproporre, con ironia ma devoto rispetto, iconografie cinque-secentesche da Raffaello, Tiziano e Diego Vel\u00e1zquez, con uno spirito non del tutto estraneo alla passione di Francis Bacon per il ritratto di Papa Innocenzo X, quadro di Velasquez pi\u00f9 volte interpretato dall'artista irlandese.\nSono gli anni dei \u201cCardinali\u201d: Carozzi riprende il tema degli altri prelati e vuole rappresentare il potere temporale della Chiesa attraverso sguardi privi di ogni mitezza pastorale e mediante una parziale dissoluzione delle figure, simbolo della corruzione profonda del Porporato.\nL'artista \u00e8 ispirato dallo scandalo che nel 1998 coinvolge il cardinal Giordano, accusato di associazione per delinquere finalizzata all'usura.\nLa produzione figurativa degli ultimi trent'anni di vita \u00e8 ansia di sintesi, tensione all'astratto, riduzione all'essenziale per cogliere il senso originale delle cose; ma questa lunga ricerca, iniziata negli anni quaranta, non pu\u00f2 ghermire l'essenza della realt\u00e0 e pu\u00f2 solo tramutarsi in un ciclo infinito tra figurazione e astrazione: le ultime forze di Carozzi - pittore instancabile - saranno impiegate in un estremo, interrotto, ritorno all'astrattismo che racchiude in s\u00e9 il senso dell'intera opera dell'artista.\nNell'agosto 2000 la citt\u00e0 di Sarzana gli dedica una grande mostra, articolata in due prestigiosi spazi: vengono esposte in una sezione le opere del periodo spaziale-milanese dal 1949 al 1955, in un'altra le opere recenti dal 1985 al 2000.\nDel 2003 \u00e8 invece la mostra \"Carozzi, 1956-1960\", \"organizzata dalla galleria sarzanese\" Cardelli &amp; Fontana.\"\nGian Carozzi si spegne nella notte fra sabato 19 e domenica 20 gennaio 2008 nell'ospedale di Sarzana all'et\u00e0 di 87 anni."}
{"id": "1612903", "revid": "1522738", "url": "https://it.wikipedia.org/wiki?curid=1612903", "title": "InGen", "text": ""}
{"id": "1612904", "revid": "2000571", "url": "https://it.wikipedia.org/wiki?curid=1612904", "title": "Spostamento virtuale", "text": "In meccanica razionale, uno spostamento virtuale formula_1 di un punto materiale in moto in un sistema dotato di vincoli \u00e8 definito come:\nIn pratica, se i vincoli cui il punto materiale, o il punto dello spazio delle configurazioni, \u00e8 sottoposto sono mobili, lo spostamento virtuale considera soltanto lo spostamento del punto \"sul\" vincolo cos\u00ec come questo \u00e8 posizionato al tempo formula_2, al contrario dello spostamento reale, che considera anche il moto del vincolo. Se invece i vincoli sono fissi, l'insieme degli spostamenti virtuali coincide con l'insieme degli spostamenti possibili.\nPu\u00f2 essere utile (soprattutto in scienza delle costruzioni) immaginare uno spostamento virtuale di una certa struttura \"congelata\" ad un certo istante di tempo, come un possibile movimento infinitesimo della stessa in previsione a quelli che potrebbero essere gli spostamenti reali. \nCaratterizzazione formale.\nL'1-forma differenziale associata ad un insieme di vettori posizione che caratterizzano il sistema, formula_3, che sono funzioni di altre variabili formula_4, i quali generano lo spazio delle configurazioni, e del tempo, formula_2 pu\u00f2 essere espresso come segue:\nDove il secondo termine a destra dell'uguale rappresenta lo spostamento virtuale:\nCome caso particolare di spostamento infinitesimo, solitamente indicato formula_8, uno spostamento virtuale, indicato formula_9, \u00e8 riferito a un cambiamento infinitesimo nelle coordinate di posizione di un sistema cos\u00ec che le equazioni dei vincoli rimangano soddisfatte.\nLa seconda equazione \u00e8 utilizzata nella meccanica lagrangiana per collegare le coordinate generalizzate, formula_10, al lavoro virtuale, formula_11, e alle forze generalizzate, formula_12. Nella meccanica analitica il concetto di spostamento virtuale, collegato al concetto di lavoro virtuale ha senso solo se applicato a un sistema fisico vincolato. \nPer esempio, se un corpo \u00e8 costretto a muoversi su una circonferenza verticale la sua posizione pu\u00f2 essere rappresentata dalla coordinata formula_13, che indica l'angolo a cui si trova il corpo. Se il corpo si trova al culmine della circonferenza alzarlo dalla sua quota formula_14 ad un'altezza formula_15 comporta la messa in atto di uno spostamento infinitesimo, ma viola la equazioni di vincolo. Il solo spostamento virtuale possibile consiste nel muovere il corpo, che si trova in formula_13, in una nuova posizione formula_17, dove formula_18 pu\u00f2 essere negativo o positivo.\nVa osservato che uno spostamento virtuale \u00e8 necessariamente spaziale, infatti, quando vengono eseguiti il tempo \u00e8 fissato; per questo, quando si calcolano i differenziali virtuali di quantit\u00e0 che sono funzioni delle coordinate spaziali e temporali non si tiene conto della dipendenza dal tempo."}
{"id": "1612910", "revid": "237256", "url": "https://it.wikipedia.org/wiki?curid=1612910", "title": "Lev Nikolajevi\u010d Oborin", "text": ""}
{"id": "1612913", "revid": "486946", "url": "https://it.wikipedia.org/wiki?curid=1612913", "title": "Boris Vasiljevic Spasskij", "text": ""}
{"id": "1612914", "revid": "185700", "url": "https://it.wikipedia.org/wiki?curid=1612914", "title": "Lady di ferro", "text": ""}
{"id": "1612916", "revid": "287204", "url": "https://it.wikipedia.org/wiki?curid=1612916", "title": "Penisola di Avalon", "text": "La penisola di Avalon \u00e8 una vasta penisola (\u00a0km\u00b2) localizzata all'estremit\u00e0 sudorientale dell'isola di Terranova. \u00c8 abitata da 242.875 persone, approssimativamente il 49% dell'intera popolazione di Terranova.\nLa penisola di Avalon ha approssimativamente la forma di una stella a cinque punte, in quanto \u00e8 formata da quattro penisole ed \u00e8 collegata al resto dell'isola dall'istmo di Avalon, largo appena 5 km. Nella penisola di Nord-Est, c'\u00e8 St John's, capitale della provincia canadese di Terranova e Labrador. Le sue quattro baie (Trinity Bay, Conception Bay, St. Mary's Bay e la baia di Placentia) sono state a lungo le basi da cui partivano le flotte di Terranova per la pesca nei Grandi Banchi.\nDal punto di vista geologico, la penisola di Avalon \u00e8 costituita da rocce sedimentarie e vulcaniche del Precambriano. L'oceano Atlantico si apr\u00ec, circa 150 Ma di anni fa, seguendo l'antica catena sorta dall'orogenesi caledoniana, ossia l'antico sistema montuoso del Paleozoico sorto per l'interazione degli antichi continenti Laurentia (la base dell'attuale America settentrionale) e Baltica (la base delle regioni dell'Europa settentrionale). L'apertura tuttavia non coincise esattamente con quella vecchia sutura. L'analisi dei fossili, infatti, mostra che la penisola di Avalon, finita dalla \"sponda\" di Laurentia, in realt\u00e0 \u00e8 geologicamente simile al Galles, alla Spagna e al Nordafrica. In altri termini, la penisola di Avalon \u00e8 differente dal resto dell'isola di Terranova e simile ai territori posti sulla sponda europea dell'Atlantico. In realt\u00e0 la penisola di Avalon \u00e8 differente geologicamente anche dalle terre derivate dal paleocontinente Baltica e si ipotizza che appartenesse a un piccolo continente autonomo, detto Avalonia. Richard Fortey ha ipotizzato che, durante il primo Ordoviciano, Avalonia fosse separata da Baltica da un oceano battezzato mare di Tornquist."}
{"id": "1612920", "revid": "185700", "url": "https://it.wikipedia.org/wiki?curid=1612920", "title": "Capi di governo", "text": ""}
{"id": "1612923", "revid": "1543377", "url": "https://it.wikipedia.org/wiki?curid=1612923", "title": "Give 'Em the Boot", "text": "Give 'Em the Boot \u00e8 una serie di compilation create dall'etichetta discografica punk rock Hellcat Records, fondata dal cantante dei Rancid Tim Armstrong. Il primo album \u00e8 stato pubblicato il 29 luglio 1997 ed \u00e8 stato seguito da altri 5 dischi e da un DVD. Si tratta di un'iniziativa del tutto simile ai Punk-O-Rama della Epitaph Records, casa discografica partner della Hellcat.\nL'obiettivo di questa serie \u00e8 promuovere le band sotto contratto con la Hellcat Records, come Rancid, Joe Strummer &amp; The Mescaleros, Dropkick Murphys, The Unseen e tante altre. Per questo motivo solitamente gli album sono venduti a prezzo inferiore rispetto al solito al fine di incoraggiarne l'acquisto da parte di coloro che non conoscono le band incluse.\nIl titolo della serie, \"Give 'Em the Boot\", deriva dal testo del brano dei Rancid \"Roots Radicals\", tratto dall'album \"...And Out Come the Wolves\". Proprio questa band \u00e8 l'unica ad apparire in tutti gli album della serie, insieme ai Dropkick Murphys, band scoperta dal cantante e chitarrista Lars Frederiksen."}
{"id": "1612925", "revid": "185700", "url": "https://it.wikipedia.org/wiki?curid=1612925", "title": "Signora di Ferro", "text": ""}
{"id": "1612931", "revid": "83531", "url": "https://it.wikipedia.org/wiki?curid=1612931", "title": "Aspirinato di rame", "text": "L'acetilsalicilato o aspirinato di rame \u00e8 un composto chelato del catione rame (II) (Cu2+), da parte di quattro molecole di acido acetilsalicilico. Viene usato come pigmento colorante in massa di alcune materie plastiche. \u00c8 stato sperimentato nella cura dell'artrite reumatoide.\nPreparazione.\nL'aspirinato di rame pi\u00f9 essere preparato con diversi metodi. Un modo per prepararlo \u00e8 dissolvere un eccesso di acido acetilsalicilico in soluzione acquosa di carbonato di sodio. L'idrossido di sodio non \u00e8 adatto a questo scopo, perch\u00e9 l'elevato pH idrolizzerebbe il gruppo estere dell'acido acetilsalicilico (\"ASA\") in acido salicilico e acetato di sodio.\nLa soluzione risultante deve essere filtrata per rimuovere tutto l'acido acetilsalicilico non dissolto e deve essere unita a una soluzione contenente cationi di Cu2+ (\u00e8 preferibile il solfato di rame), precipiteranno cos\u00ec immediatamente brillanti cristalli blu di aspirinato di rame. I cristalli possono essere filtrati dalla soluzione, lavati, e asciugati. Un eccesso di acido acetilsalicilico deve essere usato nel primo passo, perch\u00e9 elimina la possibilit\u00e0 che il carbonato non reagito precipiti il rame in forma di idrossido o carbonato.\nMedicina.\nL'aspirinato di rame \u00e8 stato sperimentato nel trattamento dell'artrite reumatoide.\nAltri usi.\n\u00c8 stato studiato l'uso di questo composto come pigmento nel PVC e polistirene."}
{"id": "1612934", "revid": "174925", "url": "https://it.wikipedia.org/wiki?curid=1612934", "title": "Gallia celtica", "text": ""}
{"id": "1612936", "revid": "599013", "url": "https://it.wikipedia.org/wiki?curid=1612936", "title": "Giampiero Savio", "text": "Carriera.\nUscito dal vivaio dell'APU Udine, con la quale ha vinto lo scudetto juniores nel 1976, ha giocato con la prima squadra della propria citt\u00e0 fino al 1982, sempre in serie A2.\nHa all'attivo tre stagioni a Fabriano, tre a Torino, tre a Reggio Calabria, quattro a Verona, con cui ha vinto la Coppa Italia 1991 e la Coppa Kora\u0107 1998, una alla Virtus Bologna con la quale ha vinto lo scudetto nel 1993-94, una a Siena e una a Biella, dove ha concluso la carriera nel 1999.\nIn diciassette stagioni nella serie A italiana, ha totalizzato 517 presenze, chiudendo con 5300 punti, alla media di 10,6 per gara. Assieme a Giacomo Galanda e Nino Cescutti \u00e8 considerato il pi\u00f9 forte cestista udinese di tutti i tempi.\nIl suo record di punti in serie A \u00e8 32, con la maglia della Viola Reggio Calabria, il 18 dicembre 1988, segnati a Brescia: 3/4 da due punti, 5/7 da tre punti e 11/12 ai tiri liberi, con 8 falli subiti."}
{"id": "1612937", "revid": "287204", "url": "https://it.wikipedia.org/wiki?curid=1612937", "title": "Anfiteatro di Caligola", "text": "Lanfiteatro di Caligola era un anfiteatro costruito a Roma dall'imperatore romano Caligola, il secondo anfiteatro stabile di Roma dopo quello di Tito Statilio Tauro.\nL'anfiteatro si trovava nel Campo Marzio, nei pressi dei \"Saepta Iulia\". Caligola inizi\u00f2 la sua costruzione nel 40 circa, forse danneggiando l\"Aqua Virgo\" nel processo. Il successore di Caligola, Claudio, non complet\u00f2 l'opera, ma la demol\u00ec."}
{"id": "1612938", "revid": "91475", "url": "https://it.wikipedia.org/wiki?curid=1612938", "title": "Neu Isenburg", "text": ""}
{"id": "1612951", "revid": "767487", "url": "https://it.wikipedia.org/wiki?curid=1612951", "title": "Tangier", "text": "I Tangier furono una hard rock band formata nel 1985 a Filadelfia, Pennsylvania.\nStoria.\nI Tangier vennero fondati nel 1985 a Filadelfia, Pennsylvania dal chitarrista Doug Gordon. L'idea di formare un gruppo gli venne notando il cantante Bill Mattson nella sua band dell'epoca, i Dead End Kids. Gordon contatt\u00f2 Mattson e gli propose di comporre del materiale assieme, e questo accett\u00f2 la proposta.\nLa prima formazione della band era originariamente composta da Bill Mattson alla voce, Doug Gordon e Rocco Mazzella alle chitarre, il bassita Mike Kost ed il batterista Mark Hopkins.\nIl gruppo venne messo sotto contratto con la Wolfe Records di Brian Kushner, la stessa etichetta che un anno dopo avrebbe dato alla luce il primo EP dei concittadini Britny Fox e poi degli Ivory Tower.\nIl loro album di debutto, l'omonimo \"Tangier\", venne pubblicato nel 1985 dalla piccola etichetta Wolfe Records, e prodotto da Robert Leese. Questo disco per\u00f2 venne diffuso in edizione limitata e solo in audiocassetta.\nMattson e Gordon rimasero gli unici membri originali una volta arruolati Gari Saint (chitarra), Garry Nutt (basso) e Bobby Bender (batteria).\nGarry Nutt aveva suonato in precedenza con Jean Beauvoir e nella prima versione dei Diving for Pearls.\nDurante questo periodo suonarono pi\u00f9 volte da spalla ai Cinderella con cui instaureranno un rapporto di amicizia.\nInfatti i Tangier riuscirono a trovare un accordo discografico con la Atco Records proprio grazie alla buona parola messa da Tom Keifer dei Cinderella, e sotto la produzione di Andy Johns (produttore degli stessi Cinderella) il quintetto pubblic\u00f2 il secondo album \"Four Winds\" nel giugno 1989. Il disco ottenne il 91\u00ba posto nella classifica di Billboard.\nBill Mattson abbandon\u00f2 il gruppo nel 1990 per differenze musicali. Egli venne sostituito da Mike LeCompt, che era stato il cantante originale prima di venire sostituito da Mattson poco prima che la band trovasse un accordo discografico.\nCon il nuovo cantante il gruppo incise il terzo disco dal titolo di \"Stranded\", che venne pubblicato per la Atco e prodotto da John Purdell e Duane Baron. La traccia \"You're not the lovin' kind\" venne composta assieme al bassista dei Cinderella Eric Brittingham. Dal disco venne estratta la traccia omonima nel quale videoclip partecip\u00f2 Pamela Anderson.\nDopo lo scioglimento.\nDopo lo scioglimento dei Tangier e dei Cinderella, Doug Gordon collabor\u00f2 con Tom Keifer in un progetto che per\u00f2, dopo le incisioni di alcune demo, non vide mai la luce.\nNel 1991 venne pubblicato il disco \"You Don't Like It...We Don't Care!\" dei Dead End Kids, la band di Bill Mattson precedente ai Tangier, al quale partecip\u00f2 come corista l'ex chitarrista dei Tangier Rocco Mazzella. Mazzella raggiunger\u00e0 la band Surrender Dorothy assieme al primo bassista dei Tangier Mike Kost, con cui pubblic\u00f2 un disco omonimo nel 1992.\nIl batterista Mark Hopkins milit\u00f2 nella band Damien Steele nel ruolo di cantante, con cui incise un disco omonimo nel 1990. Nel 1992 invece fonder\u00e0 i Pretty Wicked con cui pubblicher\u00e0 un disco omonimo, sempre nel ruolo di cantante. Michael LeCompt fond\u00f2 il suo progetto solista arruolando nella formazione l'ex Blackeyed Susan e tastierista dei Cinderella Rick Criniti (chitarra), l'ex bassista dei Britny Fox Billy Childs e il batterista Ritchie DeCarlo. Dopo un disco omonimo dal nome di LeCompt, il progetto venne accantonato.\nGarry Nutt suon\u00f2 in tour con l'ex frontman dei White Lion Mike Tramp nell'estate del 1998.\nSuccessivamente entr\u00f2 nella band Laidlaw con cui incise un disco omonimo nel 2003.\nMattson appar\u00ec come corista nella raccolta dei Cinderella chiamato \"Gold\", pubblicata nel 2006."}
{"id": "1612954", "revid": "599013", "url": "https://it.wikipedia.org/wiki?curid=1612954", "title": "Claudio Bandoni", "text": "Caratteristiche tecniche.\nSi faceva preferire sui tiri alti.\nCarriera.\nPrimi anni.\nCresciuto nell'Altopascio, a 19 anni venne acquistato dall' che dopo un anno di panchina, dopo avergli fatto giocare 2 partite in Coppa Italia, lo cedette al in Serie B dove divenne titolare.\nInizia cos\u00ec un lungo girovagare tra , (con cui esord\u00ec in Serie A nella sconfitta casalinga del 27 agosto 1961 contro la per 1-0) e , tutte esperienze di breve durata.\nGioc\u00f2 poi due anni nel , quindi si trasfer\u00ec al .\nNapoli.\nNel capoluogo campano trascorse tre anni, in cui conquist\u00f2 una promozione in Serie A, una Coppa delle Alpi e due stagioni nella massima serie da titolare (raggiungendo un terzo e un quarto posto in classifica) facendosi notare per le sue doti tecniche.\nUltimi anni.\nNel 1967-1968 il suo posto venne preso dall'allora emergente Dino Zoff, sicch\u00e9 si trasfer\u00ec al dove and\u00f2 ad alternarsi per una stagione tra i pali con Sergio Girardi, senza per\u00f2 evitare la retrocessione in B della squadra virgiliana.\nNel 1968-1969 venne acquistato dalla Fiorentina dove ritrov\u00f2 Bruno Pesaola, suo ex allenatore ai tempi di Napoli. Nel ruolo di riserva del giovane Franco Superchi, collezion\u00f2 in quell'anno una sola apparizione in campo in occasione dell'ultimo incontro casalingo contro il , quello della festa per il secondo scudetto gigliato, e 14 presenze nelle due stagioni successive, prima di essere ceduto nell'estate 1971 alla per far posto a Michelangelo Sulfaro.\nA Roma risult\u00f2 tra i protagonisti del ritorno in Serie A della squadra allenata da Tommaso Maestrelli. Nel prosieguo di carriera milit\u00f2 a da titolare, e nella come riserva di Massimo Cacciatori; il suo ultimo club fu il , con cui termin\u00f2 l'attivi\u00e0 in Serie C nel 1976."}
{"id": "1612960", "revid": "287204", "url": "https://it.wikipedia.org/wiki?curid=1612960", "title": "Kierkegart", "text": ""}
{"id": "1612962", "revid": "92723", "url": "https://it.wikipedia.org/wiki?curid=1612962", "title": "Ondava", "text": "L'Ondava \u00e8 un fiume della Slovacchia lungo 146,5\u00a0km ed \u00e8 il ramo sorgentifero settentrionale del fiume Bodrog, affluente a sua volta del Tibisco. Nasce dai Carpazi Orientali presso il villaggio di Ni\u017en\u00e1 Polianka vicino al confine con la Polonia. Il fiume scorre verso sud attraverso le citt\u00e0 di Svidn\u00edk, Stropkov e Trhovi\u0161te. Presso il villaggio di Cejkov l'Ondava si unisce al Latorica a formare il Bodrog."}
{"id": "1612963", "revid": "237256", "url": "https://it.wikipedia.org/wiki?curid=1612963", "title": "Grigory Lipmanovi\u010d Sokolov", "text": ""}
{"id": "1612965", "revid": "1543377", "url": "https://it.wikipedia.org/wiki?curid=1612965", "title": "\u010cerkizovskaja", "text": "\u010cerkizovskaja () \u00e8 una stazione della Linea Sokol'ni\u010deskaja, la prima linea della Metropolitana di Mosca. La stazione fu inaugurata nel 1990 e fu opera degli architetti V.A. \u010ceremin e A.L. Vigdorov. \u010cerkizovskaja prende il nome dall'ex villaggio di \u010cerkizovo, ora un quartiere di Mosca. La stazione \u00e8 con il soffitto a volta, e presenta una banchina senza colonne. Le mura esterne sono ricoperte da pannelli di metallo. Sopra le scale di uscita poste al termine delle banchine, vi sono pannelli a vetrata decorativi.\nL'ingresso della stazione sorge su Okru\u017enoj Prospekt presso l'incrocio con Via Bol'\u0161aja \u010cerkizovskaja. In prossimit\u00e0 della stazione sorgono lo stadio Lokomotiv e la stazione di Lokomotiv, posta sull'anello centrale di Mosca."}
{"id": "1612973", "revid": "729019", "url": "https://it.wikipedia.org/wiki?curid=1612973", "title": "Universitet (metropolitana di Mosca)", "text": "Universitet (), che prende il nome dall'Universit\u00e0 statale di Mosca, \u00e8 una stazione della Linea Sokol'ni\u010deskaja della Metropolitana di Mosca. Fu inaugurata nel 1959 e presenta colonne di marmo bianco rettangolari e muri decorati.\nGli architetti furono V.A. Litvinov, M.F. Markovsky, L.V. Lile, e V.V. Dobrakovsky. Gli ingressi della stazione (architetto Ivan Taranov) sono situati su entrambi i lati di Prospekt Vernadskogo presso Lomonosovsky Prospekt."}
{"id": "1612974", "revid": "339392", "url": "https://it.wikipedia.org/wiki?curid=1612974", "title": "Boston, Massachussets", "text": ""}
{"id": "1612975", "revid": "499020", "url": "https://it.wikipedia.org/wiki?curid=1612975", "title": "Daniel Wolf", "text": "Caratteristiche tecniche.\nWolf pu\u00f2 essere impiegato sia da centrocampista centrale che da esterno, occasionalmente ha anche giocato come attaccante esterno e come terzino.\nCarriera.\nClub.\nWolf inizia la sua carriera con le squadre giovanili dell'. Dal 2003 al 2004 si alterna tra la prima squadra, disputando due partite nel 2002-2003 e quattro l'anno successivo, e la seconda squadra, con la quale gioca in Regionalliga Ost. Nei primi mesi del 2004 \u00e8 ceduto in prestito al , nella Erste Liga, disputando 3 partite. L'anno successivo ritorna all'Admira Wacker M\u00f6dling, dove rimane fino alla stagione 2005-2006, totalizzando 16 presenze e 1 gol la prima stagione e 14 presenze la seconda con la prima squadra, alla quale alterna sempre presenze con la seconda squadra.\nNella stagione 2006-2007 si trasferisce in Italia, alla , dove gioca 26 partite segnando 2 gol. A fine anno \u00e8 ceduto al . Fa il suo debutto con la maglia biancorossa il 14 agosto nella gara valida per il primo turno di Coppa Italia vinta per 2-0 contro lo . Segna il suo primo gol in maglia biancorossa il 18 agosto nella vittoria per 2-1 in casa del nel secondo turno di Coppa Italia.\nDurante la partita -Piacenza dell'8 novembre 2008 subisce un grave infortunio al ginocchio che ne compromette il prosieguo della stagione; rientra in campo il 30 maggio 2009, subentrando a Stefano Avogadri all'inizio del secondo tempo della partita vinta 2-1 contro il .\nNella stagione 2009-2010 inizia come titolare, ma dopo l'avvicendamento in panchina tra Fabrizio Castori e Massimo Ficcadenti finisce di fatto fuori rosa insieme ai compagni Tulli e Silvestri, che il direttore sportivo Antonino Imborgia non era riuscito a cedere nel calciomercato invernale.\nNella stagione successiva viene impiegato pochissimo dal nuovo allenatore Armando Madonna: prima della sosta natalizia totalizza 3 presenze di cui solo quella contro il da titolare.\nIl 31 gennaio 2011, alla chiusura del mercato, rescinde il contratto con il club emiliano e fa ritorno all'Admira Wacker M\u00f6dling, squadra che lo aveva lanciato, con cui, pur senza mai scendere in campo, vince il campionato di Erste Liga.\nNell'estate 2011 viene ceduto a parametro zero al , formazione militante in Bundesliga.\nDopo due stagioni e complessive 49 presenze resta svincolato nell'estate 2013. Nel gennaio 2014 si accasa all', squadra militante in Erste Liga. Fa il suo debutto con l'Hartberg il 28 febbraio seguente nella partita vinta per 2-1 contro il nella quale segna anche il gol del momentaneo 2-0. Termina la stagione con 2 reti in 13 presenze.\nLa stagione successiva si trasferisce all', sempre in Erste Liga. Debutta con la nuova maglia il 12 luglio 2014 nella sconfitta per 3-2 contro il nel primo turno di coppa d'Austria. Rimasto svincolato dopo 23 presenze in campionato e una in coppa d'Austria, l'estate successiva fa ritorno al Wiener Neustadt, appena retrocesso in Erse Liga. Segna il primo gol con i bianco blu il 26 febbraio nella vittoria 2-1 contro il LASK Linz. Terminata la stagione con 23 presenze e una rete in campionato e 1 presenza in coppa d'Austria resta svincolato. L'anno successivo si trasferisce al Ritzing, squadra militante in Regionalliga Ost. Fa il suo debutto con la nuova maglia il 15 luglio nella vittoria per 3-0 sul Wiener SK valida per il primo turno di coppa d'Austria nella quale mette a segno una rete. Termina la stagione con 5 reti in 25 presenze in campionato ed una rete in 2 presenze in coppa d'Austria.\nL'anno successivo si trasferisce al Karabakh Wien, squadra neopromossa in Regionalliga. Fa il suo debutto con la nuova maglia il 16 luglio nella sconfitta casalinga per 5-1 contro il valida per il primo turno di coppa d'Austria. Segna la sua prima rete con la nuova maglia il 2 settembre 2017 nella vittoria per 1-0 sul Traiskirchen. Conclude la stagione totalizzando 2 reti in 26 presenze in campionato ed una presenza in coppa d'Austria. Nella stagione 2018-2019 fa ritorno al , finito, nel frattempo, a militare in Burgenlandliga. Nella stagione 2018-2019 totalizza 2 reti in 26 presenze in Burgenlandliga, alle quali si aggiunge una presenza nella Raiffeisen Cup. Nella stagione 2019-2020, conclusasi anzitempo a causa dello scoppio della pandemia causata dal coronavirus COVID-19, totalizza 1 rete in 15 presenze in campionato e una rete in due presenze in Raiffeisen Cup. Nel 2020-2021, annata terminata anch'essa in anticipo a causa della pandemia in corso, disputa 5 partite in Burgenlandliga e 2 in Raieffeisen Cup.\nIl 23 luglio 2021, nella partita valida per il primo turno di Raieffeisen Cup vinta per 4-1 contro lo Schlaining, veste la fascia di capitano del Ritzing.\nNazionale.\nWolf vanta 8 partite con la nazionale Under-21 austriaca disputate tra il 2006 e il 2007.\nStatistiche.\nPresenze e reti nei club.\n\"Statistiche aggiornate al 6 novembre 2021.\""}
{"id": "1612978", "revid": "181699", "url": "https://it.wikipedia.org/wiki?curid=1612978", "title": "Latorica", "text": "Il Latorica (ungherese: Latorca; slovacco: Latorica; ucraino: \u041b\u0430\u0442\u043e\u0440\u0438\u0446\u044f, translit.: Latorycja) \u00e8 un fiume del bacino del Danubio. Scorre dall'Ucraina (156,6\u00a0km) alla Slovacchia (31,4\u00a0km), per 188 chilometri totali. Il bacino \u00e8 di 3.130\u00a0km\u00b2. Presso Obor\u00edn riceve le acque del Laborec. A Zempl\u00edn confluisce nell'Ondava, dando origine al Bodrog, che a sua volta confluisce nel Tibisco.\nLungo il suo corso, in Ucraina, sorgono le citt\u00e0 di Muka\u010devo e Svaljava.\nUna parte del suo bacino (Latorica Protected Landscape Area, \"Ramsar site No. 606\", 44,05\u00a0km\u00b2) \u00e8 stata aggiunta alla lista Ramsar delle zone umide di importanza internazionale fin dal 1993."}
{"id": "1612979", "revid": "91475", "url": "https://it.wikipedia.org/wiki?curid=1612979", "title": "Baltimora, Maryland", "text": ""}
{"id": "1612982", "revid": "237256", "url": "https://it.wikipedia.org/wiki?curid=1612982", "title": "Marija Venijaminovna Judina", "text": ""}
{"id": "1612983", "revid": "10873", "url": "https://it.wikipedia.org/wiki?curid=1612983", "title": "Intel Ultra Mobile Platform 2007", "text": ""}
{"id": "1612990", "revid": "599013", "url": "https://it.wikipedia.org/wiki?curid=1612990", "title": "Marcus Bent", "text": "Ha avuto una relazione con la modella inglese Danielle Lloyd."}
{"id": "1613007", "revid": "125144788", "url": "https://it.wikipedia.org/wiki?curid=1613007", "title": "Nausinoo", "text": "Nausinoo \u00e8 una figura della mitologia greca, figlio di Ulisse e della ninfa Calipso. Compare nella \"Teogonia\".Nausinoo \u00e8 il nome con cui nella teogonia di Esiodo viene chiamato Ausonio, padre di Liparo, che da il nome al mar Ionio, e alla penisola. Ausonio rappresenta l'arrivo dei siculi delle culture terramaricole padane fino a Lipari, che portano l'innovazione del rito funebre a incenerazione in urna attorno al 1270 aC. La fase ausonio secondo \u00e8 quella dei morgeti siculi dalla Calabria,alla Sicilia orientale fino ai monti Erei, attorno al 1190 aC, e in parte anche alcune zone della Sicilia occidentale. La ninfa Calypso viene rappresentata dalla citt\u00e0 ausonia di Cales in Campania meridionale, che ci indica una possibile provenienza degli ultimi siculi che giungono in Sicilia nell'ultima fase del bronzo finale, sotto la spinta di opici e enotri.\nGenealogia.\nFiglio di Odisseo e della ninfa Calipso o di Circe.\nNon sono noti nomi di spose o progenie.\nMitologia.\nUn giorno Ulisse, scampato al vortice di Cariddi, approd\u00f2 sull'isola e Calipso se ne innamor\u00f2. L'Odissea racconta come ella lo am\u00f2 e lo tenne con s\u00e9, secondo Omero, per sette anni (secondo lo Pseudo-Apollodoro cinque e secondo Igino solo uno). Da questa unione nacquero due fratelli Nausitoo e, appunto, Nausinoo."}
{"id": "1613013", "revid": "344503", "url": "https://it.wikipedia.org/wiki?curid=1613013", "title": "Richard Roxburgh", "text": "Biografia.\nNato nel Nuovo Galles del Sud si \u00e8 diplomato al National Institute of Dramatic Arts di Sydney. Nel corso degli anni ha intrapreso una lunga gavetta, che lo hanno portato a recitare in svariate produzioni televisive e teatrali australiane e partecipando ai film \"Patsy Cline\" e \"Oscar e Lucinda\".\nDal 2000 inizia a lavorare a Hollywood, impersonando principalmente ruoli da antagonista, come in \"\" e \"Moulin Rouge!\", dove interpretava il ruolo del Duca. Successivamente ha recitato nei film \"La leggenda degli uomini straordinari\", \"Stealth - Arma suprema\" e \"Van Helsing\", dove ha ricoperto il ruolo del conte Dracula.\nNegli ultimi anni ha lavorato come regista teatrale e ha esordio alla regia cinematografica con il film del 2007 \"Meno male che c'\u00e8 pap\u00e0 - My Father\". Dal 2010 \u00e8 protagonista della serie televisiva australiana \"Rake\", di cui \u00e8 anche co-creatore e produttore.\nVita privata.\nIl 25 settembre 2004 Roxburgh si \u00e8 sposato con l'attrice italiana Silvia Colloca, conosciuta sul set di \"Van Helsing\" (la cerimonia \u00e8 avvenuta in Italia a Rapolano Terme, in provincia di Siena). Nel 2007 la coppia ha avuto un figlio e nel 2010 \u00e8 nato il loro secondogenito. Nel 2017 la coppia ha avuto una figlia.\nDoppiatori italiani.\nNelle versioni in italiano dei suoi film, \u00e8 stato doppiato da:\nCome doppiatore \u00e8 sostituito da:"}
{"id": "1613016", "revid": "1833487", "url": "https://it.wikipedia.org/wiki?curid=1613016", "title": "Cotechino", "text": "Il cotechino \u00e8 un tipo d'insaccato consumato cotto e diffuso in tutte le regioni del nord Italia. Deve il suo nome alla cotica, la cotenna di maiale, e prende nomi locali a seconda della zona in cui viene preparato. La tradizione vuole che sia l'alimento da degustare il primo giorno dell'anno o l'ultimo accompagnato dalle lenticchie. Una specialit\u00e0 simile \u00e8 lo Zampone di Modena.\nIngredienti e preparazione.\nSi prepara riempiendo il budello con un impasto fatto di:\ncondito con sale e spezie (per esempio sale grosso o rosmarino), nella produzione industriale vengono aggiunti per la conservazione nitriti e nitrati.\nSimile al cotechino, in Veneto e Friuli \u00e8 il musetto, fatto principalmente con carni derivanti dal muso del maiale.\nLa pezzatura varia da pochi etti (formato salsiccia) a pi\u00f9 di un chilo (formato grosso salame). Richiede tempi lunghi di cottura, a fuoco basso per non rompere il budello, in modo che le cotenne diventino morbide.\nSi procede bucando la pelle del cotechino con uno stuzzicadenti in parecchi punti per permettere la fuoriuscita del grasso durante la cottura, poi lo si avvolge sotto il braccio, lo si lega e lo si mette in una pentola di acqua fredda, tanta che ne sia ricoperto.\nMettere la pentola, con coperchio, su un fuoco medio e attendere che inizi a bollire.\nA questo punto abbassare il fuoco in modo che dal coperchio esca solo un filo di vapore.\nDeve bollire cos\u00ec per altre quattro ore.\nAlcuni sostituiscono l'acqua dopo un paio d'ore con altra gi\u00e0 bollente.\nRiconoscimenti.\nIl cotechino di Modena \u00e8 un salume a Indicazione geografica protetta (IGP).\nCinque regioni hanno inserito il cotechino nell'elenco dei prodotti agroalimentari tradizionali: "}
{"id": "1613020", "revid": "647919", "url": "https://it.wikipedia.org/wiki?curid=1613020", "title": "Igor Chorosev", "text": ""}
{"id": "1613027", "revid": "438678", "url": "https://it.wikipedia.org/wiki?curid=1613027", "title": "Il documento", "text": "Il documento \u00e8 un film di Mario Camerini del 1939 girato a Cinecitt\u00e0.\nTrama.\nTre imbroglioni cercano di raggirare un anziano conte, difeso dal suo maggiordomo che riesce a salvargli lo scarso patrimonio con la minaccia di esibire un documento compromettente."}
{"id": "1613035", "revid": "1228162", "url": "https://it.wikipedia.org/wiki?curid=1613035", "title": "Antonio Cifra", "text": "Note biografiche.\nAntonio Cifra, figlio di Costanzo e Claudia, dopo la morte del padre fu avviato agli studi musicali dallo zio Alessandro, che lo present\u00f2 alla scuola di S. Luigi dei Francesi, all'epoca diretta da Giovanni Bernardino Nanino. Ammesso il 27 giugno 1594, ebbe come suo primo compagno (e, per un giorno, unico) Gregorio Allegri e in seguito il fratello di questi, Domenico. Uscito da quella cappella, entr\u00f2 il 18 gennaio 1597, sempre come soprano, nella cappella Giulia della Basilica di San Pietro, dove lo zio Alessandro era cantore cappellano, sotto la guida di Ruggero Giovannelli.\nTra il 1598 e il 1605, Cifra fu forse allievo del cantore pontificio Girolamo Rosini, celebre soprano e sacerdote dell'oratorio di S. Filippo Neri.\nTra il 1605 e la prima met\u00e0 del 1606 fu maestro di cappella al Seminario Romano. Alla fine del 1608, Cifra fu \"musicae moderatore\" e organista presso un'altra istituzione gesuita, il Collegio Germanico, ma vi rimase poco; si trasfer\u00ec infatti alla Santa Casa di Loreto con l'incarico di maestro di cappella dal 28 ottobre 1609.\nPrima del 1619 era gi\u00e0 sposato con Brigida, figlia di Agostino Ferrari, come si apprende da alcuni documenti del tribunale lauretano.\nNel 1622, venne nominato Maestro di Cappella della Cappella musicale Pia Lateranense presso la Basilica di San Giovanni in Laterano, incarico che tenne fino al 1626. Nel gennaio di quell'anno, Antonio Cifra fu tra gli esecutori della cerimonia dei Vespri a S. Pietro, organizzata in occasione della traslazione del corpo di S. Giovanni Crisostomo, a cui presero parte musicisti provenienti da molte chiese romane; Cifra fu il maestro del secondo coro, mentre Vincenzo Ugolini, maestro della Cappella Giulia, del primo; all'organo suonava Girolamo Frescobaldi.\nSempre nel 1626 fece ritorno a Loreto; l\u00ec rimase fino alla morte, avvenuta il 2 ottobre 1629 in seguito a un'epidemia. Lasci\u00f2 le sue sostanze alla moglie Brigida, a eccezione di 5 scudi per il Vescovo di Loreto, 10 scudi alla Santa Casa, e 20 scudi e tutti i suoi vestiti al fratello Giovanni Cifra. La moglie Brigida si rispos\u00f2 con il Capitano Filippo Ricciardi.\nDotato di notevole talento e fecondit\u00e0 di scrittura, lasci\u00f2 numerose opere composte in circa trenta anni di attivit\u00e0 lavorativa. Cos\u00ec scrisse di lui Bruto Stefanelli nella dedicatoria all'Abbate Farnese del IV Libro de \"Li diversi scherzi di Antonio Cifra Romano\": \u00abEsce adesso alla luce il quarto libro de i Scherzi Musichali del Signor Antonio Cifra, mastro di capella della santa Casa di Loreto, la compositione de quali (essendo fatta in gran parte a istanza mia) h\u00f2 pensato di non aggiungere poca gloria all'Autore, celebre per altro, e famoso nei scritti suoi, s'io prendessi cura d'indirizzarli a V. S. Illustriss. che arricchita di molte e rare virt\u00f9, per l'esquisita cognitione, che tiene ancor della musica, pu\u00f2 darle grande ornamento, &amp; non picciolo diletto riceuerne.\u00bb"}
{"id": "1613043", "revid": "599013", "url": "https://it.wikipedia.org/wiki?curid=1613043", "title": "Giuliano Bertarelli", "text": "Biografia.\nAnche i suoi figli Mauro (52 presenze e 5 reti in A con la ) e Luca (2 presenze in A con l') hanno militato nella massima serie calcistica nazionale.\nCarriera.\nBertarelli inizi\u00f2 a dare i primi calci al pallone all'oratorio a 15 anni. La sua prima esperienza calcistica la visse nella Laghese, squadra di prima divisione, all'et\u00e0 di diciassette anni. \u00c8 con il Baracca Lugo, in Serie D, che inizi\u00f2 la sua vera parabola agonistica proseguita nella , in Serie C. Nel 1968-1969 milit\u00f2 nella SPAL, quindi pass\u00f2 all' totalizzando 15 presenze con due reti all'attivo.\nNel novembre del 1970 la societ\u00e0 amaranto lo cedette all'. Nei marchigiani giocava in coppia con Renato Campanini e la squadra ottenne la promozione in Serie B. Confermato anche nei cadetti, Bertarelli totalizz\u00f2 14 gol nel 1972-1973, non sufficienti a portare la compagine marchigiana nella massima serie. Pochi mesi dopo pass\u00f2 alla neopromossa , contribuendo nella stagione 1975-1976 alla storica qualificazione dei romagnoli in Coppa UEFA.\nNel 1976-1977 torn\u00f2 in Toscana, stavolta per giocare nella Fiorentina. Nel sodalizio viola disput\u00f2 una stagione e l'anno dopo venne ceduto al dove spese gli ultimi anni della sua carriera professionistica contribuendo alla promozione della compagine biancoceleste in Serie A. Prosegu\u00ec l'attivit\u00e0 agonistica a livello dilettantistico, nel campionato di Promozione marchigiana, con la maglia della Biagio Nazzaro (67 presenze e 27 reti tra il 1979 e il 1982). Chiuse la carriera da calciatore nella Spes Jesi, in Prima Categoria marchigiana (stagione 1982-83)."}
{"id": "1613044", "revid": "599013", "url": "https://it.wikipedia.org/wiki?curid=1613044", "title": "R\u00f3bert Vittek", "text": "Dopo aver giocato con lo Slovan Bratislava, sfiorando pi\u00f9 volte il titolo di capocannoniere, a 21 anni \u00e8 acquistato dal Norimberga, facendosi notare anche tra i marcatori della Bundesliga nella stagione 2005-2006: le prestazioni con il club tedesco gli valgono il titolo di calciatore slovacco dell'anno. La carriera di Vittek \u00e8 minata dagli infortuni, che ne pregiudicano le prestazioni: non riesce pi\u00f9 a ripetere la fortunata stagione del 2006, lasciando il Norimberga dopo 43 gol, il successo nella seconda serie e quello nella DFB-Pokal del 2007. Passa al Lilla, tentando in seguito l'avventura in Turchia, dove non riesce pi\u00f9 a ripetere le buone stagioni passate. A 31 anni torna allo Slovan Bratislava che l'aveva lanciato, vincendo il campionato e la Supercoppa nel 2014.\n\u00c8 al sesto posto per numero di presenze (82) e al secondo posto nelle marcature (23) con la nazionale slovacca. Con la Slovacchia ha preso parte al mondiale 2010 in Sudafrica, durante il quale ha segnato 4 gol, trascinando la sua nazionale fino agli ottavi di finale: grazie a queste reti \u00e8 il miglior marcatore della nazionale ai mondiali.\nCaratteristiche tecniche.\nCentravanti, forte fisicamente e abile nel proteggere palla, predilige svariare su tutto il fronte offensivo dove si dimostra un buon finalizzatore, all'occorrenza pu\u00f2 giocare anche come ala destra.\nCarriera.\nClub.\nProdotto del vivaio dello Slovan Bratislava, dopo la stagione d'esordio, conclude le annate seguenti in doppia cifra: segna 10 gol nel 2001 (settimo tra i capocannonieri), 14 nel 2002 (terzo nella classifica marcatori) e 19 nella stagione 2002-2003, a un solo gol dalla coppia offensiva dello formata da Marek Mint\u00e1l e Martin Fabu\u0161. Inizia la stagione 2003-2004 con lo Slovan Bratislava, ma il primo agosto 2003 il Norimberga, club di seconda divisione tedesca, ottiene la punta slovacca in prestito oneroso per \u20ac 280.000. A Norimberga, Vittek ritrova proprio il connazionale Mint\u00e1l, che pochi mesi prima l'aveva preceduto nella classifica marcatori del campionato slovacco.\nVittek esordisce in campionato alla quinta giornata, il 14 settembre 2003, contro l' (3-3). Il 28 ottobre seguente, realizza il suo primo gol coi tedeschi nella sfida di DFB-Pokal contro il (1-1), valida per il secondo turno della competizione: Vittek porta in vantaggio il Norimberga, ma la sfida finisce in parit\u00e0 ed \u00e8 vinta ai rigori dal Bayern Monaco. Vittek segna anche il proprio rigore nella sequenza dagli undici metri. Il 9 novembre successivo, va in gol anche in campionato, contro l' (3-0). Nella sfida di ritorno contro l'Union Berlino, Vittek firma la sua unica doppietta stagionale, contribuendo al successo ottenuto per 3-5.\nIl duo offensivo slovacco apporta un contributo fondamentale al successo nel campionato di Zweite Bundesliga 2003-2004: Vittek chiude la stagione con 9 gol e 10 assist, Mint\u00e1l realizza 18 gol e vince la classifica marcatori del campionato. Grazie a queste prestazioni, Mint\u00e1l \u00e8 eletto calciatore slovacco dell'anno. Risalito in massima divisione, il Norimberga riesce a salvarsi alla sua prima stagione: Vittek segna un gol all'esordio in Bundesliga, il 7 agosto 2004 contro il (1-3), seguono altri 5 gol tra campionato e Coppa di Germania. Durante la prima parte di stagione, Vittek firma con il club tedesco un contratto a lungo termine. Mentre verso il finale di campionato Vittek non riesce praticamente pi\u00f9 a vedere il campo, giocando l'ultima partita della stagione nel marzo 2005, il connazionale Mint\u00e1l segna 24 volte, vince nuovamente il titolo di capocannoniere e si conferma calciatore slovacco dell'anno. Nell'annata seguente, Mint\u00e1l finisce la stagione quasi subito per infortunio e Vittek non riesce ad andare a segno fino al diciannovesimo turno di campionato, quando sigla una rete all' (1-1). Sbloccatosi, il centravanti slovacco firma due triplette consecutive contro (3-0) e (3-4), mettendo a referto anche una doppietta nella partita immediatamente successiva, contro il . A fine stagione il Norimberga riesce a salvarsi anche grazie ai 16 gol di Vittek, quinto tra i capocannonieri: queste prestazioni gli valgono il premio come calciatore slovacco dell'anno, che per il terzo anno consecutivo finisce a un giocatore del Norimberga.\nNel corso della stagione 2006-2007, nel mese di ottobre, Vittek rinnova il contratto con il Norimberga fino al 2010 e da quest'annata inizia il declino della sua carriera. Schierato sempre pi\u00f9 frequentemente come attaccante esterno, Vittek non riesce pi\u00f9 a segnare con costanza: realizza 11 gol nei due anni successivi, 5 di questi in campionato e 3 nella sola sfida di coppa contro il Victoria (0-3). Nella stagione 2007-2008 gioca 17 match a causa di infortuni e della scarsa condizione fisica. Nel corso della stessa stagione s'infortuna al ginocchio ed \u00e8 costretto a operarsi: torna in campo solo il primo marzo 2008, contro l' (2-1), realizzando il suo unico gol stagionale in campionato nel successo riportato contro l' (3-1), il 5 aprile seguente.\nRetrocesso in seconda serie, il Norimberga cede Vittek a titolo definitivo al Lilla per \u20ac 4 milioni: gioca per due stagioni in Ligue 1 trovando la via del gol in 8 occasioni. Esordisce in UEFA Europa League, segnando diverse reti, tra cui una al (3-0). Nel febbraio 2010, il Lilla cede lo slovacco in prestito in Turchia, dove l'attaccante segna 5 reti in 12 match di campionato, tra cui una doppietta il 21 marzo 2010 contro il (3-0), convincendo l'Ankarag\u00fcc\u00fc a riscattarlo a fine stagione in cambio di \u20ac 2,1 milioni. Nel settembre 2011, il Trabzonspor paga \u20ac 600.000 per assicurarsene le prestazioni.\nFrenato dagli infortuni, Vittek totalizza appena 11 presenze e 4 gol in un anno e mezzo con il club di Trebisonda, passando all'Istanbul BB nel febbraio 2013 per 240.000 euro, dove per\u00f2 non vede mai il campo sempre a causa di qualche infortunio.\nIl 4 settembre 2013, ritorna allo Slovan Bratislava, segnando 12 gol in 17 incontri di campionato slovacco e raggiungendo la terza posizione tra i marcatori. La stagione 2014-2015 \u00e8 condizionata dagli infortuni. Nella stagione seguente, il centravanti slovacco si riscatta parzialmente: totalizza 18 gol in 35 partite, segnando 7 volte in Europa League, merito di due triplette contro (1-5) e (3-3). Verso la fine della stagione 2015-2016 le sue prestazioni sono limitate da un grave infortunio al ginocchio destro, che ne preclude la sua possibilit\u00e0 di partecipare all'Europeo 2016.\nDopo una parentesi ungherese di appena due mesi al , dal 7 ottobre al 4 dicembre 2016, Vittek torna allo Slovan Bratislava, dove gioca dal 27 febbraio al 30 giugno 2017, con possibilit\u00e0 di rinnovo.\nNazionale.\nNonostante un grave infortunio al ginocchio che lo colpisce durante la stagione 2009-2010, viene convocato dalla per il mondiale 2010, in cui realizza 4 reti in 3 partite, di cui una alla (1-1), due all', uscita dalla fase a gironi a causa di questa sconfitta (3-2) - alla fine del match risulta il migliore in campo - e una su calcio di rigore all' nel 2-1 per gli \"oranje\" agli ottavi di finale, diventando cos\u00ec momentaneamente il capocannoniere della manifestazione mondiale insieme all'argentino Gonzalo Higua\u00edn e allo spagnolo David Villa. La sua prestazione complessiva alla rassegna mondiale \u00e8 giudicata positiva dagli addetti ai lavori..\nNel settembre 2015 torna in nazionale a pi\u00f9 di due anni dall'ultima apparizione, risalente al 2 giugno 2013 contro il in amichevole, giocando da titolare 66 minuti contro l', nella partita valida per le qualificazioni al . Salta l'europeo del 2016 in Francia per via di un infortunio al ginocchio rimediato verso la fine della stagione 2015-2016.\nCon 23 reti in nazionale \u00e8 stato per molti anni, il miglior marcatore nella storia della selezione mitteleuropea, record successivamente battuto nel giugno 2019, dal connazionale Marek Ham\u0161\u00edk (24 gol).\nStatistiche.\nPresenze e reti nei club.\nTra club, Nazionale maggiore e Nazionali giovanili, Vittek ha giocato globalmente 470 partite segnando 172 reti, alla media di 0,37 gol a partita.\n\"Statistiche aggiornate al 8 maggio 2016.\""}
{"id": "1613046", "revid": "22475", "url": "https://it.wikipedia.org/wiki?curid=1613046", "title": "The X Factour", "text": "The X Factour \u00e8 stato un tour della band heavy metal Iron Maiden, in presentazione del loro album \"The X Factor\", uscito nel .\nNotizie generali.\n\"The X Factour\" \u00e8 stato il tour di esordio di Blaze Bayley, ex cantante dei Wolfsbane, all'interno dei Maiden dopo l'abbandono di Bruce Dickinson. Questo tour ebbe meno successo degli altri e il gruppo registr\u00f2 una minore affluenza ai concerti, principalmente per un calo di popolarit\u00e0 dell'heavy metal soprattutto negli Stati Uniti, ma nonostante ci\u00f2 i Maiden arricchirono il loro tour di molte nuove tappe e si esibirono per la prima volta in posti come l'Israele o il Sudafrica.\n\u00c8 difficile definire la performance del nuovo cantante, poich\u00e9 la sua posizione \u00e8 stata ampiamente dibattuta dai fan nel corso degli anni. Indubbiamente Bayley fece uno sforzo encomiabile per adattare le vecchie canzoni dei Maiden alla sua estensione vocale, decisamente pi\u00f9 limitata di quella del suo predecessore, anche se talvolta commise qualche errore nel voler raggiungere a tutti i costi alcune delle note pi\u00f9 alte delle esibizioni di Bruce. \u00c8 tuttavia un fatto che i fan mostrarono di non ammirare Bayley quanto il suo predecessore, tant'\u00e8 vero che questi venne subito messo da parte con il ritorno di Bruce nella band, nel 1999.\nIl tour venne bruscamente interrotto alla fine di marzo per ragioni di salute, a causa di una crisi allergica al polline che colp\u00ec Bayley nel sudest degli Stati Uniti.\nGruppi di supporto.\nSuonarono come gruppi di supporto per questo tour: My Dying Bride, Dirty Deeds, The Almighty, Fear Factory e Psycho Motel.\nTracce.\nTracce eseguite solo in poche date:"}
{"id": "1613049", "revid": "6923", "url": "https://it.wikipedia.org/wiki?curid=1613049", "title": "Rifugio Giuliano Marini", "text": "Il rifugio Giuliano Marini \u00e8 un rifugio alpino situato a quota 1620 metri s.l.m. in localit\u00e0 Piano Battaglia, nel massiccio delle Madonie. La costruzione fu realizzata nel 1947 ed \u00e8 propriet\u00e0 del Club Alpino Italiano sezione Conca d'Oro di Palermo.\nDescrizione.\nIl rifugio \"Piano della Battaglia\" si trova a 1.620\u00a0, nel cuore delle Madonie ed \u00e8 stato dedicato alla memoria di Giuliano Marini, socio CAI nella sezione \"Conca D'Oro\" di Palermo morto nel 1934 sul Gruppo del Monte Bianco.\nIl Rifugio fu inaugurato nell'ottobre del 1947, poi chiuso nel 2001 e riaperto il 15 dicembre 2012 con apertura durante tutte le stagioni dell'anno.\nIl rifugio possiede circa 69 posti letto distribuiti in 19 camere, un ristorante e un bar e si trova vicino agli impianti di risalita di un centro sciistico."}
{"id": "1613050", "revid": "271907", "url": "https://it.wikipedia.org/wiki?curid=1613050", "title": "Ak-Dovurak", "text": "Ak-Dovurak () \u00e8 una citt\u00e0 della Russia siberiana centro-meridionale (Repubblica di Tuva), situata sulla riva sinistra del fiume Chem\u010dik, 301 km a ovest della capitale Kyzyl, in una valle compresa fra i Saiani occidentali e i monti \"Tannu-Ola\".\nFondata nel 1964 contemporaneamente alla costruzione di un grosso \"kombinat\" per il trattamento dell'amianto (\"Tuvaasbest\", \u0422\u0443\u0432\u0430\u0430\u0441\u0431\u0435\u0441\u0442), ottenne in quell'anno anche lo \"status\" di citt\u00e0. Il suo nome, in lingua tuvana, significa \"terra bianca\".\nSociet\u00e0.\nEvoluzione demografica.\nFonte: mojgorod.ru"}
{"id": "1613051", "revid": "80339", "url": "https://it.wikipedia.org/wiki?curid=1613051", "title": "Ak Dovurak", "text": ""}
{"id": "1613053", "revid": "287204", "url": "https://it.wikipedia.org/wiki?curid=1613053", "title": "Robert Vittek", "text": ""}
{"id": "1613059", "revid": "124931279", "url": "https://it.wikipedia.org/wiki?curid=1613059", "title": "Battaglia di Capo Colonna", "text": "Quella che fu chiamata battaglia di Capo Colonna - ma che pi\u00f9 propriamente dovrebbe essere invece chiamata \"battaglia della colonna\", poich\u00e9 le uniche fonti latine che indicassero il sito specifico dello scontro segnalavano appunto in \"civitate columnae\" (Lupo Prot., 1844 p.\u00a055) oppure \"apud stilum\" (Rom. Sal. 1866, p.\u00a0400) - fu combattuta il 13 o 14 luglio 982 vicino alla Calabria, tra le forze dell'imperatore del Sacro Romano Impero Ottone II ed i suoi alleati del nord, i Longobardi, contro le truppe di Ab\u016b l-Q\u0101sim \u02bfAl\u012b, Emiro di Sicilia, della dinastia dei Kalbiti. Il luogo dello scontro avvenne pi\u00f9 propriamente presso Columna Reggina (\"stylis\"), poco pi\u00f9 a nord di Reggio Calabria - ove in epoca romana vi era una \"statio\" della Via Capua-Regium.\nOrigini storiche dello scontro.\nNella seconda met\u00e0 del X secolo le regioni meridionali erano soggette a continue incursioni dei Saraceni, che si muovevano dall'emirato di Sicilia. Mentre la Calabria, largamente grecizzata, era una terra lealista verso l'Impero romano d'Oriente, la Puglia, longobarda e soggetta alla giurisdizione ecclesiastica di Roma, aveva nutrito simpatie autonomiste fin dalla fine del IX secolo, con numerose e reiterate rivolte anti imperiali, segnatamente quella dell'891 (sotto Basilio I), del 921 (durante il governo di Romano I Lecapeno) e infine quella del 946 (avvenuta all'inizio del regno del nonno di Basilio II, Costantino VII). L'incapacit\u00e0 dell'imperatore di affrontare le incursioni arabe provoc\u00f2 nuovamente nella parte 'longobarda' dell'Italia meridionale malumore e disaffezione. Nel 981 il dissenso contro l'Impero romano d'oriente sfoci\u00f2 in una rivolta: Bari, Trani e Ascoli Satriano insorsero contro i Bizantini e questo dissenso . Sono scarne e avare di informazioni le relazioni sugli eventi di fonte sassone, che rimangono comunque di difficile decifrazione e che assunsero caratteri anti bizantini e poi anti arabi, in una strana altalena e oscillazione, dovuta tutta alle difficolt\u00e0 politiche che si incontravano nell'area: ducati longobardi indipendenti, potentati longobardi sottoposti al protettorato bizantino, potentati longobardi sottoposti al Sacro romano impero, potentati longobardi simpatizzanti con gli arabi di Sicilia e, infine, l'attendismo del Catepanato imperiale, una situazione non facile per l'imperatore dell'Occidente che, per di pi\u00f9, si era unito in matrimonio con una bizantina, Teofano, dieci anni prima.\nL'obiettivo vero dell'imperatore era quello di estendere il proprio controllo alle terre del Sud Italia, sostenuto dalla Santa Sede, spianando cos\u00ec la strada anche ad un successivo ed auspicabile ritorno della Sicilia alla cristianit\u00e0.\nNel contempo il governo di Basilio II viene minacciato dalla rivolta del generale Bardas Skleros in Asia Minore (Gay, 1917: p.\u00a0305) e lo Zar di Bulgaria Samuele nel 980 riapre per Costantinopoli il fronte settentrionale: l\u2019Impero dei Romei \u00e8 paralizzato. A fronte di questa situazione fortemente critica, non pu\u00f2 stupire che l\u2019approccio militare adottato dai Bizantini nei confronti del conflitto tra Saraceni e Sassoni sul proprio territorio sia consistito nell'abbandono delle campagne e la salda difesa delle citt\u00e0 e delle piazzeforti, al fine di limitare lo svantaggio dovuto alla sproporzione di forze. (Falkenhousen, 1978: p.\u00a053).\nI preparativi della spedizione di Ottone II durarono un intero anno, tutto il 981. L'inizio della campagna fu tutto di segno anti greco: da Salerno, ducato longobardo portato in dote proprio da Teofano dieci anni prima, Ottone II punt\u00f2 alla Basilicata bizantina e assedi\u00f2 la roccaforte di Matera (gennaio 982). Matera, per\u00f2, non capitol\u00f2. Ottone cos\u00ec si diresse contro Taranto, nel marzo dello stesso anno, ma anche quella citt\u00e0 resistette. Infine il sassone punt\u00f2 contro Bari, capitale del Catepanato, ma anche qui i Bizantini lo respinsero. Nel maggio 982, allora, l'imperatore abbandon\u00f2 la Puglia per puntare sulla Calabria e, finalmente, per muovere guerra contro gli arabi.\nLe fonti storiche.\nLe fonti coeve, latine ed arabe, hanno dato ampio risalto a questo evento. Possiamo annoverare intorno a quaranta i resoconti esistenti della battaglia, sebbene solo alcuni contengano effettivamente delle informazioni in grado di arricchire le nostre conoscenze. Una delle principali fonti per ricostruire gli eventi \u00e8 la \"Cronaca\" di Tietmaro di Merseburgo. L'opera del vescovo tedesco abbraccia gli anni dal 908 al 1018 ed \u00e8 una fonte preziosa per gli studiosi della dinastia ottoniana. Le altre fonti latine pi\u00f9 consultate dagli storici sono gli \"Annales Sangallenses\" e il \"Chronicon Venetum\" di Giovanni da Venezia. Ulteriori informazioni possono essere tratte dalle opere del monaco Brunone, dalle \"Epistole\" di Gerberto e dalle agiografie di San Saba e San Nilo.\nIl luogo della battaglia.\nLe fonti non forniscono molte informazioni topografiche, \"ma pu\u00f2 ritenersi errata\" l'ipotesi che \"apud stilum\" sia Capocolonna, a sud di Crotone, ove erano i resti del Tempio di Hera Lacinia, per diversi motivi. Intanto perch\u00e9 allora il luogo era noto come \"Lacinio\"; le colonne del tempio greco all'epoca erano ancora pi\u00f9 d'una; il luogo offre una spazio troppo ristretto per una battaglia di cos\u00ec ampie dimensioni, ed infine perch\u00e9 la viabilit\u00e0 dell'epoca non avrebbe consentito lo spostamento di un cos\u00ec importante esercito lunga la via ionica.\nI Diplomi di Ottone di Sassonia testimoniano come il 16 marzo l'imperatore fosse accampato sotto le mura di Taranto e due mesi dopo si trovi ancora accampato nello stesso luogo. (DO II, n.268, 272, 273, 274). Da Taranto si spost\u00f2 verso Rossano, roccaforte bizantina della Calabria settentrionale, che rimase aperta ai Sassoni e ai loro contingenti, e ove rest\u00f2 ospite l'imperatrice Teofano, e con lei il tesoro imperiale ed il figlio Ottone III, di soli tre anni \u2013 insieme ad una nutrita scorta armata \u2013 per poi proseguire la marcia verso sud (Segl, 1982: p.\u00a061) seguendo la Via Capua-Regium che giungeva fino a Reggio.\nSi verific\u00f2 a questo punto una delle vicende pi\u00f9 enigmatiche della campagna militare in questione, riportata da Tietmaro: l'occupazione da parte del sovrano Sassone di una citt\u00e0 abitata dagli arabi, dopo un violento scontro, e che potrebbe identificarsi in Mileto, pur in assenza di informazioni documentali certe, una citt\u00e0 che si trovava tra Rossano e Reggio sulla la via romana.\nIl luogo finale dello scontro fu Columna Reggina (\"stylis\") - ove in epoca romana vi era una \"statio\" della Via Popilia e che si apre su un'ampia pianura, adatta a uno scontro di cos\u00ec ampie dimensioni, in posizione strategica per l'accesso allo stretto. Nello stesso luogo gi\u00e0 in epoca romana si erano svolte delle battaglie - probabilmente in localit\u00e0 Cannitello, frazione di Villa San Giovanni.\nAlcuni, come Ibn al-Athir, suppone sia avvenuta a Capo Colonna. Il celebre archeologo Paolo Orsi dovette ricredersi e sposare la tesi del Cunsolo, storico locale di Stilo, che invece ubicava il luogo della battaglia nel fiume Stilaro, corso parallelo al fiume Assi. Altri invece ritengono che lo scontro sia avvenuto nei pressi dell'antica Stilo, situata nei pressi della fiumara Assi, vicino ai resti della citt\u00e0 magno-greca di Kaulon. Si sa che la Stilo del tempo, ubicata in localit\u00e0 Stilaro, ebbe delle distruzioni a seguito della battaglia.\nLa battaglia.\nAb\u016b l-Q\u0101sim \u02bfAl\u012b, che aveva proclamato una guerra santa (jih\u0101d) contro i germanici, attraversa lo stretto e si dirige a nord (al-Ath\u012br 1880 p.\u00a0433). Quando gli esploratori arabi informano l\u2019emiro dell\u2019entit\u00e0 dell\u2019armata nemica, questi decide per il ripiegamento, allo scopo di attendere rinforzi e per attestarsi su una posizione pi\u00f9 facilmente difendibile.\nLa ritirata degli arabi galvanizza Ottone II, che insegue il nemico fino a Columna Reggina, mentre nel corso della notte che precede il 14 luglio 982 l\u2019emiro dispone l\u2019imboscata, e le truppe saracene si posizionano sui monti. (Chron. Ven. 1890, p.\u00a0145; Alvermann, 1995: p.\u00a0127) Quando infine i due eserciti si trovano l'uno di fronte all'altro, \u00e8 l\u2019imperatore che prende l\u2019iniziativa. La carica della possente cavalleria corazzata sassone si dirige contro i vessilli dell\u2019emiro, al centro dello schieramento arabo. Nella mischia che ne segue i Saraceni hanno la peggio, la guardia dell\u2019emiro viene sopraffatta ed egli stesso, colpito alla testa, perde la vita. (al-Ath\u012br 1880, p.\u00a0433) Il resoconto di Tietmaro degli eventi successivi \u00e8 tanto conciso quanto impietoso: \u00ab\"Sed hii ex improviso collecti ad nostros unanimiter pergunt et paululum resistentes prosternunt, pro dolor!\"\u00bb (Tieth. 1935, III, c.20).\nAnche se l'emiro rimase ucciso, le sue truppe non si sbandarono per la perdita: anzi manovrarono circondando gli avversari, che subirono gravissime perdite. Secondo lo storico Ibn al-Athir, i caduti tra le forze imperiali furono circa 4.000, tra i quali Landolfo IV di Benevento, Enrico I di Augusta, G\u00fcnther, margravio di Merseburg, l'abate di Fulda Verinarius e numerosi altri conti germanici, come Burcardo IV di Hassegau e Bertoldo I di Brisgovia. Di fatto quindi la battaglia, nonostante l'impresa dell'uccisione dell'emiro di Sicilia, si concluse con una sconfitta per l'imperatore, a causa delle pesanti perdite umane.\nDopo la sconfitta.\nL\u2019imperatore, sconfitto, fugge dal campo di battaglia. Riesce a stento a mettersi in salvo grazie all\u2019aiuto dell'ebreo della famiglia dei Kalonymos Calonimo/Kalonymus, forse identificabile con Mesullam ben Qalonimos da Lucca detto il Grande, che gli offre il suo cavallo. Le fonti insistono molto sulla fuga dell\u2019imperatore, narrando come egli riesca, celando la sua identit\u00e0, a raggiungere Rossano su una nave bizantina.\nLa sconfitta costrinse Ottone a risalire la penisola italiana, trovando ospitalit\u00e0 presso feudatari a lui fedeli. Raggiunse infine Verona, dove radun\u00f2 un'assemblea dei pi\u00f9 importanti nobili del Nord Italia. Invi\u00f2 suo nipote Ottone I, Duca di Svevia e Baviera in Germania con la notizia, ma il messaggero mor\u00ec prima di arrivare a destinazione. All'assemblea Ottone assicur\u00f2 a suo figlio Ottone III l'elezione a re d'Italia e chiam\u00f2 dei rinforzi dalla Sassonia.\nEgli mor\u00ec l'anno successivo senza poter proseguire la sua campagna nel sud.\nConseguenze.\nLa battaglia \u00e8 definita dallo storico Karl J. Leyser, \"la Roncisvalle degli Ottoni\". \u00abIl fiore della Patria \u00e8 stato falciato dal ferro. Caduto \u00e8 l\u2019onore della bionda Germania\u00bb (Brunonis, S.205) scrive un cronista dell\u2019epoca, senza sapere forse che la nobilt\u00e0 longobarda pag\u00f2 un prezzo altrettanto alto in termini di vite umane. (Uhlirz, 1902: p.\u00a0257) Anche a quasi un millennio di distanza dagli eventi l\u2019enfasi per la sconfitta non viene meno: uno dei padri tedeschi della storiografia moderna si riferisce allo scontro del 982 come \u00ab\"la Canne dell\u2019Impero tedesco\"\u00bb (Von Ranke, 1886: p.\u00a025.). L'esito della battaglia ebbe notevoli ripercussioni, accentuate dalla morte del sovrano, avvenuta lo stesso anno: i vendi si ribellarono l'anno successivo, gli slavi si sollevarono provocando ingenti danni sull'assetto imperiale sul confine orientale e i danesi ripresero le incursioni sotto il loro Danevirke.\nLe perdite Sassoni erano state particolarmente gravi. Per rendersi conto delle dimensioni del disastro basti pensare che la notizia della battaglia arriv\u00f2 fin nel Wessex, in Inghilterra. Bernardo I duca di Sassonia si stava dirigendo a sud quando una serie di razzie dei Vichinghi della Danimarca lo costrinsero a tornare indietro.\nLa situazione del Mezzogiorno fu stravolta. A fianco di Landolfo IV, anche suo fratello Pandolfo II di Salerno ed Atenolfo, morirono nella battaglia. Sebbene le truppe dei Kalbiti (dinastia islamica che governava la Sicilia) fossero state costrette a ritirarsi in Sicilia, i Saraceni continuarono a rappresentare una presenza logorante nel Sud Italia per Bizantini e Longobardi. Nello stesso periodo Capua e Benevento passarono ai rami cadetti della famiglia dei Landolfidi e Salerno fu strappata da Mansone, duca di Amalfi.\nA Nord delle Alpi, gli Slavi che abitavano nella zona del fiume Elba, alla notizia della sconfitta dell'Imperatore, guidati da Mstivoj, si sollevarono contro i loro dominatori germanici nella \u00abRivolta slava del 983\u00bb. La germanizzazione e la cristianizzazione degli Slavi sub\u00ec un arresto che dur\u00f2 per decenni.\nLa sconfitta di Ottone II comport\u00f2 la fine delle ingerenze tedesche nel Meridione d'Italia almeno fino al 1009, quando il successore Enrico II si schier\u00f2 al fianco di Melo di Bari nell'ennesima rivolta anti-bizantina. Tuttavia marce di armate tedesche in Calabria non avrebbero pi\u00f9 avuto luogo fino alla Seconda guerra mondiale. Gli eventi del 14 luglio 982 segnarono anche una forte battuta d'arresto per la Chiesa di Roma, che dovette attendere un secolo prima che il rito latino soppiantasse il rito bizantino in Puglia, Lucania e Calabria."}
{"id": "1613067", "revid": "1226", "url": "https://it.wikipedia.org/wiki?curid=1613067", "title": "S.E.T.I.", "text": ""}
{"id": "1613068", "revid": "599013", "url": "https://it.wikipedia.org/wiki?curid=1613068", "title": "Artur Moraes", "text": "Possiede anche il passaporto italiano.\nCarriera.\nClub.\nI primi anni in Brasile e l'arrivo in Italia.\nTrascorre le trafili giovanili nel Paulista, che decide di puntare su di lui e lo promuove portiere titolare per due stagioni. Nel 2003 passa al Cruzeiro. Nel 2006 passa in prestito al Coritiba e l'anno successivo arriva in Italia grazie al , che se ne assicura le prestazioni dopo che il suo contratto con il Cruzeiro era scaduto. Non trovando abbastanza spazio in Toscana, viene mandato in prestito in Serie B, al , dove gioca titolare per il resto della stagione.\nLa grande occasione alla Roma.\nNell'agosto del 2008 approda alla Roma a titolo definitivo. Esordisce coi giallorossi l'8 novembre 2008 nel match contro il Bologna, subentrando a met\u00e0 del secondo tempo a Doni, colpito alla testa da una tacchettata involontaria di Marco Di Vaio.\nQuando Doni si infortuna, Artur ha la possibilit\u00e0 di fare il suo esordio da titolare dapprima in campionato, dove subisce un solo gol, e poi in Coppa Italia, mantenendo la propria rete inviolata in Roma-Bologna (2-0). Il portiere brasiliano si mette in mostra anche negli incontri contro , e in campionato. In Europa League disputa tutti e due i turni preliminari, incassando complessivamente 6 gol in 4 partite. Dalla sfida contro la l'allenatore Luciano Spalletti lo accantona in favore del terzo portiere J\u00falio S\u00e9rgio e, in attesa del ritorno di Doni, Artur viene retrocesso a quarto portiere, preceduto dallo stesso Doni, J\u00falio S\u00e9rgio e il nuovo acquisto Bogdan Lobon\u021b.\nIn Portogallo\u02d0 il Braga e il Benfica.\nNon rientrando nei piani della societ\u00e0 capitolina, nel mercato estivo si trasferisce in prestito in Portogallo al Braga e l'annata si rivela straordinaria: Alterna ottime prestazioni in campionato a grandi parate in UEFA Europa League, dove riesce a raggiungere la finale di Dublino, vinta poi dal Porto per 1-0.\nDopo l'ottima stagione, rescinde consensualmente il suo contratto con la Roma ed il 22 maggio 2011 firma un quadriennale con il Benfica.\nNel 2015 si trasferisce all'Osmanl\u0131spor Futbol Kul\u00fcb\u00fc nel campionato turco e vi rimane fino ad inizio 2017.\nChapecoense.\nIl 10 gennaio 2017 arriva a titolo gratuito alla Chapecoense.\nIl 1\u00ba gennaio 2018 approda al , dove rimane fino a fine stagione per poi ritirarsi.\nNazionale.\nHa disputato 3 partite con la Nazionale Under-17 di calcio del Brasile.\nStatistiche.\nPresenze e reti nei club.\n\"Statistiche aggiornate al 31 agosto 2018.\""}
{"id": "1613071", "revid": "767487", "url": "https://it.wikipedia.org/wiki?curid=1613071", "title": "Obsession (film 1998)", "text": "Obsession (\"Hush\") \u00e8 un film thriller del 1998 diretto da Jonathan Darby, e interpretato dal Gwyneth Paltrow e Jessica Lange.\nTrama.\nMartha Baring \u00e8 una vedova ancora piacente che alleva cavalli nella sua tenuta, morbosamente legata all'unico figlio, Jackson, che lavora a New York ed ha davanti a s\u00e9 un futuro brillante. Ma quando il figlio torna in Kentucky per le vacanze di Natale, si presenta con la futura moglie Helen, che \u00e8 incinta. Martha si finge contenta, ma in realt\u00e0 vede in Helen una minaccia per i suoi scopi e per il futuro del figlio, per il quale continua a nutrire un sentimento morboso.\nAl matrimonio, la bella sposa Helen incontra la anziana nonna paterna. Questa le fa capire che i timori di Jackson di aver causato la morte del padre sono affatto infondati. Questi infatti rifiuta di avere contatti con la nonna paterna e disprezza il proprio padre, ormai morto, convinto di averne provocato, all'et\u00e0 di 7 anni, la morte tentando di fermarlo quando egli voleva abbandonare la famiglia per andare da una amante.\nMartha inizier\u00e0 una guerra di nervi con la malcapitata Helen, che subir\u00e0 ogni sorta di angherie atte a minare la storia d'amore con Jackson. La vedova inizia a manipolare la realt\u00e0 al fine di seminar zizzania nella coppia. Helen convince il marito che preferisce tornare nella loro casa in citt\u00e0, a New York. L\u00ec per\u00f2 giunti, viene aggredita da un uomo che le ruba un caro ricordo di famiglia, cui Helen era particolarmente affezionata, ferendola. Decidono quindi di tornare in campagna da Martha.\nL\u00ec Helen scopre una stanza arredata a sua insaputa per il neonato che sta per nascere e ritrova il gioiello che le era stato rubato: capisce che la suocera ha inscenato una macchinazione per avere figlio e nipote tutti per s\u00e9. Helen tenta di fuggire, ma \u00e8 troppo tardi: approfittando dell'assenza del figlio, che crede ad ogni sua parola, la suocera fa ingerire alla futura mamma dell'ossitocina per provocare il parto, che quindi avviene come voleva la suocera: nella casa di campagna senza l'aiuto di medici.\nLa suocera si impadronisce del bambino, iniziando ad accudirlo come faceva con suo figlio. Tenta, con iniezioni di morfina, di eliminare la neomamma Helen, ma l'improvviso ritorno del neopap\u00e0, preoccupato di non riuscire a parlare al telefono con Helen, (altra manipolazione di Martha) manda all'aria il piano. Emerge la verit\u00e0: l'uomo capisce che sua madre lo aveva alienato inducendogli false memorie: suo padre era stato ucciso da sua madre, che voleva portarsi in casa un amante, uno stalliere, stesso uomo che aveva assoldato per aggredire la madre di suo figlio e rubarle il prezioso ricordo. Dopo venti anni capisce di essere stato ingannato dalla propria madre, riesce a superare l'alienazione genitoriale ed accetta finalmente di rimanere con la sua nuova famiglia."}
{"id": "1613072", "revid": "91475", "url": "https://it.wikipedia.org/wiki?curid=1613072", "title": "Detroit, Michigan", "text": ""}
{"id": "1613077", "revid": "290948", "url": "https://it.wikipedia.org/wiki?curid=1613077", "title": "Serpentina", "text": ""}
{"id": "1613082", "revid": "237256", "url": "https://it.wikipedia.org/wiki?curid=1613082", "title": "Boris Belkin", "text": ""}
{"id": "1613089", "revid": "767487", "url": "https://it.wikipedia.org/wiki?curid=1613089", "title": "Antisect", "text": "Gli Antisect erano un gruppo anarcho-punk formatosi nel 1982 a Daventry, Northamptonshire, nel Regno Unito. Il loro album di debutto, intitolato \"In Darkness... There Is No Choice\" \u00e8 stato realizzato nel \n1983 su etichetta Spiderleg Records e ha raggiunto la posizione numero 4 nella classifica degli album indie."}
{"id": "1613101", "revid": "287204", "url": "https://it.wikipedia.org/wiki?curid=1613101", "title": "Damocloide", "text": "I Damocloidi sono un piccolo gruppo di asteroidi che prende il nome dall'asteroide 5335 Damocles (Damocle); \u00e8 stato l'astronomo giapponese Akimasa Nakamura a definire per primo questo gruppo di oggetti indicando i criteri per l'appartenenza al gruppo.\nUn asteroide per essere definito un Damocloide deve avere determinate caratteristiche orbitali: \nQuesti parametri sono tipici delle comete, per questo gli astronomi ritengono che i Damocloidi non siano altro che comete dormienti e, in un certo numero di casi, osservazioni successive hanno mostrato che effettivamente si trattava di comete, avendo questi oggetti sviluppato chiome e code cometarie. Probabilmente i criteri per la definizione dei Damocloidi sono influenzati dal basso numero di oggetti e una pi\u00f9 completa definizione potrebbe comprendere criteri con parametri diversi.\nI Damocloidi costituiscono una classe di oggetti complementare a quella dei Centauri avendo in comune solo i semiassi maggiori superiori a quello del pianeta Giove.\nAttualmente sono classificati come Damocloidi oltre 40 oggetti: quasi la met\u00e0 presenta orbite retrograde (inclinazione oltre i 90\u00b0), i 3/4 eccentricit\u00e0 superiori a 0,8, quasi la met\u00e0 ha periodi superiori a 100 anni.\nPoco si sa sulla loro natura fisica: presentano albedo tra i pi\u00f9 bassi tra i corpi del Sistema solare, il loro colore \u00e8 rossastro e oltre l'80% ha diametri compresi tra i 2,5\u00a0km e i 15\u00a0km."}
{"id": "1613102", "revid": "682476", "url": "https://it.wikipedia.org/wiki?curid=1613102", "title": "Casatorre", "text": "La casatorre (o casa torre) \u00e8 una costruzione fortificata, una rocca con funzioni sia militari che abitative in auge nel medioevo a partire dal X secolo.\nStruttura.\n \nLa rocca in origine costruita in pietra con funzione difensiva, presenta una struttura massiccia solitamente a forma rettangolare, con il caratteristico torrione centrale che dotava gli occupanti della casa a torre di un punto strategico di osservazione, segnalazione e difesa dall'alto.\nLa casa a torre solitamente \u00e8 dotata di un pozzo per l'acqua, un cortile ed un rimessaggio per animali e mezzi. L'accesso all'interno dell'edificio solitamente presenta uno o pi\u00f9 archivolti (recanti lo stemma araldico dei signori locali) per permettere l'ingresso a cavallo e che un tempo venivano sigillati, quando necessario, da massicci portali; le mura sono sempre spesse, le finestre piccole e protette da inferriate. Non sono infrequenti volte a vela, bifore, scaloni interni ed un sistema di sottopassaggi interrati.\nFunzione.\nLe casetorri venivano per lo pi\u00f9 costruite ed impiegate in zone di difficile accesso durante il medioevo per presidiare ed all'occasione difendere, con forze esigue ma efficacemente, un passo o un punto strategico in aree montagnose o costituite da rilievi importanti ma anche su crocevia o direttive da controllare. Parallelamente alla funzione tattica militare erano anche utilizzate come abitazioni padronali.\nEsempi.\nEuropa.\nNell'urbanistica medioevale europea occidentale sono largamente diffusi esempi di tipologia architettonica di casa a torre dal X secolo; ancor oggi si possono visitare in Inghilterra, Irlanda, Scozia, Galles, Francia ed Italia. Qualche traccia di queste costruzioni si ritrova anche in Germania, Polonia ed altrove in centro Europa.\nLe casetorri sono tipiche anche di culture mediterranee in cui sia stato presente storicamente l'istituto giuridico della faida (come nell'Italia medievale, sopramenzionata): con questa funzione, ad esempio, vecchie casetorri note come kulla punteggiano ancor oggi il Nord ghego dell'Albania; strutture affini sopravvivono a Mani e a Creta, regioni della Grecia un tempo note per questa pratica.\nCaucaso e Asia.\nNel Caucaso Settentrionale, nelle attuali regioni della Svanezia, della Cecenia e della Inguscezia, per la forte competizione per le poche risorse naturali, sono presenti numerose case torri costruite a cominciare dall'VIII secolo D.C. raggruppate in piccoli villaggi, di solito posti sopra alture di difficile accesso. Tali costruzioni sono di cinque o pi\u00f9 raramente sei piani, con ingresso posto al livello superiore. Costruzioni simili si svilupparono in Georgia, avendo lo scopo di difendere i piccoli proprietari terrieri dalle incursioni dei piccoli feudatari vicini. Caratteristica dell'area era la costruzione di villaggi composti da sole case torri, che tuttora sopravvivono nelle regioni sopracitate.\nSimilmente alle casetorri caucasiche, anche in Tibet sono presenti costruzioni riconducibili a questa tipologia edilizia, apparse alla fine del XIV secolo. Possono raggiungere i quindici metri di altezza, e avevano la funzione di mostrare il prestigio dei proprietari nei confronti della comunit\u00e0 locale.\nIn Yemen, la citt\u00e0 di Shibam \u00e8 composta da case torri alte fino a nove piani. La particolarit\u00e0 \u00e8 che tali casetorri sono costruite con mattoni di fango.\nAmerica.\nProbabilmente la pi\u00f9 nota casatorre negli Stati Uniti d'America \u00e8 la rovina dell'antico anasazi della Mesa Verde in Colorado."}
{"id": "1613103", "revid": "1904508", "url": "https://it.wikipedia.org/wiki?curid=1613103", "title": "Karl August von Hardenberg", "text": "Biografia.\nHardenberg nacque a Essenrode, vicino a Hannover. Dopo aver studiato a Lipsia e Gottinga, entr\u00f2 a far parte del servizio civile prussiano nel 1770 come Ministro del Consiglio degli Esteri dal 1804 al 1806.\nFu nominato cancelliere nel 1810, e attu\u00f2 una serie di riforme di stampo illuminista all'interno della Prussia: impose un sistema di tassazione unificato, abol\u00ec le restrizioni sul commercio interno, miglior\u00f2 le condizioni della classe contadina riducendo gli oneri a loro imposti e sostituendoli con una maggior tassazione della classe signorile e rendendo cos\u00ec il popolo legato con obblighi solo allo stato; garant\u00ec inoltre l'uguaglianza agli ebrei.\nEgli, spinto dall'intolleranza verso la classe aristocratica, era convinto che la Prussia necessitasse di una rivoluzione come la Francia ma a differenza di questa che partisse dall'alto; ci\u00f2, e dunque i progressi propostosi, non venne conseguito a causa della ribellione delle classe agiate condannando la Prussia ad un progresso esclusivamente teorico. A seguito della caduta di Napoleone Bonaparte, Von Hardenberg rappresent\u00f2 la Prussia al Congresso di Vienna del 1814 \u2013 1815, a cui presero parte Russia, Austria, Inghilterra e la sconfitta Francia. Nel congresso venne deciso il nuovo assetto dell'Europa.\nLa Prussia ottenne, a differenza delle aspettative e dei piani originari, non tutta la Sassonia ma solo la parte settentrionale, che fu assegnata in parte alla nuova provincia di Sassonia. Per questo ottenne all'ovest un considerevole ampliamento di territori e pot\u00e9 ottenere la provincia di J\u00fclich-Kleve-Berg, la provincia del Granducato del Basso Reno e la provincia di Vestfalia. Ad est si aggiunsero la Posnania e la citt\u00e0 di Danzica, ma per questo dovette rinunciare infine ad alcune parti della Polonia. Al regno di Baviera dovette consegnare il principato di Ansbach e quello di Bayreuth, al regno di Hannover la Frisia Orientale, Hildesheim, Goslar e gran parte dell'Eichsfeld, ricevendo per questo la Pomerania svedese con R\u00fcgen dalla Danimarca in cambio del ducato di Lauenburg.\nNel 1822 prese parte al Congresso di Verona, dove accus\u00f2 un malore; mor\u00ec poco dopo a Genova. Fece parte della Massoneria, essendo stato iniziato nella Loggia \"Zum wei\u00dfen Pferd\" di Hannover, della quale fu Maestro venerabile negli anni 1778\u20131781. La Gran Loggia prussiana \"Royal York zur Freundschaft\" ne fece dipingere il ritratto."}
{"id": "1613104", "revid": "125626505", "url": "https://it.wikipedia.org/wiki?curid=1613104", "title": "Rachel Bolan", "text": "Biografia.\n\u00c8 noto per essere stato il cofondatore degli Skid Row, ed \u00e8 l'unico componente, insieme a Dave Sabo, che faceva parte della formazione originale della band.\nNel 1989 ha anche partecipato come ospite all'album \"Trouble Walkin\"' del chitarrista Ace Frehley, con il quale collaborer\u00e0 ancora nel 1997 per l'album \"12 Picks\"; \u00e8 anche impegnato al progetto parallelo The Quazimotors insieme all'ex batterista degli Skid Row Dave Gara."}
{"id": "1613108", "revid": "124500700", "url": "https://it.wikipedia.org/wiki?curid=1613108", "title": "Ape operaia", "text": "Lape operaia \u00e8 una femmina normalmente non fertile per via della particolare dieta allo stadio larvale e per via dei feromoni inibitori, o di coesione della colonia, emessi dalla regina.\nDati generali.\nOgni alveare contiene da 30.000 a 80.000 individui che nella quasi totalit\u00e0 sono api operaie. \nLe operaie sono femmine pi\u00f9 piccole dell'ape regina ed i loro apparati riproduttori sono presenti seppur atrofizzati e solamente in alcuni casi a causa di orfanit\u00e0 sono in grado di deporre uova aploidi dalle quali nasceranno solo individui di sesso maschile (fuchi). Le operaie che depongono sono comunemente dette \"figliatrici\".\nDal momento della deposizione dell'uovo fecondato, ci vogliono 21 giorni affinch\u00e9 nasca l'ape operaia. Le uova resistono per 3 giorni, quindi si schiudono e ne vien fuori una larva cieca che sar\u00e0 alimentata per i primi tre giorni con pappa reale. Dal 3\u00ba giorno le larve si nutrono di un miscuglio di polline e miele, il cosiddetto pane delle api, per altri 3 giorni e poi si chiudono nella cella per eseguire la metamorfosi. L'ape, quando nasce, \u00e8 piccola, pelosa, bianchiccia, maldestra e inoffensiva.\nGli insetti, nella loro fase adulta vivono una vita breve, che si limita ad una determinata epoca dell'anno, normalmente la primavera o l'estate: normalmente vivono una media di 30-40 giorni. In autunno e in inverno le operaie vivono fino a 180 giorni. Ci\u00f2 nonostante, le api sono pi\u00f9 longeve rispetto ad altri insetti, la durata della loro vita dipende da fattori come il sesso e l'attivit\u00e0 svolta.\nNell'arco della loro vita, le api operaie compiono diversi compiti secondo la loro et\u00e0, fino ai 21 giorni non escono dall'alveare e realizzano differenti funzioni:\nDopo i 21 giorni si atrofizzano le ghiandole cerigene e per questo escono dall'alveare divenendo bottinatrici compiendo le seguenti funzioni:\nQuesto ciclo non \u00e8 identico per tutte le api, come ci sono api che arrivano a bottinare senza avere realizzato le attivit\u00e0 su menzionate. Alcune sembrano maturare prematuramente, come altre possono in determinate condizioni, ringiovanire.\nLe operaie hanno diverse caratteristiche specifiche: sono pi\u00f9 piccole rispetto agli altri componenti dell'alveare, (il peso medio di un'ape operaia \u00e8 di 100\u00a0mg) e il loro addome \u00e8 pi\u00f9 corto. Inoltre le diverse parti dell'apparato boccale sono molto sviluppate con una ligula molto larga che le permette di prendere il nettare che immagazzinano nella borsa melaria per trasportarlo nell'alveare.\nHanno una vista molto sviluppata che serve loro per la raccolta, la localizzazione, ecc. Nelle zampe posteriori hanno una modifica chiamata corb\u00edcula (cestello) che permette loro di trasportare il polline e il propoli (resina della pianta). Essa \u00e8 munita di una spazzola dove vengono raccolti i grani di polline: quando la spazzola \u00e8 piena, il polline viene messo nel cestello per essere trasportato all'alveare.\nGhiandole ed organi delle operaie.\nUna caratteristica molto importante delle operaie \u00e8 che sono l'unica casta dell'alveare che possiede nel suo addome 4 paia di ghiandola della cera, queste sono preposte alla produzione della cera che si usa nell'elaborazione e preparazione delle cellette del favo.\nNel loro addome \u00e8 presente anche la ghiandola di Nassanoff (nella parte posteriore del settimo urotergo dell'addome formando una banda) preposta alla produzione dell'odore caratteristico della colonia. Si possono vedere le operaie nella porticina con la ghiandola di Nassanoff aperta, richiamando le altre affinch\u00e9 la versino. Questo comportamento \u00e8 molto caratteristico perch\u00e9 vediamo l'ape che solleva l'addome, oltre il torace e la testa. In questo modo chiamano ed orientano le operaie quando la colonia \u00e8 in movimento riconoscendosi con quelle della stessa colonia.\nLe ghiandole ipofaringee e mandibolari sono presenti nella parte superiore davanti alla testa e nel torace, sono incaricate alla produzione della pappa reale che \u00e8 l'alimento delle larve nei loro primi 3 giorni di vita e dell'ape regina durante tutta la sua vita. \u00c8 secreta solo dalle api operaie nutrici quindi nel loro periodo di vita compreso tra il 5\u00ba e 14\u00ba giorno di vita.\nL'operaia ha nel suo torace lo stomaco del miele o borsa melaria dove entra il nettare succhiato che successivamente si trasforma in miele.\nNel terzo paio di zampe c'\u00e8 un adattamento speciale denominato cestella o corb\u00edcula che \u00e8 dove l'ape per mezzo di pettini graffiatori, raggruppa i granuli di polline, che trasporta alla sua colonia o alveare.\nPungiglione.\nL'ovopositore atrofizzato si \u00e8 trasformato in un pungiglione (o dardo) che utilizzano come apparato difensivo. \u00c8 formato da tre parti: uno stiletto costituito da una punta affilata e da due rilievi longitudinali che corrono lungo tutta la sua lunghezza e lungo i quali scorre il veleno e due lancette ciascuna con un solco longitudinale e una decina formazioni simili ad uncini. Anche gli ultimi cinque uncini delle lancette iniettano il veleno in quanto provvisti di piccoli canali laterali che partono dal canale principale.\nQuando l'ape punge il pungiglione non entra completamente all'interno dei tessuti in quanto \u00e8 la successiva azione di robusti muscoli che consente la sua totale penetrazione. Se la puntura viene inferta in un corpo adiposo o elastico, gli uncini fanno s\u00ec che tutto il pungiglione rimanga incastrato e l'ape, nel tentativo di liberasi, strappi via anche gli ultimi segmenti addominali andando cos\u00ec incontro alla morte. Se invece la puntura viene inferta ad un altro insetto, vale a dire in un tessuto rigido, il pungiglione potr\u00e0 essere sfilato senza danni per l'ape stessa.\nQuando si \u00e8 punti da un'ape \u00e8 importante cercare di togliere subito il pungiglione con molta delicatezza e senza esercitare pressioni (\u00e8 sconsigliato farlo con le dita) altrimenti, dato che attaccate al pungiglione vi sono anche le ghiandole del veleno, non faremmo altro che iniettarci altro veleno peggiorando la situazione. Questa operazione deve essere fatta il prima possibile in quanto la quantit\u00e0 di veleno che entra nel nostro organismo \u00e8 direttamente proporzionale al tempo di permanenza del pungiglione nella pelle.\nDato che l'ape \u00e8 un insetto sociale e quindi ha importanza solo la vita della comunit\u00e0, nel momento in cui punge secerne anche dei feromoni, in particolare l'isopentil acetato, un feromone d'allarme per avvertire le altre api del pericolo che conseguentemente accorrono. Se ci si muove in maniera brusca, \u00e8 certo che le altre api operaie attaccheranno. In questi casi si consiglia la calma e non agitarsi anche se \u00e8 difficile rimanere impassibili in situazioni tali.\nComunicazione delle operaie.\nLa comunicazione tra le operaie e bottinatrici si realizza mediante un comportamento chiamato danza dell'addome. Mediante questo ballo, le operaie che stanno in giro ed incontrano una fonte di alimento comunicano alle altre la direzione e la distanza della fonte rispetto alla colonia alla quale appartengono.\nC'\u00e8 da mettere in rilievo che quando intraprendono il viaggio dall'alveare verso la fonte \"caricano alimento\" proporzionale alla distanza da percorrere, al fine di economizzare ed a sua volta avere capacit\u00e0 di carico al suo ritorno, \u00e8 per quel motivo, che se qualche agente esterno o atmosferico la devia dal suo destino, l'ape non avr\u00e0 autonomia sufficiente e a meno che trovi alimento necessario nella sua strada, non pu\u00f2 ritornare all'alveare e muore.\nUn altro modo di comunicare \u00e8 segnalare situazioni di pericolo: quando un'ape suppone che esista una tale circostanza, secerne dei feromoni per avvertire le compagne. In questo caso solleva l'addome, estroflette il pungiglione e quindi secerna l'isopentil acetato, molto volatile, che viene ulteriormente diffuso grazie al battito veloce delle ali. In questo modo viene messa in allarme la comunit\u00e0. L'ape pu\u00f2 anche secernere un altro feromone d'allarme il 2-eptanone che per\u00f2 \u00e8 meno efficace del precedente.\nAlimentazione con larve.\nLe larve delle api possono essere usate nell'alimentazione umana, sono presenti nella gastronomia del Giappone e si chiamano (hachinoko) anche se sono piatti poco comuni. Nei paesi con una maggiore tradizione culinaria a base di insetti sono pi\u00f9 frequenti."}
{"id": "1613112", "revid": "547034", "url": "https://it.wikipedia.org/wiki?curid=1613112", "title": "Dialetti dell'area metapontina", "text": "I dialetti dell'area metapontina fanno parte dei dialetti lucani e sono diffusi in una vasta zona della provincia di Matera relativa alla piana di Metaponto, che ha come confini fonetici ad est la Valle del Bradano e, ad ovest, il confine con la regione Calabria. Fanno parte del dialetto materano ma se ne differenziano sia per fonetica che per sviluppo. Difatti, mentre il primo pu\u00f2 essere inquadrato nel gruppo pugliese, e quindi segue lo sviluppo del ceppo \"apulo\", il secondo \u00e8 ascrivibile al gruppo dei dialetti prettamente \"lucani\".\nOrigine.\nLa lingua originaria di gran parte della Lucania era quella italica di ceppo osco-umbro dei lucani, alla quale si sovrappose, nelle aree costiere della regione (come \u00e8 la piana di Metaponto), quella greca antica parlata nelle \"polis\" della Magna Grecia. A questi idiomi, che costituiranno il sostrato linguistico della regione, si sovrapporr\u00e0, a partire dal III secolo a.C., una ulteriore lingua italica, in questo caso di ceppo latino-falisco: il latino; il quale segner\u00e0 per sempre il divenire linguistico di tutta l'area. A partire dal latino volgare parlato in zona durante il Medioevo si svilupperanno i vari dialetti lucani, appartenenti, a loro volta, alla pi\u00f9 ampia continuit\u00e0 delle lingue italo-romanze, ed al diasistema dei dialettali meridionali intermedi.\nL'antica Lucania aveva come confine orientale il fiume Bradano, e ad occidente arrivava fino alla citt\u00e0 di Sibari. Difatti, oltrepassata la Valle del Bradano, sono maggiormente percepibili certe differenze fonetiche, che invece si attenuano oltrepassando il confine calabrese.\n\u00c8 un dialetto \"cantato\", poich\u00e9 caratterizzato da una fonetica tendente spesso alla cantilena, questa caratteristica \u00e8 propria anche di altri dialetti italiani con influenze di adstrato greco-bizantine.\nDi sotto alcuni esempi di derivazione di sostantivi:\nVa anche menzionato che il dialetto metapontino \u00e8 stato largamente influenzato dai dialetti campani fino alla fine del Regno di Napoli, mentre, a partire dal secondo dopoguerra, il medesimo dialetto ha subito ulteriori e maggiori influenze della lingua italiana e dei dialetti pugliesi..\nLessico.\nUna costante di questo dialetto, d'altronde come quasi tutti i dialetti meridionali intermedi, \u00e8 la metafonia, e cio\u00e8 l'alterazione di una vocale sotto l'influenza di un'altra.\nUn'altra costante \u00e8 quella relativa al fenomeno dello scev\u00e0, ossia la caratteristica linguistica facente s\u00ec che le vocali finali di una parola, quando non accentate, siano mute..\nIl prospetto che segue (Avolio, 1995) mette a confronto vocaboli napoletani, lucani centro-settentrionali e abruzzesi adriatici, con l'intento di mostrare la sostanziale unit\u00e0 lessicale dell'area meridionale intermedia. In questa unit\u00e0 si colloca anche il dialetto metapontino, infatti nella seguente tabella si fa il confronto di alcuni termini:\nI numeri.\nDi seguito vengono riportati alcuni esempi di numeri il numero due viene detto diversamente in base alle zone:\nComuni.\nI comuni in cui si parla sono: \n\u00c8 riscontrabile anche un'enclave del dialetto metapontino nell'entroterra materano, infatti nella citt\u00e0 di Stigliano, posta a mille metri di altitudine e distante 50\u00a0km dalla Piana di Metaponto, si parla lo stesso dialetto dei comuni sopracitati.\nMentre, c'\u00e8 anche da dire, che a Tursi c'\u00e8 una diversit\u00e0 fonetica dovuta soprattutto alla trasformazione della vocale a in e all'interno delle parole e per la terminazione per s di molte altre parole."}
{"id": "1613113", "revid": "33689", "url": "https://it.wikipedia.org/wiki?curid=1613113", "title": "X-Mickey 973 - Ultimo treno", "text": ""}
{"id": "1613114", "revid": "88740", "url": "https://it.wikipedia.org/wiki?curid=1613114", "title": "Salvatore Minore", "text": "Biografia.\nFiglio di una famiglia agraria, ha retto insieme al fratello Calogero il mandamento di Trapani comprendente le Famiglie di Trapani, Valderice e Paceco.\nEra legato da amicizia con uno dei pi\u00f9 grandi costruttori siciliani, il cavaliere del lavoro catanese Carmelo Costanzo. Secondo un rapporto della DEA (l'agenzia antidroga statunitense), Minore era implicato nel traffico di stupefacenti verso gli Stati Uniti in collegamento con i mafiosi siculo-americani Ambrogio Farina, Calogero Di Maria e Natale Evola, legati alla Famiglia Bonanno di New York.\nSecondo diversi testimoni di giustizia e investigatori, il sequestro il 17 luglio 1975 dell'imprenditore di Salemi Luigi Corleo, suocero dell'esattore Nino Salvo, il cui corpo non fu mai ritrovato, fu compiuto dai corleonesi per minare il prestigio dei Badalamenti, Bontate e i trapanesi .\nNel 1977 il nome di Minore fu fatto nell'ambito del sequestro dell\u201farmatore trapanese Michele Rodittis rapito e rilasciato tre giorni dopo, con i rapitori trovati uccisi.\nMinore fu ucciso dai Corleonesi nel novembre 1982, nel corso di un summit a Palermo e il suo corpo non fu mai trovato. Per lungo tempo si pens\u00f2 che fosse morto da latitante in America. Per questo il suo nome fu legato all'omicidio del sostituto procuratore della Repubblica di Trapani Giangiacomo Ciaccio Montalto, avvenuto a Valderice nel 1983. Le modalit\u00e0 della sua fine furono descritte da alcuni pentiti palermitani nel 1998.\nIl suo posto, dopo un breve interregno di Cola Gucciardi, fu preso da Vincenzo Virga, alleato dei corleonesi nella guerra di mafia dei primi anni ottanta insieme a Francesco Messina Denaro di Castelvetrano e Mariano Agate di Mazara del Vallo.\nIl fratello Calogero, arrestato nel 1986, mor\u00ec d'infarto nel 1998, senza che le sue condanne fossero diventate definitive."}
{"id": "1613121", "revid": "95014", "url": "https://it.wikipedia.org/wiki?curid=1613121", "title": "Tot\u00f2 Minore", "text": ""}
{"id": "1613122", "revid": "287204", "url": "https://it.wikipedia.org/wiki?curid=1613122", "title": "Planet express", "text": ""}
{"id": "1613130", "revid": "767487", "url": "https://it.wikipedia.org/wiki?curid=1613130", "title": "Wadaiko Yamato", "text": "I Wadaiko Yamato (meglio conosciuti come Yamato) sono un gruppo musicale giapponese di percussionisti \"taiko\" creato nel 1993 da Masa Ogawa. In giapponese, la parola \"wadaiko\" significa \"strumento a percussione giapponese\", e \"Yamato\" \u00e8 l'antico nome della citt\u00e0 di Nara, dove il gruppo fu fondato.\nDalla sua fondazione, il gruppo ha eseguito pi\u00f9 di mille spettacoli per oltre un milione di spettatori in pi\u00f9 di 20 nazioni, in Asia, Europa e nelle Americhe. Il debutto internazionale del gruppo avvenne nel 1998 al \"Festival Fringe\" di Edimburgo, dove ottennero il premio \"Sprit of the Fringe\". L'anno successivo, il gruppo and\u00f2 in tre tourn\u00e9e internazionali, in Sud America, 6 nazioni europee, e Israele. Il 28 e 29 settembre del 2007, i \"Wadaiko Yamato\" si esibirono all\"'Universal Forum of Cultures\" tenutosi a Monterrey, in Messico."}
{"id": "1613149", "revid": "125674572", "url": "https://it.wikipedia.org/wiki?curid=1613149", "title": "Ritsuko Kawai", "text": "\u00c8 la creatrice dell'anime televisivo \"Hamtaro\". Kawai cre\u00f2 originariamente Hamtaro come una storia per bambini pubblicata la prima volta nel 1997 e successivamente l'anime fu trasmesso in Giappone nel luglio 2000.\n\"Hamtaro\" racconta le avventure di un piccolo criceto e dei suoi amici. \"Hamtaro\" ha acquistato una grande popolarit\u00e0 e con l'uscita dell'anime si \u00e8 dato il via ad una linea di prodotti a lui dedicati. Kawai ha detto in suo messaggio che \"Hamtaro\" vuole promuovere la non violenza, il lavoro di squadra e la collaborazione."}
{"id": "1613152", "revid": "1745361", "url": "https://it.wikipedia.org/wiki?curid=1613152", "title": "Virtual XI World Tour", "text": "Il Virtual XI World Tour \u00e8 stato un tour della band heavy metal Iron Maiden, in presentazione del loro album \"Virtual XI\", uscito nel .\nNotizie generali.\nIl \"Virtual XI World Tour\" fu il secondo ed ultimo tour di Blaze Bayley con i Maiden, prima del suo definitivo licenziamento. Come era avvenuto per \"The X Factour\", il gruppo si ritrov\u00f2 a suonare davanti a folle pi\u00f9 ridotte di quelle a cui era abituato, soprattutto negli Stati Uniti, ma comunque i concerti non mancarono di energia e mescolarono sapientemente le vecchie canzoni con quelle nuove estratte da \"Virtual XI\".\nSfortunatamente, Blaze venne presumibilmente colpito di nuovo da un problema di allergia al polline, che obblig\u00f2 la band a cancellare l'intera seconda met\u00e0 del tour statunitense. Il cantante non partecip\u00f2 pi\u00f9 a nessun altro live con i Maiden, dal momento che la fine del tour fu seguita, dopo qualche mese, dalla notizia che Bruce Dickinson e Adrian Smith sarebbero tornati nel gruppo.\nGruppi di supporto.\nI gruppi di supporto di questo tour furono: Dio, W.A.S.P., Helloween, Dirty Deeds e \u00c1ngeles del Infierno.\nTracce.\nTracce eseguite solo in poche date:"}
{"id": "1613155", "revid": "767487", "url": "https://it.wikipedia.org/wiki?curid=1613155", "title": "Centomila dollari", "text": "Centomila dollari \u00e8 un film del 1940 diretto da Mario Camerini.\nTrama.\nIn un albergo ungherese John Woods, un milionario americano incontrando una giovane centralinista che lavora l\u00ec se ne innamora. Lily \u00e8 per\u00f2 ufficialmente fidanzata con Paolo, ma l'americano non si perde d'animo e offre al futuro sposo un premio di centomila dollari se la sua fidanzata acconsente a cenare una sera con lui. Paolo offeso rifiuta ma quando la famiglia viene a sapere l'importo offerto dal milionario spinge la ragazza ad accettare.\nLa cena ha luogo, ma Lily, temendo di essere mal considerata dall'americano, strappa l'assegno. Ma \u00e8 durante le nozze dei due fidanzati che arriva il colpo di scena: il milionario americano irrompe in municipio e, tra la sorpresa e lo sgomento dei parenti e del promesso sposo, fugge con la ragazza.\nProduzione.\nProdotto dall'Astra Film, \u00e8 stato realizzato negli stabilimenti SAFA di Roma ottenendo il visto censura n. 30948 del 16 marzo 1940. Durante la lavorazione la pellicola era stata preannunciata con il titolo \"Tutta colpa della sciampagna\".\nFanno parte del cast tecnico anche Renato Castellani (aiuto regista), Romolo Garroni (operatore), Ettore Forni (fonico).\nSecondo la pubblicazione \"Bianco e nero\" la sceneggiatura sarebbe anche di Alberto Moravia e Gabriele Baldini."}
{"id": "1613156", "revid": "91475", "url": "https://it.wikipedia.org/wiki?curid=1613156", "title": "Kalamazoo, Michigan", "text": ""}
{"id": "1613161", "revid": "124123", "url": "https://it.wikipedia.org/wiki?curid=1613161", "title": "Cynewald", "text": ""}
{"id": "1613168", "revid": "307923", "url": "https://it.wikipedia.org/wiki?curid=1613168", "title": "Cnebba", "text": "Suo figlio fu Cynewald."}
{"id": "1613169", "revid": "110157", "url": "https://it.wikipedia.org/wiki?curid=1613169", "title": "Welcome to Blue Island", "text": "Welcome to Blue Island \u00e8 il decimo album in studio del gruppo Enuff Z'nuff, pubblicato dalla Perris Records nel 2003.\nLa versione per il mercato giapponese contiene le cover di \"Hide Your Love Away\" dei Beatles e di \"All Apologies\" dei Nirvana.\nTracce.\nTracce bonus versione giapponese"}
{"id": "1613170", "revid": "78273", "url": "https://it.wikipedia.org/wiki?curid=1613170", "title": "Re degli Iclingas", "text": ""}
{"id": "1613173", "revid": "436907", "url": "https://it.wikipedia.org/wiki?curid=1613173", "title": "Alestorm", "text": "Gli Alestorm sono un gruppo musicale folk/power metal scozzese originario di Perth.\nHanno definito il loro genere musicale come \"True Scottish Pirate Metal\", a testimonianza della prevalenza di tematiche piratesche all'interno dei loro testi.\nStoria del gruppo.\nIl gruppo nacque sotto il nome di Battleheart nel 2004, cambiandolo poi in quello attuale nell'agosto 2007, a seguito dell'offerta di un contratto discografico da parte della Napalm Records.\nNel 2008 \u00e8 uscito il primo album del gruppo, intitolato \"Captain Morgan's Revenge\" e distribuito dalla Napalm Records. Nello stesso anno, gli Alestorm hanno partecipato al Metal Camp, insieme a gruppi come In Flames, Wintersun e Amon Amarth.\nIl batterista Ian Wilson ha lasciato gli Alestorm per via dei troppi impegni legati alle attivit\u00e0 della band. Dopo un breve periodo di incertezza sul successore del batterista scozzese, Wilson torna a suonare con gli Alestorm. Ma la formazione sar\u00e0 destinata a mutare ancora: il 14 settembre \u00e8 infatti il chitarrista Gavin Harper a lasciare, affermando che la scelta \u00e8 dovuta a motivi personali e divergenze con alcuni membri del gruppo.\nNel maggio 2009 esce \"Black Sails at Midnight\". Nel giugno 2011 esce \"Back Through Time\" in cui \u00e8 presente come bonus track la cover del brano \"You are a Pirate\" tratta dal programma televisivo \"Lazy Town\".\nNel gennaio 2013 gli Alestorm si sono esibiti in Australia e in Nuova Zelanda, dove hanno filmato il loro primo DVD. Quest'ultimo, intitolato \"Live at the End of the World\", \u00e8 stato pubblicato il 15 novembre dello stesso anno.\nIl 16 aprile 2014 il gruppo ha annunciato il quarto album in studio \"Sunset on the Golden Age\", pubblicato il 1\u00ba agosto 2014 dalla Napalm Records. Tre anni pi\u00f9 tardi \u00e8 uscito il quinto album \"No Grave But the Sea\".\nIl 29 maggio 2020 pubblicano il loro sesto album \"Curse of the Crystal Coconut\"."}
{"id": "1613174", "revid": "183976", "url": "https://it.wikipedia.org/wiki?curid=1613174", "title": "Sci Fi", "text": ""}
{"id": "1613179", "revid": "751106", "url": "https://it.wikipedia.org/wiki?curid=1613179", "title": "Office Open XML", "text": "Office Open XML (comunemente abbreviato in OOXML) \u00e8 un formato di file basato sul linguaggio XML per la memorizzazione di documenti informatici, come documenti di testo, fogli di calcolo, presentazioni, grafici ed altri tipi.\nSviluppo.\nIl formato \u00e8 stato sviluppato da Microsoft come formato di memorizzazione per i prodotti Office, ed \u00e8 in seguito stato proposto come standard ISO/IEC (DIS 29500), tuttavia in una sessione di votazione tenutasi il 2 settembre 2007 non ha ottenuto voti a sufficienza per essere approvato. Nei mesi successivi \u00e8 seguito un \"ballot resolution meeting\" che ha portato ad una seconda votazione, conclusasi il 29 marzo 2008, dove l'OOXML \u00e8 diventato standard ISO. Il 15 agosto 2008, ISO conferma la pubblicazione dello standard ISO/IEC DIS 29500, dopo aver respinto il ricorso di quattro paesi afferenti alla commissione di valutazione (Brasile, India, Venezuela, Sudafrica), contrari al giudizio positivo espresso durante il \"final ballot resolution meeting\" di Ginevra.\nL'approvazione di OOXML come standard \u00e8 stata oggetto di critiche da parte della divisione europea della Free Software Foundation, che ha sollevato dubbi sull'effettiva interoperabilit\u00e0 del formato; anche Google e IBM hanno manifestato perplessit\u00e0, non ritenendo opportuna la sovrapposizione di OOXML allo standard gi\u00e0 esistente, OpenDocument (approvato nel 2006). Per contro, Microsoft ha affermato che l'esistenza di un secondo standard conferisce all'utente finale maggiore possibilit\u00e0 di scelta. Non sono comunque mancati i pareri positivi, tra cui quelli di alcuni sostenitori dello stesso OpenDocument.\nLo standard ha definito due differenti set di specifiche: \"Transitional\" e \"Strict\". Il primo set contiene una serie di funzionalit\u00e0 che sono state definite \"deprecate\" ed \"incluse solo per retrocompatibilit\u00e0\", mentre il secondo \u00e8 un set \"pi\u00f9 pulito\", che \u00e8 stato approvato allo scopo di diventare lo standard effettivo. Microsoft Office 2010 nonostante sia stato rilasciato ad un paio di anni di distanza dall'approvazione dello standard, supporta pienamente, sia in lettura che in scrittura, solo lo standard \"Transitional\". Al contrario lo standard ISO/IEC 29500 Strict ed il primo formato ECMA-376 sono supportati solo in lettura. Microsoft Office 2013 supporta pienamente anche lo standard ISO/IEC 29500 Strict, anche se di default il salvataggio risulta ancora in formato \"Transitional\".\nEstensioni dei file.\nLe estensioni dei file sono:"}
{"id": "1613180", "revid": "2044019", "url": "https://it.wikipedia.org/wiki?curid=1613180", "title": "Una famiglia del terzo tipo", "text": "Una famiglia del terzo tipo (\"3rd Rock from the Sun\") \u00e8 una sit-com statunitense prodotta e trasmessa dalla rete televisiva NBC dal 1996 al 2001.\nIn Italia \u00e8 andata in onda dal 1999 su Italia 1. Dal 21 giugno 2009 l'intera serie \u00e8 stata ritrasmessa da Steel.\nLa serie ha riscosso un notevole successo in patria, aggiudicandosi otto premi Emmy, tre dei quali andati all'attore protagonista John Lithgow, e due Golden Globe.\nTrama.\nLa serie racconta le avventure della famiglia Solomon, ovvero dell'equipaggio di esploratori extraterrestri che ha preso le sembianze dei componenti di una \"famiglia media\" americana allo scopo di studiare il pianeta terra e gli esseri umani, sia a livello biologico che comportamentale.\nA capitanare la bizzarra famiglia c'\u00e8 Dick Solomon, il capofamiglia che funge da \"comandante\" della squadra pur essendone il componente pi\u00f9 giovane. A lui si affiancano la sorella Sally, il fratello Harry e il figlio Tommy.\nI tentativi di integrazione con le abitudini e le usanze dei terrestri sono il fulcro delle esilaranti situazioni, spesso paradossali, che caratterizzano la serie.\nEpisodi.\nSono state realizzate 6 stagioni, per un totale di 139 episodi."}
{"id": "1613184", "revid": "183976", "url": "https://it.wikipedia.org/wiki?curid=1613184", "title": "Alan M. Dershowitz", "text": ""}
{"id": "1613185", "revid": "1861950", "url": "https://it.wikipedia.org/wiki?curid=1613185", "title": "Nigeria Airways", "text": "La Nigeria Airways \u00e8 stata la prima compagnia aerea nazionale della Nigeria, fondata nel 1958 e con sede a Lagos. Era di propriet\u00e0 del governo federale della Nigeria. Nigeria Airways \u00e8 stata acquisita da Virgin Nigeria e non opera pi\u00f9 dal 2003.\nStoria.\nPrima del 1958 esisteva la West African Airways Corporation, che gestiva servizi aerei verso Londra in associazione con la BOAC utilizzando aerei affittati, dei Boeing 377 Stratocruiser. La WAAC era frutto di una joint venture tra Nigeria, Gambia, Sierra Leone e Ghana, che per\u00f2 lasci\u00f2 la WAAC nel 1957. Nigeria Airways venne costituita come parte di WAAC. La societ\u00e0 divenne poi indipendente nel 1968.\nNel corso degli anni la compagnia si \u00e8 servita di vari modelli di velivolo, tra cui De Havilland Comet, Douglas DC-3, Vickers VC10, Boeing 707, Douglas DC-10, Airbus A310 e Boeing 747.\nNel 2001 il Regno Unito ha rifiutato la licenza a Nigeria Airways per operare da Londra a Lagos, a causa delle preoccupazioni circa la sicurezza del Boeing 747 affittato da Air Gibuti per far funzionare il servizio.\nLa compagnia aerea ha cessato di operare nel 2003. Aveva nel tempo accumulato debiti significativi, probabilmente la cattiva gestione e la corruzione dei funzionari governativi nigeriani che la gestivano ha accelerato il suo fallimento. Il governo nigeriano in seguito arriv\u00f2 a un accordo con la Virgin Atlantic Airways per fondare Virgin Nigeria Airways, intesa come sostituta della compagnia di bandiera, anche se le strutture di terra della vecchia Nigeria Airways sono state prese in consegna da un'altra societ\u00e0, la Arik Air.\nNigeria Airways operava utilizzando codice IATA WT e il codice ICAO NIS.\nFlotta.\nLa Nigeria Airways gest\u00ec l'ultimo McDonnell Douglas DC-10 mai costruito, noleggiandolo dalla World Airways. Nel corso degli anni la compagnia si \u00e8 servita di questi modelli di velivolo:"}
{"id": "1613188", "revid": "181699", "url": "https://it.wikipedia.org/wiki?curid=1613188", "title": "Dan Thomassen", "text": "Carriera.\nGiocatore.\nClub.\nDopo aver giocato nelle giovanili del \"IHF Aarhus\" del Aarhus e del Padova, debutta con i veneti nel 1999. A Padova rimane fino al 2004 per passare poi al Copenaghen dove vince due campionati danesi nel 2005-2006 e nel 2006-2007. Nel 2007 passa al V\u00e5lerenga e nel 2008 si trasferisce al Aarhus.\nL'8 luglio 2011 passa al firmando un contratto fino al 2013. Tuttavia dopo l'esclusione dai campionati professionistici e dopo la vicenda per lo scandalo scommesse in cui \u00e8 stata coinvolta societ\u00e0 romagnola, il 31 agosto firma per la .\nDopo la retrocessione e il fallimento del club giuliano Thomassen decide di firmare per l'Este, formazione dilettantistica della Provincia di Padova, avvicinandosi cos\u00ec alla zona d'origine della moglie.\nIl 5 luglio 2014 passa al Campodarsego in Eccellenza rimanendo sempre in Provincia di Padova.\nIl 31 luglio 2014 il Campodarsego libera il giocatore permettendogli di accasarsi alla neonata societ\u00e0 Biancoscudati Padova in Serie D.\nIl 15 marzo 2015 durante la partita -Biancoscudati Padova colleziona la centesima presenza in biancoscudato.\nAl termine della stagione ottiene la promozione in Lega Pro. Successivamente il 2 luglio il calciatore rimane svincolato.\nIl 7 luglio 2015 firma per l'Abano, formazione della Provincia di Padova, militante in Serie D.\nIl 17 giugno 2016 firma per la Vigontina San Paolo, formazione della provincia di Padova, militante in Serie D.\nNel giugno del 2017, passa all', formazione della provincia di Padova, militante in Promozione.\nNazionale.\nDal 1997 al 2003 gioca per la Nazionale danese Under-17, Under-19, Under-20, Under-21.\nAllenatore.\nDopo aver frequentato nel 2016 a Coverciano il corso per \"allenatore di Base UEFA B\", nella stagione 2018-2019, diventa, \"collaboratore tecnico specializzato negli aspetti tattico/tecnici difensivi\", delle giovanili \"Under\" del . Per la stagione 20/21 diventa collaboratore tecnica della formazione vicentina impegnata nel campionato Primavera."}
{"id": "1613190", "revid": "287204", "url": "https://it.wikipedia.org/wiki?curid=1613190", "title": "Danza jazz", "text": "La danza jazz nasce negli Usa nei primi anni del Novecento ed \u00e8 caratterizzata da un insieme di stili diversi e tecniche di danza non facili da etichettare. Anticamente questo termine indicava una tradizionale danza della comunit\u00e0 afro-americana che poi ha preso spunto anche da altre civilt\u00e0, dando vita a nuove forme: da un lato ha ereditato il movimento europeo che ha contribuito a conferire eleganza e rigidit\u00e0, e dall'altro quello africano che ha dato l'impulso ritmico e il fascino primitivo. Questo tipo di danza \u00e8 perci\u00f2 considerato un miscuglio di tradizioni africane ed europee.\nIl termine \"danza jazz\" viene usato per descrivere un tipo di movimento in continua evoluzione proprio perch\u00e9 legato ai cambiamenti della cultura: dalle danze sociali degli anni venti allo sviluppo delle danze teatrali, fino ad arrivare ad oggi con l'hip hop e il funky jazz.\nI principi della danza jazz sono l'uso dell'energia e l'improvvisazione. \u00c8 caratterizzata da movimenti ampi molto espressivi, composti di ritmo e controritmo, con intervalli di salti, cadute e rialzate, tensioni e rilassamenti, perfettamente coordinati.\nRisulta altamente coreografica ed \u00e8 stata determinante per lo sviluppo del teatro musicale di Broadway e del genere cinematografico hollywoodiano meglio noto come musical.\nLa storia.\nLa storia della danza jazz comincia con l'importazione della cultura africana in Nord America attraverso il commercio degli schiavi. La conservazione della cultura africana \u00e8 stata molto ostacolata e i governatori statunitensi non furono indulgenti nei confronti della danza africana e delle sue forme primitive.\nLe danze praticate nelle piantagioni si basavano sulla tradizione africana, anche se le influenze europee dei proprietari delle piantagioni diedero al movimento un chiaro aspetto americano cos\u00ec che in America le danze africane e le danze europee si sono contaminate a vicenda e poi fuse in un nuovo tipo di danza.\nEsistevano molte danze diverse con differenti finalit\u00e0: \nEcco perch\u00e9 quando si parla di danza jazz, si deve parlare di danza \u201cafro-americana\u201d o \"indigena americana\", a differenza delle danze nell'India Occidentale, dove ancora oggi sono eseguite mantenendo intatto l'aspetto originario."}
{"id": "1613192", "revid": "1652635", "url": "https://it.wikipedia.org/wiki?curid=1613192", "title": "Alessio (cantante)", "text": "Biografia.\nNato nel quartiere Ponticelli, a pochi chilometri dal centro citt\u00e0. \u00c8 fratello di Gianluca Carluccio, in arte Gianluca, anche lui cantante.\nHa studiato pianoforte sin da piccolo.\nNel 2002 incide il suo primo lavoro discografico intitolato \"Questione d'amore\" prodotto e distribuito dalla Zeus Record.\nNel 2004 pubblica \"Sms\" scritto da \"Rosario Armani\", il brano \u00e8 inserito nel suo secondo lavoro disco \"Messaggi d'amore\" targato Zeus Record. Nel brano \"Quanno t'ha spuse\" duetta con il cantante Franco Calone.\nIl 26 dicembre 2006, Alessio tiene un concerto al Palapartenope di Napoli; il concerto viene poi pubblicato, nel 2007, sia su cd che su DVD \"Il concerto\". Nell'album live sono presenti tre inediti, \"Dimmelo\", \"20 dicembre\" e \"Sogni ancora ad occhi aperti\".\nNel 2006, inoltre, pubblica l'album \"Emozioni della nostra et\u00e0\", dove la canzone \"Ma si vene stasera\" (scritta da Rosario Armani e interpretata da Alessio) fa parte delle colonne sonore del film \"Gomorra\", diretto da Matteo Garrone e tratto dall'omonimo libro di Roberto Saviano.\nNel 2008 Alessio incide il suo nuovo lavoro discografico, Tanta strada, con l'etichetta Edel Italia duettando con Ida Rendano nel brano \"Un beso bailando\" e con Stefania Lay nel brano \"Senza Perdono\".\nNel 2010 torna con la Zeus Record incidendo l'album \"Soluzione sei\", con la collaborazione di Vincenzo D'Agostino; nell'album \u00e8 incluso il singolo \"Dimmello pure tu\".\nNel 2011 viene pubblicato il disco \"Ancora noi\" contenente tre brani e sette duetti, tra cui \"Simme duije pazze nammurate\" cantato in coppia con Nancy Coppola. L'anno dopo il cantante pubblica l'album \"11 volte amore\" con la collaborazione nei testi dell'artista Gianni Fiorellino e l'arrangiatore Kekko D'Alessio.\nNell'aprile del 2013 partecipa alle riprese della fiction \"Gomorra - La serie\", diretta da Stefano Sollima e prodotta da Sky Cinema, cantando il brano \"Ancora noi\".\nNel 2014 viene pubblicato il suo nono lavoro discografico intitolato \"Musica Ribelle\" contenente 12 tracce.\nIl 31 marzo 2016 viene pubblicato il suo nuovo disco \"Diverso contenente\" 13 tracce.\nIl 27 aprile 2018 viene pubblicato il suo nuovo disco \"Tutto inizi\u00f2 da me\" contenente 11 tracce. All'interno, il brano \"Parla dimme si\" in featuring con Gu\u00e9 Pequeno.\nIl 23 aprile 2021 partecipa come ospite al programma televisivo \"Felicissima sera\" condotto da Pio e Amedeo su Canale 5 con Gianni Celeste."}
{"id": "1613193", "revid": "767487", "url": "https://it.wikipedia.org/wiki?curid=1613193", "title": "? (Enuff Z'nuff)", "text": "? \u00e8 l'undicesimo album in studio del gruppo Enuff Z'nuff, pubblicato dalla Perris Records nel 2004."}
{"id": "1613196", "revid": "438678", "url": "https://it.wikipedia.org/wiki?curid=1613196", "title": "I grandi magazzini", "text": "I grandi magazzini (o Grandi magazzini) \u00e8 un film del 1939 diretto Mario Camerini, presentato in concorso alla 7\u00aa Mostra internazionale d'arte cinematografica di Venezia.\nTrama.\nAi Grandi Magazzini avvengono alcuni furti e il capo del personale accusa una commessa, ricattandola in cambio di favori sessuali. La ragazza, fidanzata con un autista, \u00e8 per\u00f2 innocente: si scopre che dietro ai furti c'\u00e8 proprio l'uomo che la ricatta, a capo di una banda di piccoli criminali.\nLa commedia secondo Camerini.\n\"\"Grandi magazzini\", il nuovo film di Mario Camerini, \u00e8 stato proiettato stasera in prima visione alla Mostra, alla presenza del ministro Alfieri e del dott. Goebbels, con vivissimo successo. Dalla data memorabile di \"Gli uomini, che mascalzoni...\" i film di Camerini hanno sempre figurato nelle competizioni veneziane quale una delle garanzie pi\u00f9 sicure per i nostri colori...Applausi e risate a scena aperta...battimani che si rinnov\u00f2 con uguale e festante fervore all'indirizzo di Assia Noris, presente nella sala. Camerini, trattenuto da impegni di lavorazione a Roma, non era potuto venire.\"\nNell'anno in cui la Coppa Mussolini \u00e8 attribuita al propagandistico \"Abuna Messias\", il \"riservato e modesto\" Mario Camerini, il regista i cui \"...rapporti col regime fascista, pur improntati ad un'apparente tolleranza, mascheravano un'inconciliabilit\u00e0 di fondo\", continua ad essere il fiore all'occhiello del cinema italiano\nEpilogo della \"pentalogia piccolo-borghese\" (dopo \"Gli uomini, che mascalzoni...\" del 1932, \"Dar\u00f2 un milione\" del 1935, \"Ma non \u00e8 una cosa seria\" del 1936, \"Il signor Max\" del 1937) \"Grandi magazzini\" esprime la piena maturit\u00e0 del regista nel suo originale (originalit\u00e0 in parte condivisa con Alessandro Blasetti) approccio alla commedia sofisticata. Lontano dal consunto cinema dei telefoni bianchi (o \"commedia all'ungherese\" o \"via italiana al D\u00e9co\") popolato di contesse, uomini in smoking, giovani dattilografe cui un fortunato amore col principale schiude le porte alla felicit\u00e0 e alla ricchezza, Camerini porta il cinema \"in un mondo reale...di impiegati, commesse di negozio\" anticipando secondo alcuni la commedia neorealista.\nNon \u00e8 dunque casuale che, sciolto il sodalizio con Mario Soldati, egli si avvalga in questo periodo della collaborazione alla sceneggiatura e come aiuto-regista di Renato Castellani, una delle prominenti figure del rinnovamento post-bellico.\nTutto interno alla concezione artigianale del regista, alla sua visione del cinema come concorso di professionalit\u00e0 diverse, \u00e8 il ruolo giocato dalla scenografia, affidata a Guido Fiorini, con Gastone Medin e Carlo Enrico Rava, uno dei grandi art director del cinema italiano degli anni '30 e '40. Cos\u00ec \u00e8 per le originali architetture dei grandi magazzini (ponti, ascensori), come per la funzionalit\u00e0 del decor alla narrazione. Ad esempio i manichini (gi\u00e0 richiamati nei titoli di testa), uno dei quali, giocosamente costruito ad imitare le fattezze dell'autista Guido, il protagonista, parandosi improvvisamente dinanzi a Lauretta, la trattiene dal suo proposito suicida, introducendo una nota grottesca nel sapiente dosaggio degli ingredienti, dalla pochade, all'umorismo, all'azione, che caratterizza il film.\nCritica.\nScrive Paola Ojetti nelle pagine di \"Film\" del 19 agosto 1939: \u00abI film di Camerini impeccabili sempre, le sue sceneggiature non fanno una grinza, tutto scorre via limpido e chiaro e la vicenda convince come se l'avessimo vissuta noi stessi. Oseremmo dire che se Camerini sbaglia, sbaglia proprio quando lui, il regista in punta di piedi, poggia in terra tutto il piede, con tutta la forza del corpo. Quel Glori-Scarpia \u00e8 bravo, ma stona nel colore del film. E non \u00e8 colpa di Glori, ben inteso, ma di quell'istante di mano un po' troppo pesante.\u00bb\nCitazioni.\nIn una delle scene iniziali della pellicola, Lauretta (Assia Noris) ed Emilia (Luisella Beghi) stanno per salire sull'auto di Bertini (Enrico Glori) parcheggiata a fianco di una parete piena di poster. In almeno due di questi \u00e8 riconoscibile la stessa Noris. Si nota soprattutto la locandina del film \"Batticuore\" (1939), la cui regia \u00e8 ancora di Camerini.\nNel film di Fellini \"Roma\" (1972), all'arrivo del giovane Federico alla stazione Termini, avvenuto nel gennaio 1939, appare un enorme cartellone pubblicitario de \"I grandi magazzini\" (in cui il nome del film appare senza l'articolo). In una scena successiva il regista Camerini \u00e8 citato da un vecchio attore che si vanta di aver lavorato con lui \"in ruoli di viveur\"."}
{"id": "1613200", "revid": "112332260", "url": "https://it.wikipedia.org/wiki?curid=1613200", "title": "Enrico Puoti", "text": "La sua carriera inizia intorno agli anni novanta con varie esperienze professionali nell'ambito della gestione societaria poi come junior manager in una societ\u00e0 di Import/Export con la Russia. Successivamente viene chiamato a dirigere la Maxpower Italia, societ\u00e0 di consulenza aziendale per l'introduzione all'euro in Italia.\nNel 1998 \u00e8 autore di un libro \"Agevolazioni Fiscali alle PMI Commerciali e Turistiche\" edito da Giuffr\u00e8.\nSempre in quegli anni segue come consulente per lo sviluppo e commercializzazione di nuovi prodotti per alcune societ\u00e0 italiane (Finsiel S.p.A., Datamanagement S.p.A., Banksiel S.p.A., Microsoft Italia S.p.A.) ed estere (Sopra S.A. - France).\nAgli inizi del 2000 entra in Meridiana S.p.A., poi successivamente viene chiamato a ricoprire il ruolo di Segretario Generale della Confederazione Nazionale per l'Aviazione Civile.\nNel 2005 entra nell'Istituto per l'Informazione Tecnica Economica e Giuridica come General Manager, diventandone Presidente nel marzo del 2007.\nNei primi mesi del 2006 fonda e dirige il periodico quindicinale Nautica e Trasporti, uscito con il primo numero a dicembre 2006."}
{"id": "1613201", "revid": "92723", "url": "https://it.wikipedia.org/wiki?curid=1613201", "title": "The Ed Hunter Tour", "text": "The Ed Hunter Tour \u00e8 stato un tour della band heavy metal Iron Maiden, in presentazione del loro album \"Ed Hunter\", uscito nel .\nNotizie generali.\nPoco tempo dopo il vociferato annuncio che Bruce Dickinson e Adrian Smith sarebbero rientrati nella band, i Maiden diventarono 6 e lanciarono un tour insolitamente breve per presentare il loro album e videogioco \"Ed Hunter\". Questa fu inoltre un'occasione per ripresentare la formazione \"classica\" ai fan delusi dall'era Bayley.\nAdrian Smith dovette saltare alcune tappe per il triste avvenimento della morte di suo padre, e la band cancell\u00f2 dal palinsesto \"Stranger in a Strange Land\" perch\u00e9 Janick non aveva avuto il tempo di imparare l'assolo che avrebbe dovuto eseguire Adrian. Anche dopo il ritorno di Adrian, comunque, i Maiden decisero di non reintrodurre la canzone, per facilitare lo scorrimento dello spettacolo. Per di pi\u00f9, alcuni spettacoli sulla West Coast dovettero essere cancellati a causa di un incidente avvenuto durante la tappa di Los Angeles, in cui Dave Murray si ruppe un dito.\nNonostante questi incidenti, la band si mostr\u00f2 in piena forma e le tre chitarre produssero qualche interessante giochetto musicale durante i concerti. Il ritorno di Bruce e Adrian sembrava aver galvanizzato il gruppo, e l'\"Ed Hunter Tour\" suscit\u00f2 molto pi\u00f9 entusiasmo da parte dei media e dei fan di quanto non avessero mai fatto i tour precedenti. Bruce promise inoltre che l'album successivo avrebbe aperto la strada al definitivo ritorno dell'heavy metal sulla scena musicale.\nGruppi di supporto.\nI gruppi di supporto di questo tour furono: Monster Magnet, System of a Down e Voivod per il Nord America, e i Megadeth per l'Europa.\nTracce.\nTracce eseguite solo in poche tappe:"}
{"id": "1613208", "revid": "767487", "url": "https://it.wikipedia.org/wiki?curid=1613208", "title": "Francesco Statuto", "text": "Caratteristiche tecniche.\nCentrocampista centrale, era utilizzato con compiti di copertura e interdizione, grazie alle sue doti di agonismo e resistenza fisica.\nCarriera.\nGiocatore.\nClub.\nDopo aver iniziato nelle giovanili della Roma, viene prestato in Serie C1 e Serie B vestendo le maglie di Casertana (con cui conquista la promozione al termine del campionato 1990-1991 ma subisce anche un serio infortunio al ginocchio) e . Nel 1993, rientrato nella capitale, viene ceduto in compropriet\u00e0 all', nell'ambito della cessione di Balbo alla Roma; con i friulani fa il suo esordio in Serie A, disputando un campionato da titolare (31 presenze e un gol), ma la squadra retrocede in Serie B.\nRiportato alla base su richiesta di Carlo Mazzone, guadagna il posto da titolare nel centrocampo giallorosso; un grave infortunio (frattura del perone) limita a 20 le presenze in campionato. Rientrato in prima squadra, non ritorna sui livelli precedenti, e dopo altre due stagioni (per un totale di 74 presenze con 3 reti) nell'ottobre 1997 torna in compropriet\u00e0 all'Udinese. Utilizzato come alternativa a Johan Walem, colleziona 19 presenze con un gol.\nMesso in disparte da Zden\u011bk Zeman, nel gennaio 1999 passa in prestito gratuito al , con cui ottiene la salvezza nel campionato di Serie A 1998-1999 disputando 12 partite con un gol, proprio alla Roma. Ritorna per qualche mese alla Roma prima di trasferirsi definitivamente in Emilia, nel settembre 1999, insieme al compagno di squadra Carmine Gautieri: con i biancorossi gioca altri tre campionati, due di Serie A e uno di Serie B.\nSvincolato dal Piacenza, nel gennaio 2003 viene ingaggiato dal presidente del Franco Cimminelli, a insaputa del direttore sportivo Sandro Mazzola e dell'allenatore Renzo Ulivieri. Mai impiegato in campionato, a fine stagione rimane nuovamente svincolato, e scende nelle categorie minori con (due stagioni in Serie C1) e Viterbese, in Serie C2.\nNazionale.\nConta 3 presenze in nazionale. Ha esordito in maglia azzurra il 19 giugno 1995 a Losanna, nella gara Svizzera-Italia 0-1.\nAllenatore.\nA partire dal 2008 ricopre il ruolo di allenatore della primavera del , fino all'estate 2011, quando viene sostituito da Alberto Mariani.\nIl 14 maggio 2012, a seguito dell'esonero di Guido Ugolotti viene assunto alla guida della prima squadra del .\nIl 5 luglio 2013 consegue il patentino di allenatori professionisti Prima Categoria-Uefa Pro, a seguito del corso di abilitazione a Coverciano.\nIl 9 luglio 2013 torna sulla panchina della prima squadra del , retrocesso in Lega Pro Prima Divisione. Il 6 settembre viene sollevato dall'incarico e sostituito da Stefano Cuoghi.\nDal 2015 inizia a collaborare con la Lega Nazionale Dilettanti, allenando la selezione Juniores del girone G di serie D (Lazio-Sardegna) nella Juniores Cup, e in seguito la rappresentativa nazionale Under-18 di Serie D."}
{"id": "1613213", "revid": "57342", "url": "https://it.wikipedia.org/wiki?curid=1613213", "title": "Angela Vettese", "text": "Biografia.\nDa sempre appassionata di arti contemporanee, dopo il liceo classico ha scelto tuttavia di laurearsi in Filosofia Medievale all'Universit\u00e0 degli Studi di Milano con una tesi su Guglielmo di Ockham. Nel 1991 consegue il perfezionamento in Storia dell'Arte presso l'Universit\u00e0 Cattolica del Sacro Cuore.\nDal 1986 collabora abitualmente al supplemento domenicale del Sole 24 ore, e dal 1999 collabora con Domus, Abitare, Flash Art International, Frieze, Parkett, Art+Text, Exit; dal 1999 al 2006 collabora con Il Giornale dell'Arte.\nHa insegnato Storia dell'Arte presso le Accademie di Belle Arti a Milano e Venezia (1991-1997) e l'Accademia Carrara di Bergamo (1994-2000), ed \u00e8 stata docente presso il Politecnico de la Universidad de Valencia, Spagna, nell'ambito del master in Ingegneria Cultural, corso di Valorization de las obras de arte contemporaneo (1996-1999); dal 2000 al 2007 e dal 2011 al 2013 ha insegnato storia dell'arte presso il CLEACC (Corso di Laurea in Economia per Arte, Cultura e Comunicazione) dell'Universit\u00e0 Bocconi di Milano, con cui collabora ancora regolarmente. Dirige dal 2001 il corso di laurea magistrale di arti visive e moda presso l'Universit\u00e0 IUAV di Venezia (Dipartimento di Culture del progetto), presso cui \u00e8 professore associato di Teoria e Critica dell'Arte Contemporanea.\nDal 1993 al 1996 \u00e8 stata co-curatrice del Premio Furla-Querini Stampalia. Dal 1995 al 2003 \u00e8 stata curatrice del Corso Superiore della Fondazione Antonio Ratti. Dal 2002 al 2013 \u00e8 presidente della Fondazione Bevilacqua La Masa di Venezia. Dal 2005 al 2008 ha diretto la Galleria Civica di Modena. \u00c8 cofondatrice del Festival di Arte Contemporanea di Faenza, tenutosi dal 2007 al 2011. Dal 2009 al 2010 dirige la Fondazione Arnaldo Pomodoro di Milano. Nel 2009 \u00e8 stata presidente della Giuria Internazionale della Biennale di Arti visive di Venezia. Dal 2009 fa parte del Comitato scientifico di Palazzo Grassi-Punta della Dogana a Venezia. Nel maggio 2013 viene nominata per la sua competenza tecnica dal sindaco Giorgio Orsoni Assessore alla Cultura e al Turismo del Comune di Venezia, carica che mantiene fino al giugno 2014 quando lo stesso Orsoni, a seguito dell'indagine sui finanziamenti al MOSE che lo riguarda, scioglie la Giunta. Dal 2016 al 2018 \u00e8 stata direttore artistico di Arte Fiera, a BolognaFiere.\n\u00c8 presidente onorario del Centro di documentazione Docva alla Fabbrica del Vapore di Milano. Ha co-organizzato cicli di lezioni per il Fondo Ambiente Italiano, con il quale ha collaborato anche a Villa Panza di Biumo. Ha scritto testi per cataloghi di numerose mostre in sedi internazionali."}
{"id": "1613217", "revid": "1718925", "url": "https://it.wikipedia.org/wiki?curid=1613217", "title": "Bharatpur (Nepal)", "text": "Bharatpur \u00e8 una citt\u00e0 e municipalit\u00e0 del Nepal, capoluogo del Distretto di Chitwan.\nLa citt\u00e0, sede del ritiro estivo della famiglia reale, ha un aeroporto che la collega alla capitale.\nChiamata anche Bhadgaon \"La citt\u00e0 dei devoti\" ha ancora una struttura medievale pressoch\u00e9 intatta.\nNel Bharatpur Bird Santuary, famosa riserva naturale di uccelli indiani, si possono ammirare migliaia di questi volatili.\nLa riserva \u00e8 per due terzi sommersa dall'acqua mentre la parte restante \u00e8 coperta da foreste e vaste praterie.\nIl mezzo migliore per visitare questo autentico \"paradiso\" \u00e8 la bicicletta.\nNel novembre 2003 \u00e8 stato inaugurato ufficialmente nella citt\u00e0 un \"Villaggio SOS Bambini\" che pu\u00f2 accogliere fino a 140 piccoli ospiti. La guerriglia in corso nel paese, la crisi economica e i tanti problemi sociali hanno una rilevante caduta sui bambini della zona e solo grazie agli interventi umanitari di varie nazioni, tra le quali l'Italia, \u00e8 stato possibile realizzare questo progetto."}
{"id": "1613221", "revid": "31092", "url": "https://it.wikipedia.org/wiki?curid=1613221", "title": "Casa-torre", "text": ""}
{"id": "1613222", "revid": "712828", "url": "https://it.wikipedia.org/wiki?curid=1613222", "title": "ARC-170 starfighter", "text": ""}
{"id": "1613225", "revid": "33689", "url": "https://it.wikipedia.org/wiki?curid=1613225", "title": "Bhimdatta", "text": "Bhimdatta (in nepalese: \u092d\u093f\u092e\u094d \u0921\u0924\u094d\u0924\u093e \u0928\u0917\u0930\u092a\u093e\u0932\u093f\u0915\u093e, anche inglesizzato in 'Bheemdatt), precedentemente Mahendranagar (in nepalese: \u092e\u0939\u0947\u0928\u094d\u0926\u094d\u0930\u0928\u0917\u0930), \u00e8 una citt\u00e0 e municipalit\u00e0 del Nepal di abitanti, capoluogo del distretto di Kanchanpur.\nLa citt\u00e0, ottava del Nepal per numero di abitanti, \u00e8 situata nella pianura del Terai, all'estremit\u00e0 sud-occidentale del paese, a 700\u00a0km dalla capitale Kathmandu e a soli 6\u00a0km dal confine con l'India.\nA sud di Mahendranagar si estende la Riserva naturale di Suklaphanta."}
{"id": "1613228", "revid": "101478", "url": "https://it.wikipedia.org/wiki?curid=1613228", "title": "Rampal", "text": ""}
{"id": "1613229", "revid": "27723", "url": "https://it.wikipedia.org/wiki?curid=1613229", "title": "Suburbana di Milano", "text": ""}
{"id": "1613238", "revid": "287204", "url": "https://it.wikipedia.org/wiki?curid=1613238", "title": "X-Ray Dog", "text": "X-Ray Dog (o XRD) \u00e8 uno studio di registrazione, nonch\u00e9 un consorzio di compositori e musicisti che si dedicano a fare musica orchestrale e corale per Hollywood, situato a Burbank, in California, diretto da Chris Field. Produce sottofondi musicali per film, trailer, pubblicit\u00e0 televisiva e videogiochi.\nQuesto stile di musica orchestrale \u00e8 simile a quello prodotto da altri gruppi di compositori di sottofondi musicali filmografici quali: Two Steps from Hell, E.S. Posthumus, Immediate Music, Audiomachine, Brand X Music ed Epic Score. X-Ray Dog inoltre produce anche altri generi musicali (pop, rock, elettronica, effetti speciali (suono 3D), funk, jazz, salsa ed altro).\nUna delle opere pi\u00f9 popolari \u00e8 \"Gothic Power\", che \u00e8 stata usata nelle campagne pubblicitarie in molti film tra cui \"Il Signore degli Anelli\" (2001).\nDiscografia.\nX-Ray Dog ha composto 55 album:"}
{"id": "1613241", "revid": "729019", "url": "https://it.wikipedia.org/wiki?curid=1613241", "title": "Stazione di Treviglio", "text": "La stazione di Treviglio (denominata anche Treviglio Centrale) \u00e8 la stazione ferroviaria dell'omonima cittadina bergamasca. Situata lungo la ferrovia Milano-Venezia, \u00e8 capolinea delle linee per Bergamo e per Cremona.\nSi trova a meridione del centro storico di Treviglio ed \u00e8 la stazione principale della citt\u00e0, superando per numero medio di passeggeri al giorno la vicina stazione di Treviglio Ovest.\nStoria.\nL'impianto fu aperto il 5 marzo 1878 con l'inaugurazione del tronco diretto Treviglio-Rovato della ferrovia Milano-Venezia.\nLa stazione entr\u00f2 nella Rete Adriatica passando in gestione alla Societ\u00e0 Italiana per le strade ferrate meridionali nel 1885. Con la statizzazione delle ferrovie fu gestita dalle Ferrovie dello Stato dal 1905.\nPrima del 1878, vi furono altre due stazioni che, in tempi diversi, ebbero la denominazione di \"Treviglio\":\nLa prima stazione.\nLa prima stazione di Treviglio, denominata informalmente \"Treviglio Molino\", era posizionata ad est dell'attuale stazione centrale.\nFu costruita dalla Imperial-Regia Privilegiata Strada Ferrata Ferdinandea Lombardo-Veneta, la societ\u00e0 che aveva ottenuto il \"Privilegio\" di costruire ed esercire la strada ferrata Milano-Venezia, detta anche \"Ferdinandea\". L'intenzione originaria della societ\u00e0 era di collegare Milano a Venezia passando direttamente per Brescia. Il tronco ferroviario che dalla stazione di Milano Porta Tosa giungeva alla stazione di Treviglio fu inaugurato il 15 febbraio 1846. Da quel giorno entr\u00f2 in funzione il servizio ferroviario fra la cittadina bergamasca e la capitale lombarda e quello tramite diligenze fra Treviglio e Vicenza, dove iniziava l'altro tronco della Ferdinandea.\nNel 1852, la gestione della ferrovia e dei suoi impianti, tra cui la stazione trevigliese, pass\u00f2 alla Strade Ferrate Lombardo-Venete dello Stato. Nel 1856 si verific\u00f2 un altro passaggio di propriet\u00e0, causata dalla crisi finanziaria dell'erario austriaco che cedette tutte le sue ferrovie ad un gruppo di banche, comprendenti la famiglia Rothschild. Esse costituirono la \"Imperial Regia Privilegiata Societ\u00e0 delle ferrovie lombardo-venete\", poi confluita tre anni dopo nella \"Imperial Regia Privilegiata Societ\u00e0 delle ferrovie meridionali dello Stato, del Lombardo-Veneto e dell'Italia Centrale\", quando lo stesso gruppo acquis\u00ec altre linee ferroviarie nell'impero austriaco\nLa seconda stazione.\nLa seconda stazione era ubicata lungo l'attuale Treviglio-Bergamo a meridione dell'attuale stazione di Treviglio Ovest. Nei pressi di quest'impianto ferroviario, \u00e8 presente il vecchio fabbricato viaggiatori utilizzato come abitazione per i ferrovieri.\nLa \"Societ\u00e0 delle ferrovie lombardo-venete\" si era impegnata a completare la ferrovia Milano-Venezia con la Convenzione del 14 marzo 1856. Questa stabiliva l'obbligo di costruire il tronco Monza-Bergamo-Brescia anzich\u00e9 quello diretto passante per Treviglio. Per motivi prettamente economici, la societ\u00e0 austriaca chiese ed ottenne di poter utilizzare il tronco gi\u00e0 esistente tra Milano e Treviglio e di costruire una breve ferrovia diretta fra Treviglio e Bergamo. La nuova stazione sorse sulla nuova linea, a nord-ovest del paese, e fu aperta il giorno dell'inaugurazione della Treviglio-Bergamo-Coccaglio, mentre la vecchia stazione fu dismessa.\nLa gestione di quest'impianto pass\u00f2 alla \"Societ\u00e0 delle Strade Ferrate della Lombardia e dell'Italia Centrale\" nel 1860 e cinque anni dopo alla Societ\u00e0 per le Ferrovie dell'Alta Italia, le quali erano diverse denominazioni di societ\u00e0 controllate dalla famiglia Rothschild.\nLa seconda stazione fu soppressa nel 1878 con l'apertura del tronco diretto Treviglio-Rovato e la conseguente dismissione del tracciato diretto fra questa stazione e quella di Caravaggio, quest'ultimo sostituito da un percorso passante per la nuova stazione della citt\u00e0.\nStrutture e impianti.\nIl fabbricato Viaggiatori \u00e8 collegato ai binari tramite un sottopasso pedonale, che permette anche di raggiungere la parte di citt\u00e0 posta a sud del tracciato ferroviario.\nMovimento.\nLa stazione \u00e8 nodo di interscambio tra la ferrovia Milano-Venezia, della quale accoglie i treni RegioExpress, e le linee per Bergamo e per Cremona. Oltre a essere servita dai treni regionali di queste tre linee, essa \u00e8 anche fermata dei treni regionali che percorrono la direttrice Milano-Treviglio-Cremona.\nTreviglio \u00e8 capolinea delle linee del servizio ferroviario suburbano di Milano: linee S5 (Varese-Treviglio) ed S6 (Novara-Treviglio), svolte da Trenord, nell'ambito del contratto stipulato con Regione Lombardia.\nServizi.\nLa stazione dispone di:"}
{"id": "1613243", "revid": "31886", "url": "https://it.wikipedia.org/wiki?curid=1613243", "title": "No More Drama (singolo)", "text": "No More Drama \u00e8 un singolo R&amp;B di Mary J. Blige prodotto da Jimmy Jam e Terry Lewis che d\u00e0 il titolo al quinto album della cantante. Pubblicato come terzo singolo tratto dall'album nel 2002 (secondo singolo in USA), il brano \u00e8 entrato nella top20 della Billboard Hot 100, ed ha avuto successo in molti altri paesi, diventando uno dei pezzi pi\u00f9 conosciuti dell'artista in tutto il mondo. Grazie al videoclip del brano, Blige ha vinto il suo primo MTV Video Music Award.\nComposizione e testo.\nIl singolo segna un ricongiugimento artistico della cantante con il duo di produttori formato da Jimmy Jam e Terry Lewis (artefici di tutti i successi di Janet Jackson), dopo che questi avevano collaborato con Blige per il suo terzo disco Share My World. Questo \u00e8 il terzo singolo della cantante prodotto dal duo, dopo \"Love Is All We Need\" e \"Everything\", entrambi estratti da Share My World. La canzone usa un sample di \"Nadia's Theme\", un pezzo composto da Barry De Vorzon e Perry Botkin, Jr. negli anni '70 per il western \"Bless the Beasts and Children\", e successivamente usato come tema principale della soap opera Febbre d'amore. Nel testo la cantante fa riferimento alla soap, definendo il suo passato \"young and restless\" (giovane e irrequieto), il titolo originale della soap \u00e8 infatti The Young and the Restless. La base musicale \u00e8 costituita da un piano; durante l'ultimo ritornello \u00e8 possibile sentire il rumore di un elicottero in volo, chiaro riferimento allo spirito pacifista della canzone. Il brano inizia con un parlato in cui la cantante dice di essere stanca di tutto il dramma che riempie la sua vita e di avere il bisogno di sentirsi libera. Nella terza strofa del brano la cantante afferma che secondo lei solo Dio potrebbe sapere come va a finire la nostra vita, ma poi dice che noi sappiamo come questa inizia, e che quindi tocca a noi scegliere se vincere o perdere; l'artista conclude la strofa dicendo di aver scelto di voler vincere. Il ritornello prega che non ci siano mai pi\u00f9 drammi, lacrime, dolori, paure e stress.\nVideo.\nIl video della canzone \u00e8 stato diretto da Sanji ed \u00e8 uno dei pi\u00f9 impegnati e struggenti della cantante. Nel video vengono presentate tre storie molto drammatiche: la prima riguarda una giovane donna nera vittima di violenza domestica, la seconda un giovane tossicodipendente bianco e la terza un ragazzo ispanico che vede morire il fratello in una sparatoria tra gang rivali. Durante il video lo schermo si divide in 3 parti all'inizio e alla fine per seguire contemporaneamente i tre personaggi, che corrono verso un futuro migliore. \nIl video fa grande uso di soggettive: ad esempio durante la storia della ragazza, l'uomo che la picchia colpisce con la mano la telecamera che poi cade a terra. Il ragazzo ispanico decide di vendicare la morte del fratello, ma quando si reca armato a casa del colpevole si trova di fronte un bambino, e decide allora di abbandonare l'idea. I tre personaggi vengono mostrati nei loro momenti pi\u00f9 disperati, come nell'astinenza del ragazzo tossicodipendente (Blige ha avuto in passato parecchi problemi con le droghe). La cantante, con un look molto semplice e minimalista (e i capelli neri dopo molti video di \"tutti i colori\" ) canta il brano mentre attraversa le strade della citt\u00e0 e incrocia i protagonisti delle tre storie. Nell'ultimo ritornello della canzone si ferma davanti alla vetrina di un negozio piena di schermi televisivi che danno in onda un telegiornale: questo tg fittizio reca la scritta \"America's New War\", e mostra le immagini di varie guerre e combattimenti. Poi queste immagini vengono sostituite dai primi piani di P. Diddy e Mariah Carey che sillabano le parole della canzone, mentre la Blige si dispera e piange di fronte alle immagini di guerra. Mary ha affermato di aver invitato i due artisti nel suo video perch\u00e9 sono due persone che hanno avuto una vita piena di dramma. Il video \u00e8 chiaramente ispirato ai fatti dell'11 settembre e si schiera contro la guerra.\nRicezione.\nIl singolo \u00e8 entrato nella top40 americana mentre il singolo precedente \"Family Affair\" era ancora in classifica. Arrivando alla posizione numero 15, \u00e8 diventato il quarto singolo della Blige ad essere entrato in top20. Stranamente nelle classifiche R&amp;B, dove la cantante ha sempre dominato con tutti i singoli, \u00e8 arrivato solo al numero 16, mentre nella Billboard Hot Dance Music/Club Play, la classifica dei brani pi\u00f9 suonati nelle discoteche americane, ha avuto talmente successo da arrivare al numero 1, diventando la quarta numero 1 in questa classifica dell'artista, dopo \"You Bringe Me Joy\" ('95), \"Love Is All We Need\" ('97) e \"Your Child\" ('00). Il successo in questa classifica \u00e8 stato garantito dai remix dance della canzone.\nNel Regno Unito la canzone \u00e8 addirittura entrata in top10, arrivando al numero 9, un risultato di rilievo se si considera che \u00e8 il terzo singolo della cantante ad essere entrato nella top10 britannica. Nei Paesi Bassi \u00e8 arrivato al numero 12 passando 15 settimane in classifica. In Svizzera \u00e8 stato il secondo singolo della cantante ad entrare in top20, arrivando alla posizione 17 con 9 settimane passate in top40. In Australia \u00e8 il secondo singolo dell'artista ad essere entrato in top40 invece, fermandosi al numero 30."}
{"id": "1613244", "revid": "1013865", "url": "https://it.wikipedia.org/wiki?curid=1613244", "title": "Janakpur", "text": "Janakpur \u00e8 una citt\u00e0 e municipalit\u00e0 del Nepal, sita nella parte sud del paese vicino al confine con l'India in una stretta pianura chiamata Gangetic.\nFu la capitale dell'antico stato di Mithila ed \u00e8 un famoso centro delle arti e dei mestieri.\nLa tradizione hindu vuole che Janakpur sia la citt\u00e0 natale di S\u012bt\u0101, la moglie del dio R\u0101ma. Qui ha infatti sede un grandioso tempio dedicato alla dea.\nLa citt\u00e0 \u00e8 infatti un continuo brulichio di pellegrini, devoti a Sita, ed ha conservato tutto il fascino della colorata devozione hindu.\nUn aeroporto nazionale la collega alla capitale Katmandu ed un regolare servizio di bus \u00e8 disponibile sia per la capitale che per altre citt\u00e0."}
{"id": "1613249", "revid": "287204", "url": "https://it.wikipedia.org/wiki?curid=1613249", "title": "Forza di occupazione del Commonwealth britannico", "text": "Forza di occupazione del Commonwealth britannico (in inglese \"British Commonwealth Occupation Force\", BCOF) era il nome delle forze militari congiunte canadesi, australiane, britanniche, indiane e neozelandesi nel Giappone occupato, dal 21 febbraio 1946 fino alla fine dell'occupazione nel 1952. Al suo culmine, la BCOF comprendeva circa 40.000 persone, corrispondenti a quasi il 25% del totale del personale militare statunitense in Giappone.\nMentre le forze statunitensi erano responsabili del governo militare, la BCOF sovrintendeva alla smilitarizzazione e alla vendita delle industrie belliche giapponesi. La BCOF era responsabile anche dell'occupazione delle prefetture occidentali di Shimane, Yamaguchi, Tottori, Okayama, Hiroshima e dell'isola di Shikoku. Era sostenuta inoltre dal Servizio ausiliario femminile (Burma). Il quartier generale della BCOF era a Kure.\nPer la maggior parte del periodo di occupazione, l'Australia forn\u00ec la maggioranza del personale della BCOF. La presenza iniziale della BCOF includeva la 34\u00aa Brigata di Fanteria australiana, la 5\u00aa Brigata di Fanteria britannica, la 268\u00aa Brigata indiana e la 2\u00aa Forza di spedizione neozelandese. La posizione di ufficiale comandante fu sempre esercitata da Australiani: tenente generale John Northcott, dal febbraio al giugno 1946; tenente generale Horace Robertson, dal giugno 1946 al novembre 1951; e tenente generale William Bridgeford dal novembre 1951 sino alla fine dell'occupazione.\nLa Flotta britannica del Pacifico forn\u00ec inizialmente la maggior parte delle forze navali. Il contingente aereo, noto come BCAIR, inizialmente comprendeva lo stormo da caccia N. 81 della Reale Aviazione australiana, che schierava P-51 Mustang, quattro squadroni di Spitfire (incluso il N. 11 e il N. 17 della Royal Air Force britannica e il N. 4 dell'Aviazione indiana), e lo squadrone N. 14 della Reale Aviazione neozelandese che schierava i caccia Chance Vought F4U Corsair.\nDurante il 1947, la BCOF cominci\u00f2 a ridurre la sua presenza in Giappone. Tuttavia, le sue basi fornirono posizioni di appoggio per le forze australiane e degli altri paesi del Commonwealth schierate nella Guerra di Corea, dal 1949 in poi. La BCOF fu smantellata effettivamente nel 1951, quando il controllo delle forze del Commonwealth in Giappone fu trasferito alla British Commonwealth Forces Korea."}
{"id": "1613250", "revid": "1013865", "url": "https://it.wikipedia.org/wiki?curid=1613250", "title": "Hetauda", "text": "Heutada \u00e8 una cittadina del Nepal.\n\u00c8 collegata da una camionabile e dalla linea ferroviaria con Katmandu.\nPosta vicino al confine con l'India \u00e8 spesso attaccata dai \"separatisti maoisti\" anche se, attualmente, le forze governative hanno ripreso il controllo della zona.\nIl governo, intervenuto anche socialmente oltre che militarmente, ha deciso la costruzione di una scuola e di un orfanotrofio."}
{"id": "1613251", "revid": "287204", "url": "https://it.wikipedia.org/wiki?curid=1613251", "title": "Sonata per pianoforte n. 24 (Beethoven)", "text": "La sonata per pianoforte n. 24, Op. 78, nacque nel 1809. Deve il nome alla destinataria della dedica, Therese von Brunswick, sua allieva insieme alla sorella Josephine. Verso di lei Beethoven non ebbe sentimenti pi\u00f9 grandi della semplice stima intellettuale e della \"sororale tenerezza\" (secondo quanto scritto da lei stessa nei suoi diari); tuttavia per molto tempo si credette che la destinataria delle famose lettere scritte dal musicista alla \"Immortale Amata\" fosse proprio lei.\nStruttura.\nL'opera si apre con una dolcissima introduzione (\"Adagio cantabile\") che non crea contrasti con il successivo Allegro, scritto nella tonalit\u00e0 di Fa# maggiore. L'intera sonata \u00e8 pervasa da un senso di serenit\u00e0 e da un'elevata espressivit\u00e0; si tratta di un lavoro \u00abprofondamente personale\u00bb, come disse Richard Wagner dopo averla ascoltata a Venezia (interpretata da Joseph Rubinstein in tale occasione). Lo stesso Beethoven la tenne in gran considerazione, definendola migliore della celebre sonata al Chiaro di Luna.\nTuttavia in passato trov\u00f2 molti pareri negativi, tra cui il compositore Vincent d'Indy, che la giudic\u00f2 un \u00abcampionario di passi pianistici privi di interesse che sembra scritto in vista di una particolare virtuosit\u00e0\u00bb, oltre che l'opera pi\u00f9 insignificante di tutta la \u00abseconda epoca\u00bb creatrice di Beethoven. A differenza di Wagner, il giudizio non era basato tanto sulle caratteristiche musicali, quanto per il fatto che non coincideva con alcuni momenti della vita dell'autore; difatti lo stesso d'Indy afferm\u00f2: \u00abQuale artista, quale uomo dotato semplicemente di senso artistico potr\u00e0 ammettere che la sola opera dedicata alla contessa di Brunswick, l'insipida \"Sonata\" in fa diesis maggiore, possa essere stata indirizzata alla stessa destinataria di quelle appassionate lettere che tutto il mondo ha letto?\u00bb\nAnalisi del Primo movimento.\nIl Primo movimento della sonata ha come metro due quarti subito cambiato in quattro quarti (tempo ordinario) nella tonalit\u00e0 di base di fa diesis maggiore. L'indicazione agogica (o tempo) indicata \u00e8 \"\u201cAdagio cantabile\u201d\" seguito da \"\u201cAllegro ma non troppo\u201d\". La struttura formale \u00e8 quella della forma-sonata anche se \"tecnicamente\" \u00e8 una \"Fantasia\", quasi una \"Rapsodia\". Possiamo individuare le tre sezioni fondamentali della forma-sonata in questo modo: introduzione (misure 1 - 4), esposizione (misure 5 - 41), sviluppo (misure 42 - 59) e ripresa (misure 59 - 109). \nLesposizione \u00e8 introdotta da 4 battute (\"Adagio cantabile\"), sulla tonica (fa diesis), che alcuni commentatori considerano \"un frammento di un movimento lento indipendente\". \u00c8 una melodia che non ritorner\u00e0 pi\u00f9.[batt. 1-4]\nIl tema principale \u00e8 esposto nella tonica (misure 5 - 9), con il previsto appoggio sulla settima di dominante (do # maggiore settima) nella parte centrale, per poi chiudere sulla tonica. [batt. 5 -9]\nA misura 9 dovrebbe seguire la classica \"codetta del tema\"; in realt\u00e0 troviamo altre due frasi (misure 9 - 12 e misure 13 - 17) nelle quali la linea melodica sembra improvvisata e dove l'inizio di una frase \"richiama il profilo della precedente, o per dissolverlo in un leggero arabesco, o per espanderlo verso un'espressione pi\u00f9 intensa\". Siamo di fronte ad un procedimento innovativo e pi\u00f9 fluido nel trattare la melodia. [batt. 9 - 17]\nA misura 17 inizia il \"Ponte modulante\" o la sezione di transizione verso il secondo tema. Si tratta di un movimento di semicrome che nelle battute finali modula verso la dominante (do #), tonalit\u00e0 nella quale viene presentato il secondo tema. Beethoven, invece di usare il \"V del V del V\" (ossia do # magg. &lt;= sol # magg. &lt;= re # magg.), impiega la settima di dominante sul la maggiore (sol con doppio diesis) per risolvere sul sol # (dominante della dominante do # maggiore). Il secondo tema (da misura 29 a misura 33), formato da due brevi frasi di terzine, \u00e8 soffuso di lirismo e determina e completa l'ambiente sonoro iniziato con l'introduzione. [batt. 27-31]\nChiude la codetta dell'esposizione. Nelle misure finali di questa parte una doppia cadenza dalla settima di dominante di dominante (sol # maggiore settima) alla settima di dominante (do # maggiore settima) prepara il ritorno del tema principale alla tonica (do # maggiore) previsto dall'indicazione di ritornello.\nLo sviluppo \u00e8 molto breve e per lo pi\u00f9 si appoggia al modo minore: re diesis minore a misura 50, do diesis minore a misura 52, si maggiore a misura 55. La nota si viene mantenuta fino all'accordo conclusivo dello sviluppo sul do diesis maggiore formando cos\u00ec il classico accordo di settima di dominante di fa diesis maggiore (la tonica) per far rientrare il tema principale nella ripresa a battuta 59.\nLa ripresa, dopo il tema principale (misure 59 -63), propone subito una rielaborazione della prima frase della codetta (misure 63 - 68) e della seconda frase (misure 69 - 78). L'armonia prima si ferma sul mi maggiore (misura 67) per poi \"approdare alla sottodominante si\" all'inizio del ponte modulante (misura 78).\nLa sezione di transizione \"ponte modulante\" (misure 78 - 90) prepara il ritorno del secondo tema (ora alla tonica da misura 90 a misura 93) con una cadenza finale sulla settima di dominante (do diesis maggiore settima a misura 89). Segue a chiusura del movimento la coda finale (misure 94 - 109) nella quale ad un disegno scorrevole della mano sinistra (quartine di semicrome) si contrappone frammenti del tema principale alla mano destra alla tonica (fa diesis maggiore). Questa seconda parte, sviluppo compreso, deve essere ripetuto in quanto Beethoven ha messo il segno di ritornello.\nAnalisi del Secondo movimento.\nIl Secondo movimento della sonata ha come metro due quarti nella tonalit\u00e0 di base di fa diesis maggiore. L'indicazione agogica (o tempo) indicata \u00e8 \"\u201cAllegro vivace\u201d\". La struttura formale \u00e8 quella di un eccentrico rond\u00f2.\nViene subito presentato il Tema principale (misure 1 - 12) nella tonalit\u00e0 d'impianto anche se l'accordo di base non compare mai (viene raggiunta a misura 10). Il tema inizia con un accordo di sesta aumentata (re naturale - si diesis) che si risolve sull'accordo di dominante (do diesis maggiore) e prosegue con 6 frasi di 2 battute a carattere spasmodico. Questo carattere \u00e8 ottenuto dalle pause di chiusura di ogni frase: una croma seguita da due pause di un ottavo a misura 2; una semiminima con una pausa di un quarto a misura 4, semiminima seguita da una pausa di un ottavo a misura 6; ecc.[batt. 1-12]\nUn secondo tema alla tonica appare a battuta 12. Il carattere di questo secondo tema \u00e8 completamente diverso da quello del primo. Se il primo contiene degli elementi drammatici adatti ad un intenso ulteriore sviluppo, il secondo procede in modo serrato e leggero, quasi modernamente nervoso a motivo delle vivaci semicrome accentate per due.[batt. 12-15]\nLa fine di questo tema \u00e8 caratterizzata da un movimento armonico verso la dominante (do diesis maggiore) per preparare la fase successiva. Da misura 22 a misura 32 un primo episodio basato sulla dominante \u00e8 costruito sulle copie di sedicesimi alternate fra le due mani \"a mo' di antifona\".[batt. 21-25]\nRitorna il primo tema alla tonica (misure 32 - 43) e il secondo tema, sempre alla tonica, (misure 43 - 51). Quest'ultimo tema nella parte finale modula verso la dominante del sesto grado: la diesis maggiore (misura 51) essendo il sesto grado re diesis maggiore. Appare a questo punto un terzo tema derivato dal primo episodio formato da figurazioni con alternanza tra re diesis minore e minore (relativo minore della tonica) e improvvisi \"fortissimo\" e \"piano\".[batt. 55-61]\nIl terzo tema si chiude con un accordo di sol settima maggiore. Quest'ultimo accordo prepara l'entrata del \"'secondo episodio\" (derivato dal primo) che si presenta come una digressione sulla settima di dominante di do diesis maggiore (= sol diesis maggiore settima). Si ripresentano quindi il tema principale (misure 89 - 100) e il terzo episodio (misure 100 - 110) simile al primo; il terzo tema (misure 110 - 133) ora con l'armonia della tonica (fa diesis maggiore) e con una cadenza finale sull'accordo di settima di dominante di sol maggiore (re maggiore settima). Ritorna l'episodio intermedio ora come digressione sulla settima di dominante di sol maggiore. \nPreparato dalla successione accordale (misure 150 - 151) settima di dominante di sol maggiore (re maggiore settima) - dominante (do diesis maggiore) - tonica (fa diesis maggiore) riappare (misure 150 - 161), alla tonica, per l'ultima volta il tema principale. Sull'ultima figurazione del tema (battuta 11) Beethoven costruisce la coda che porta a due corone (una breve cadenza: fa diesis maggiore - do diesis maggiore settima) e alle ultime sei battute cadenzali per chiudere definitivamente sulla tonica (fa diesis maggiore)."}
{"id": "1613259", "revid": "767487", "url": "https://it.wikipedia.org/wiki?curid=1613259", "title": "Bruno Jacoboni", "text": "Carriera.\nGiocatore.\nLa sua carriera inizia nella squadra degli Aquilotti di Avezzano. Fa il suo esordio in prima squadra, non ancora diciottenne, nel campionato di Prima Categoria abruzzese del 1960-1961. L'anno successivo passa sull'altra sponda cittadina, nelle file della Forza e Coraggio di Avezzano in Serie D, dove colleziona 12 presenze.\nNelle stagioni 1962-1963 e 1963-1964 veste la maglia del Bisceglie in Serie C, dove totalizza 3 presenze il primo anno e 5 il secondo, che non gli permettono la conferma. Viene ceduto al Melfi in Prima Categoria, dove vince il campionato 1964-1965 (22 presenze). Promosso in Serie D, l'anno successivo colleziona 25 presenze. Acquistato nel 1966 dall'Anconitana in Serie C, realizza 31 presenze e poi viene ingaggiato dalla in Serie B.\nDal 1967-1968 al 1973-1974 milita nella squadra del presidente Oreste Granillo. Totalizza 175 presenze in Serie B, \nNel 1974-1975 con 36 presenze difende la rete della Pro Vasto in Serie C e l'anno successivo con 15 presenze, ancora in Serie C, contribuisce alla promozione del Lecce in Serie B. Termina la carriera attiva nel 1976-1977 con la Turris in Serie C come \"chioccia\" dei portieri, senza collezionare presenze.\nAllenatore.\nDiventato allenatore, ha avuto trascorsi in Serie C nell'Avezzano e nella Gioiese e in Serie D nel e nella Vibonese; molte sono le squadre allenate in Eccellenza e Promozione della regione Calabria. Ha avuto anche esperienze come \"secondo\" in Serie A con la e in Serie B sempre con la Reggina e con il Crotone.\nNella stagione 1991-1992 sfiora lo scudetto con la squadra Primavera della Reggina, sconfitto in finale dal Torino."}
{"id": "1613261", "revid": "838137", "url": "https://it.wikipedia.org/wiki?curid=1613261", "title": "Fascio di matrici", "text": "In matematica, se formula_1 sono matrici complesse (o reali) di dimensione formula_2 e formula_3 (matrice non nulla), allora la funzione\n\u00e8 chiamata fascio di matrici (in inglese \"matrix pencil\") di grado formula_5.\nUn caso particolare \u00e8 il fascio di matrici lineare:\ncon formula_7 (o formula_8), dove formula_9 e formula_10 sono matrici complesse (o reali) di dimensione formula_11. Per brevit\u00e0 indicheremo questo fascio con formula_12.\nUn fascio formula_12 si dice \"regolare\" se esiste almeno un valore di formula_14 tale che formula_15.\nSi dicono \"autovalori\" di un fascio formula_12 i valori complessi di formula_14 per i quali formula_18 (vedi anche autovalore). L'insieme degli autovalori \u00e8 detto \"spettro\" del fascio ed \u00e8 indicato con formula_19. Si dice che il fascio ha uno o pi\u00f9 autovalori all'infinito se formula_10 ha uno o pi\u00f9 autovalori in 0."}
{"id": "1613270", "revid": "767487", "url": "https://it.wikipedia.org/wiki?curid=1613270", "title": "Rick Nielsen", "text": "\u00c8 il fondatore, chitarrista nonch\u00e9 principale autore dei Cheap Trick."}
{"id": "1613274", "revid": "599013", "url": "https://it.wikipedia.org/wiki?curid=1613274", "title": "Gwen Torrence", "text": "In carriera si \u00e8 laureata campionessa olimpica dei 200 metri piani a e campionessa mondiale dei 100 metri piani a .\nBiografia.\nNata a Decatur, Georgia, \u00e8 la pi\u00f9 giovane di cinque fratelli; ha studiato alla \"Columbia High School\" e successivamente all'Universit\u00e0 della Georgia. Durante la propria carriera ha vinto medaglie praticamente in ogni grande evento dell'atletica leggera: Giochi olimpici estivi, Campionati del mondo di atletica leggera outdoor e indoor, Giochi panamericani, Goodwill Games ed Universiadi.\nNel 1988 la Torrence fu al centro di una di quelle rare occasioni nell'atletica in cui due atleti sono classificati ex aequo: accadde nei 55 m piani al campionato nazionale indoor con Evelyn Ashford. Nel 1992 ai Giochi olimpici di Barcellona ha conquistato l'oro sui 200 m piani correndo in 21\"81 e precedendo le giamaicane Juliet Cuthbert e Merlene Ottey.\nAi Campionati mondiali 1995 vinse l'oro sui 100 m piani e nella staffetta 4\u00d7100 m. Arriv\u00f2 nettamente prima anche sui 200 m piani, ma venne poi squalificata per invasione di corsia: in curva calpest\u00f2 due volte la linea interna che delimitava il suo spazio di corsa e la medaglia d'oro le fu revocata a favore di Merlene Ottey."}
{"id": "1613275", "revid": "78273", "url": "https://it.wikipedia.org/wiki?curid=1613275", "title": "Sarmiento di Gamboa", "text": ""}
{"id": "1613286", "revid": "25884", "url": "https://it.wikipedia.org/wiki?curid=1613286", "title": "Archivio Lippolis", "text": ""}
{"id": "1613287", "revid": "31092", "url": "https://it.wikipedia.org/wiki?curid=1613287", "title": "Vald'Enza", "text": ""}
{"id": "1613288", "revid": "62221", "url": "https://it.wikipedia.org/wiki?curid=1613288", "title": "Larvaevoridae", "text": ""}
{"id": "1613290", "revid": "27723", "url": "https://it.wikipedia.org/wiki?curid=1613290", "title": "Bodino", "text": ""}
{"id": "1613294", "revid": "466539", "url": "https://it.wikipedia.org/wiki?curid=1613294", "title": "Beverly D'Angelo", "text": "Biografia.\nNata a Columbus, nell'Ohio, \u00e8 figlia di Priscilla Ruth Smith, una violinista, e Eugene Constantino \"Gene\" D'Angelo, un bassista di origine italiana che gestiva una stazione televisiva, figlio di Nicola D'Angelo e Filomena Trombetta, nativi di Introdacqua. Il suo nonno materno, Dwight Howard Smith, era l'architetto che ha progettato l'Ohio Stadium, conosciuto anche come \"Ferro di cavallo\" presso la Ohio State University. Ha tre fratelli, Jeff, Tim e Tony. Ha frequentato Upper Arlington High School. \nDeve la sua fama principalmente al personaggio di Ellen Griswold, moglie di Clark Griswold nella saga della famiglia americana in vacanza per il mondo nei 4 film della serie \"National Lampoon's Vacation\". Anche cantante, \u00e8 ricordata per il ruolo molto intenso della madre in \"American History X\". Vanta una candidatura ai Golden Globe del 1981 come miglior attrice non protagonista per il ruolo di Patsy Cline ne \"La ragazza di Nashville\" (1980).\nVita privata.\nDal 1981 al 1983 \u00e8 stata sposata col nobile italiano Lorenzo Salviati: da questo matrimonio, conclusosi col divorzio, non sono nati figli. Si \u00e8 in seguito legata sentimentalmente a Neil Jordan e ad Anton Furst. \u00c8 stata poi compagna per 5 anni di Al Pacino e il 25 gennaio 2001 ha dato alla luce due gemelli, Olivia Rose e Anton James, nati tramite fecondazione in vitro. Si trattava dei suoi primi figli e del secondo e terzo per Al Pacino. Dopo la separazione tra i due attori \u00e8 iniziata una dura battaglia legale per la custodia dei figli.\nDoppiatrici italiane.\nNelle versioni in italiano dei suoi film, Beverly D'Angelo \u00e8 stata doppiata da:\nDa doppiatrice, \u00e8 sostituita da:"}
{"id": "1613296", "revid": "167080", "url": "https://it.wikipedia.org/wiki?curid=1613296", "title": "Juan Diez de Betanzos", "text": ""}
{"id": "1613302", "revid": "36426", "url": "https://it.wikipedia.org/wiki?curid=1613302", "title": "Durkheim", "text": ""}
{"id": "1613303", "revid": "1305772", "url": "https://it.wikipedia.org/wiki?curid=1613303", "title": "14P/Wolf", "text": "14P/Wolf, chiamata anche cometa Wolf, \u00e8 una cometa periodica del Sistema solare, appartenente alla famiglia delle comete gioviane. Fu scoperta il 17 settembre 1884 dall'astronomo tedesco Max Wolf dall'Osservatorio di Heidelberg ed indipendentemente da Ralph Copeland, il 23 settembre, dal \"Dun Echt Observatory\", ad Aberdeen, in Scozia.\nIncontri ciclici con Giove hanno determinato e determineranno in futuro variazioni dell'orbita della cometa.\nL'orbita seguita al momento della scoperta era diversa da quella attuale. Allora la cometa raggiungeva una distanza perielica di 2,74 UA e possedeva un periodo orbitale di 8,84 anni. Tra il 27 settembre 1922, quando la cometa \u00e8 transitata a 0,125\u00a0UA da Giove, ed il 13 agosto 2005, la cometa ha percorso un'orbita avente il perielio a 2,43\u00a0UA e il periodo orbitale di 8,28 anni. L'incontro con Giove del 2005 l'ha spostata sull'orbita attuale. Il prossimo incontro con il gigante gassoso, previsto per il 10 marzo 2041, riporter\u00e0 la cometa su un'orbita avente parametri simili a quella del periodo compreso tra il 1925 ed il 2000.\n\u00c8 possibile trovare alcune coincidenze tra lo sciame meteorico \u03b1-Capricornidi e le comete Wolf e 206P/Barnard-Boattini. Entrambe le comete seguivano, prima del 1922, orbite tanto simili che il nucleo della cometa Barnard-Boattini \u00e8 ritenuto un frammento di quello della cometa Wolf, separatosi prima del 1892."}
{"id": "1613305", "revid": "1075510", "url": "https://it.wikipedia.org/wiki?curid=1613305", "title": "Wilhelm Schickard", "text": "Biografia.\nWilhelm Schickard studi\u00f2 all'universit\u00e0 di Tubinga, dove ricevette la sua prima laurea, il baccellierato, nel 1609, e poi la laurea nel 1611 e studi\u00f2 teologia e lingue orientali fino al 1613. Nel 1613 divenne ministro luterano, continuando il suo lavoro nella Chiesa fino al 1619, quando fu nominato professore di ebraico all'universit\u00e0 di Tubinga. Schickard era uno scienziato a tutto campo e insegnava a Tubinga lingue bibliche come l'aramaico. Nel 1631 fu nominato professore di astronomia, sempre all'universit\u00e0 di Tubinga. La sua attivit\u00e0 di ricerca era ampia, e includeva astronomia, matematica e il rilevamento topografico.\nInvent\u00f2 molte macchine, tra cui una per calcolare date astronomiche e una per la grammatica ebraica. Fece progressi significativi nella cartografia, producendo mappe che erano di molto pi\u00f9 accurate di quelle che erano precedentemente disponibili a quel tempo.. Tra le sue tante altre abilit\u00e0, era un rinomato incisore, sia in legno che in rame. Wilhelm Schickard mor\u00ec di peste a Tubinga il 24 ottobre 1635, o forse il giorno prima. Nel 1651, Giovanni Riccioli chiam\u00f2 cratere Schickard un cratere su una delle sue mappe lunari.\nLa macchina calcolatrice di Wilhelm Schickard.\nNel 1623, invent\u00f2 un orologio calcolante, anticipando di circa vent'anni Blaise Pascal, che a lungo fu ritenuto l'inventore della prima macchina meccanica in grado di eseguire operazioni aritmetiche.\nPur precedendola di vent'anni, era per alcuni versi superiore alla celebre Pascalina di Pascal (1642). In particolare, era molto pi\u00f9 agevole nell'eseguire sottrazioni. Un probabile difetto deriva dal fatto che si ignora se fosse in grado di eseguire i riporti delle decine. Alcune lettere di Schickard a Giovanni Keplero ne mostrano il progetto e spiegano come utilizzarla per calcolare tavole astronomiche. La macchina poteva sommare e sottrarre numeri fino a sei cifre, e indicava il superamento della sua capacit\u00e0 facendo suonare una campanella. Per aiutare nelle operazioni di moltiplicazione e divisione, sopra l'addizionatrice erano collocati dei cilindri ruotanti che costituivano un'interessante variante dei bastoncini di Nepero. Per avere una macchina realmente in grado di eseguire le quattro operazioni occorrer\u00e0 attendere l'invenzione di Leibniz.\nCome riferiscono le lettere di Schickard, il prototipo della macchina venne distrutto in un incendio. Successivamente, fino al XIX secolo venne persa ogni traccia dei progetti inviati a Keplero. Solo nel 1960, questi vennero esaminati a fondo e si pot\u00e9 costruire una \"calcolatrice di Schickard\" funzionante. Pertanto, la sua invenzione, bench\u00e9 estremamente valida, non forn\u00ec alcun contributo al successivo sviluppo di strumenti meccanici di calcolo. Sviluppo che si concluder\u00e0 proprio negli anni '60, con il definitivo avvento degli strumenti elettronici.\nLa macchina di Schickard deve essere considerata come precorritrice delle calcolatrici, e solo molto lontanamente dei computer. Infatti, non era assolutamente programmabile. Il primo progetto di un calcolatore programmabile \u00e8 dovuto a Charles Babbage, circa 200 anni dopo."}
{"id": "1613313", "revid": "287204", "url": "https://it.wikipedia.org/wiki?curid=1613313", "title": "Otto Linne Erdmann", "text": ""}
{"id": "1613315", "revid": "2063514", "url": "https://it.wikipedia.org/wiki?curid=1613315", "title": "Leda Gloria", "text": "Biografia.\nDebutt\u00f2 giovanissima in alcuni film muti prodotti a Roma alla fine degli anni 20, abbandonando gli studi musicali come arpista. Nel 1931 l'incontro con Blasetti, che la fece scritturare per la pellicola \"Terra madre\", con il quale inizi\u00f2 una lunga carriera di attrice in oltre settanta film, anche se forse viene ricordata prevalentemente per il ruolo della moglie di Peppone nella serie di Don Camillo, al fianco di Gino Cervi e di Fernandel, con cui reciter\u00e0 nel 1958 nel film \"La legge \u00e8 legge\" con Tot\u00f2.\nAttiva anche in lavori teatrali sia nella Compagnia di Giulio Donadio, che in alcuni spettacoli del teatro di rivista della met\u00e0 degli anni, mor\u00ec a Roma quasi novantenne."}
{"id": "1613316", "revid": "287204", "url": "https://it.wikipedia.org/wiki?curid=1613316", "title": "Michelet", "text": ""}
{"id": "1613319", "revid": "1543377", "url": "https://it.wikipedia.org/wiki?curid=1613319", "title": "Inveraray", "text": "Inveraray (\"Inbhir Aora\" in gaelico) \u00e8 un comune del distretto di Argyll e Bute, in Scozia, situato sulla costa occidentale del Loch Fyne, sulla A83. \u00c8 il capoluogo della regione storica dell'Argyll e residenza del Duca di Argyll. La sua popolazione \u00e8 di circa 590 abitanti (2004).\nI caratteristici edifici bianchi sulla riva del Loch Fyne, il castello ed altre attrazioni rendono Inveraray una frequentata meta turistica. La prigione, di epoca georgiana, \u00e8 ora un museo. Altre attrazioni sono l\u2019\"Argyll Folk Museum\" e la celtica \"croce di Inveraray\". Nel porto sono ormeggiati la nave \"Arctic Penguin\", che ospita il \"Museo Marittimo\", ed il battello \"Clyde puffer\".\nStoria.\nLe origini della citt\u00e0 risalgono alla met\u00e0 del XV secolo, quando il clan dei Campbell abbandon\u00f2 la dimora sull'isola di Innis Chonnell nel Loch Awe per costruirne una nuova fortificata sul sito dell'attuale castello di Inveraray. Il nucleo abitato che vi crebbe attorno acquis\u00ec lo status di burgh of barony nel 1472 e di royal burgh nel 1648. Nel 1744 il duca di Argyll Archibald Campbell decise di far demolire il castello esistente per costruirne uno nuovo sullo stesso sito, demolendo anche il villaggio per ricostruirlo ad un miglio di distanza. Prima della ricostruzione del castello la citt\u00e0 era poco pi\u00f9 che un insieme di modeste abitazioni, con una scuola, una chiesa ed una dogana. Nonostante l'architetto William Adam avesse ideato un piano per la nuova Inveraray gi\u00e0 nel 1747, fu solo dopo il 1770, con il quinto duca di Argyll, che cominci\u00f2 l'effettiva ricostruzione della citt\u00e0 nella sua forma attuale, prevalentemente attribuibile all'architetto Robert Mylne.\nAllo stesso periodo risalgono anche sostanziali miglioramenti alle reti di comunicazione. In seguito alla ribellione dei clan delle Highlands nel 1745-6, divenne fondamentale garantire all'esercito un accesso rapido alla regione delle Highlands. Fu cos\u00ec creata una rete di strade e ponti per consentire un rapido spostamento delle truppe di stanza nelle basi strategiche di Fort William, Fort Augustus e Fort George in caso di nuove insurrezioni. L\"'Aray Bridge\" vicino al castello risale al 1775 e l'attuale percorso della A83 lungo il Loch Fyne ripercorre una di queste antiche strade militari.\nInveraray \u00e8 oggi uno dei migliori esempi di urbanistica scozzese dell'Ottocento e molti degli edifici del centro sono protetti per via del loro valore architettonico.\nInveraray \u00e8 inoltre ricordata per diverse scene girate per la realizzazione del film Disney Le tre vite della gatta Tomasina.\nCastello.\n \nIl castello di Inveraray \u00e8 la sede storica del Clan Campbell, duchi di Argyll. \u00c8 situato in un grande parco ad ovest del centro della citt\u00e0.\nIl disegno originale del castello fu realizzato nel 1720 dall'architetto John Vanbrugh, che progett\u00f2 anche il Blenheim Palace. Il disegno fu successivamente sviluppato dagli architetti Roger Morris e William Adam, che supervision\u00f2 l'inizio dei lavori nel 1746, commissionati da Archibald Campbell, terzo duca di Argyll. Il castello fu completato nel 1789 con John Campbell, quinto duca di Argyll. Per preservare l'aspetto d'insieme del castello, il villaggio originale fu demolito e ricostruito ad un miglio di distanza.\nCaratterizzato dall'eclettica fusione di stili architettonici (barocco, palladiano e gotico), si tratta di una costruzione quadrata con quattro torri cilindriche dalla sommit\u00e0 conica a ciascun angolo. \u00c8 circondato da 2 acri di giardino e 14 di parco, vicino alle rive del Loch Fyne.\nIl castello fu danneggiato da due incendi nel 1877 e 1975, ma la maggior parte dell'edificio \u00e8 sopravvissuta o \u00e8 stata restaurata. L'interno contiene eccezionali arredamenti del XVIII e XIX secolo. In particolare, l'elaborata decorazione della sala da pranzo statale, completata nel 1784, \u00e8 l'unico lavoro sopravvissuto dei pittori francesi Girard e Guinard, ai quali Giorgio IV commission\u00f2 l'arredamento della sua dimora londinese, Carlton House. L'armeria, che contiene una mostra di armi risalenti alla met\u00e0 del XVIII secolo, ha il soffitto pi\u00f9 alto di Scozia (21 metri).\nIl castello di Inveraray \u00e8 tuttora la residenza del duca di Argyll e della sua famiglia, ma \u00e8 aperto ai visitatori in determinati periodi dell'anno.\nPrigione.\nLa prigione di Inveraray fu costruita sul progetto del 1813 di James Gillespie Graham, che sostitu\u00ec il progetto originale di Robert Reid, abbandonato per mancanza di fondi (prevedeva, oltre al palazzo di giustizia, tre prigioni: una per gli uomini, una per le donne ed una per i debitori). Sia il palazzo di giustizia che la prigione furono aperti nel 1820. L'aula giudiziaria, al primo piano, \u00e8 un emiciclo dotato di ampie vetrate con una magnifica vista sul cortile della prigione e sul Loch Fyne.\nLa prigione, a due piani, ha muri di pietra rossa spessi quasi un metro. Le celle erano originariamente otto, disposte su entrambi i livelli. Nel 1848 fu aperta una seconda prigione, su disegno di Thomas Brown, dotata di dodici celle disposte su tre piani e due cortili esterni per gli esercizi, separati da un muro, per impedire che i prigionieri fraternizzassero.\nCon il \"Prisons Act\" del 1877, il governo assunse il controllo delle prigioni e inizi\u00f2 la costruzione di prigioni pi\u00f9 grandi nei centri abitati pi\u00f9 importanti. L'apertura della prigione di Barlinnie a Glasgow nel 1882 port\u00f2 alla chiusura delle piccole prigioni locali della Scozia occidentale, tra cui, per ultima, quella di Inveraray, nel 1889. Il tribunale continu\u00f2 invece la sua attivit\u00e0 fino al 1954.\nCollegamenti esterni.\n "}
{"id": "1613323", "revid": "1573940", "url": "https://it.wikipedia.org/wiki?curid=1613323", "title": "The New York Observer", "text": "Il The New York Observer \u00e8 un periodico settimanale statunitense pubblicato per la prima volta a New York il 22 settembre 1987, da Arthur L. Carter. L\"'Observer\" \u00e8 focalizzato sulla cultura della citt\u00e0, i media, la politica e l'intrattenimento.\n\u00c8 conosciuto anche per aver ospitato la rubrica settimanale di Candace Bushnell, \"Sex and the City\", diventata prima un libro, poi una serie televisiva ed infine un film.\nEsce ogni mercoled\u00ec; il team editoriale, composto da giornalisti ed editor come Joe Conason, Alexandra Jacobs, Tom Scocca, \u00e8 guidato dall'ex giornalista della PBS Peter Kaplan. Si distingue dagli altri giornali per le sue pagine color salmone (simili a quelle de \"La Gazzetta dello Sport\")."}
{"id": "1613328", "revid": "35813", "url": "https://it.wikipedia.org/wiki?curid=1613328", "title": "Paul-Joseph-Marie Gouyon", "text": ""}
{"id": "1613329", "revid": "125194119", "url": "https://it.wikipedia.org/wiki?curid=1613329", "title": "CD Projekt", "text": "CD Projekt S.A., in passato CD Projekt Sp. z.o.o., \u00e8 una software house polacca impegnata nello sviluppo e nella distribuzione di videogiochi, con sede a Varsavia, fondata nel 1994 da Marcin Iwi\u0144ski e Micha\u0142 Kici\u0144ski. Iwi\u0144ski e Kici\u0144ski operavano nella vendita di videogiochi prima di fondare la societ\u00e0. CD Projekt \u00e8 meglio conosciuta per la loro serie di videogiochi dedicati alla Saga di Geralt di Rivia (tra cui The Witcher e relativi sequel) e il loro servizio di distribuzione digitale GOG.com, divenendo una tra le prime e pi\u00f9 note case di sviluppo del suo settore in Polonia.\nLa compagnia inizi\u00f2 il suo percorso con la traduzione in lingua polacca dei principali videogiochi occidentali, collaborando con Interplay Entertainment per i due capitoli di \"Baldur's Gate\". CD Projekt intraprese poi i lavori per la versione Microsoft Windows di \"\" ma quando Interplay ebbe difficolt\u00e0 finanziarie, lo sviluppo del gioco fu annullato. La societ\u00e0 polacca decise quindi di riutilizzare il codice sorgente per un progetto interno: \"The Witcher\", un action RPG basato sulle opere letterarie di Andrzej Sapkowski.\nDopo la pubblicazione di \"The Witcher\", CD Projekt cominci\u00f2 lo sviluppo di una versione per console chiamata \"The Witcher: White Wolf\"; il gioco entr\u00f2 per\u00f2 in development hell e l'aumento dei costi di sviluppo port\u00f2 la societ\u00e0 quasi sull'orlo del collasso finanziario, costringendoli ad annullare la conversione. CD Projekt pubblic\u00f2 successivamente ' nel 2011 e ' nel 2015, quest'ultimo vincitore di diversi premi come \"Gioco dell'Anno\". Il seguente progetto dell'azienda \u00e8 \"Cyberpunk 2077\", un action RPG basato sul gioco da tavolo \"Cyberpunk 2020\".\nGOG.com, il servizio di distribuzione digitale di videogiochi, venne creato da CD Projekt per aiutare i giocatori a riscoprire i grandi classici del passato, con l'obiettivo di offrire agli appassionati giochi liberi dai sistemi DRM. Il servizio \u00e8 stato poi ampliato per la vendita dei pi\u00f9 recenti videogiochi ad alto budget cos\u00ec come videogiochi indipendenti. Nel tempo l'azienda si \u00e8 fortemente opposta alle politiche \"DRM\" nei videogiochi e si augura che la pratica del contenuto scaricabile gratuito diventi uno standard del settore videoludico. CD Projekt ritiene il mantenere fortemente la propria indipendenza come una delle strategie pi\u00f9 importanti. A settembre 2017, era la pi\u00f9 grande azienda di videogiochi quotata in borsa in Polonia, per un valore di circa 2.3 miliardi di dollari.\nStoria.\nAnni 90: primi tempi e distribuzioni software.\nLa software house \u00e8 nata a Varsavia nel 1994, durante il difficile periodo pochi anni dopo la fine della Repubblica Popolare di Polonia e della dissoluzione dell'Unione Sovietica. Nei mesi tra maggio e ottobre vi fu il periodo durante il quale l'azienda cominci\u00f2 a crescere e ad irrobustirsi. All'epoca, in Polonia, non erano molte le aziende che volevano svolgere il lavoro di CD Projekt, che per il primo anno dovette per\u00f2 vendere solo prodotti importati dagli Stati Uniti d'America.\nL'azienda, inoltre, rimediava i prodotti tramite intermediari esterni che rendevano il processo di acquisizione e distribuzione lungo e lento. Per risolvere questo problema CD Projekt cerc\u00f2 continuamente di mettersi in contatto diretto con gli sviluppatori, riuscendo nel cominciare a distribuire software sul territorio polacco, direttamente da chi lo sviluppava.\nNel giro di un solo anno, la software house, inizi\u00f2 ad ottenere un certo fatturato e contribu\u00ec ad accrescere l'interesse del mercato polacco in prodotti multimediali; in questo periodo CD Projekt venne incaricata di preparare anche le versioni in lingua polacca di manuali dei giochi pi\u00f9 importanti. Alla lista degli sviluppatori che si affidarono all'azienda si aggiunsero anche nomi di prestigio tra i quali Interplay Entertainment e Ubisoft Blue Byte.\nSuccessivamente, anche Blizzard Entertainment, affid\u00f2 a CD Projekt la distribuzione di \"\"; il gioco, grazie alla software house, arriv\u00f2 a vendere pi\u00f9 di 2.000 copie sul territorio polacco.\nNel 1996, pure Psygnosis decise di lasciare a CD Projekt la distribuzione in Polonia dei suoi giochi, e segn\u00f2 un cambiamento nel loro lavoro, in quanto da quel momento venivano tradotte anche le copertine dei giochi. Furono dei successi giochi come \"Destruction Derby\" e \"\"; inoltre il prezzo di vendita dei titoli, distribuiti sul territorio polacco, calo di quasi il 20%, e vennero create le prime offerte per giochi a basso costo.\nIl 1997 fu un anno importantissimo per la software house in quanto, con il rilascio della killer application \"Diablo\", la traduzione in lingua polacca dei prodotti, fu estesa fino alla completa localizzazione dei giochi stessi con sottotitoli e quant'altro. Nel 1998, invece, anche Infogrames decise di concedere la distribuzione polacca di \"Anno 1602\" a CD Projekt; l'azienda continu\u00f2 ad accumulare successo ed offriva, infatti, rispetto alla concorrenza, prezzi sempre pi\u00f9 bassi pari anche a 69 z\u0142oty (circa 17 euro).\nLa software house si avvicin\u00f2 alle porte del III millennio, con la distribuzione di un ultimo grande successo: \"Baldur's Gate\" dei BioWare; il gioco vendette infatti la straordinaria cifra di ben oltre 18.000 copie in Polonia, decretando CD Projekt, leader nel suo settore.\nAnni 2000: nascono CD Projekt RED, \"The Witcher\" e \"GOG.com\".\nNel 2000, con la distribuzione che CD Projekt effettu\u00f2 in Polonia di videogiochi quali gli osannati \"Diablo II\" e \"\", il suo fatturato crebbe di oltre il doppio, per il secondo anno consecutivo. Almeno il 70% dei videogiochi distribuiti e completamente tradotti in lingua polacca, erano posti sotto la mano di CD Projekt. Nel 2001 la somma totale dei giochi distribuiti dalla software house in Polonia era di oltre 870.000 copie.\nNel 2002 accadde per CD Projekt una vera svolta: oltre all'apertura di un sito web, l'azienda cre\u00f2 CD Projekt RED, uno studio dedicato completamente allo sviluppo di videogiochi, che in quel momento inizi\u00f2 a lavorare su un action RPG basato sui racconti di Andrzej Sapkowski. Stava nascendo \"The Witcher\". Quello stesso anno le copie totali dei giochi distribuiti sul territorio polacco superarono le 1.1 milioni, segnando un drastico aumento, e permettendo alla software house di aprire una filiale a Praga.\nDurante il 2003, altre 15 persone furono ingaggiate per il \"work in progress\" di \"The Witcher\", mentre venne creato un sistema di registrazione elettronica dei videogiochi su Internet per gli utenti. Anche quest'anno il numero di copie distribuite da CD Projekt aument\u00f2, arrivando a 1.4 milioni. L'anno seguente l'azienda distribu\u00ec, in Polonia, \"\" e sigl\u00f2 accordi di distribuzione con ulteriori importanti aziende quali THQ, e Microsoft; contemporaneamente venne lanciato il sito web ufficiale di The Witcher.\nNel 2005 ormai ben 120 persone erano impegnate sullo sviluppo di The Witcher, che venne mostrato a Lipsia ed all'Electronic Entertainment Expo. Durante quest'anno CD Projekt si occup\u00f2 della distribuzione di molti giochi tra i quali \"SWAT 4\" ed \"\"; inoltre l'azienda apr\u00ec un portale online per vendere giochi fisicamente, al pari di eBay, noto con il nome di \"gram.pl\" che riscosse grande successo. L'anno seguente i profitti aumentarono del 56% portando un utile pari a ben oltre 86 milioni di z\u0142oty, con oltre 2.35 milioni di copie di videogiochi distribuite in tutto il paese; in occasione del lancio del loro gioco, CD Projekt si accord\u00f2 con Atari per la pubblicazione del titolo in tutta Europa e negli Stati Uniti d'America.\n\"The Witcher\", con un budget finale di 20 milioni di z\u0142oty (5 milioni di euro), venne pubblicato nel 2007 e ricevette un'ottima accoglienza da parte della critica e del pubblico, vendendo in pochi mesi oltre 600.000 copie in tutto il mondo. Grazie a questo titolo, l'utile di CD Projekt arriv\u00f2 a oltre 135 milioni di z\u0142oty, con oltre 3,27 milioni di copie di videogiochi pubblicati. Durante questo periodo venne annunciato anche They, uno sparatutto in prima persona, sotto sviluppo dei CD Projekt RED.\nNel 2008, seguendo l'esempio di Steam, CD Projekt lanci\u00f2 la sua piattaforma per la distribuzione di giochi in digitale: GOG.com. Scopo principale del sistema, come si deduce dal nome - \"Good Old Games\" (i buoni vecchi giochi), era la vendita volta al retrogaming e al riscoprire i grandi classici videoludici del passato.\nA settembre 2009, CD Projekt, annunci\u00f2 che CD Projekt RED era al lavoro sul seguito di The Witcher: \".\nAnni 2010: da The Witcher 3 a Cyberpunk 2077.\nNel gennaio 2010, CD Projekt annull\u00f2 lo sviluppo dello sparatutto in prima persona They, preferendo puntare le proprie risorse sul secondo capitolo della saga di Geralt di Rivia.\nNel 2011, CD Projekt, pubblic\u00f2 \" che ricevette un'accoglienza ottima sia su PC che su Xbox 360, replicando il successo del primo capitolo; il gioco arriv\u00f2 a vendere oltre 940.000 copie in due mesi soltanto, di cui 250.000 in digitale tramite Steam e GOG.com. Il titolo venne afflitto fin da subito, tuttavia, da problemi legati a copie illegali e pirateria informatica nonostante il SecuROM; benche CD Projekt utilizz\u00f2 inizialmente politiche di DRM per bloccare la pirateria, ebbe da ricredersi per\u00f2 pochi mesi dopo affermando che \u00abNon useremo mai pi\u00f9 un DRM, significherebbe solo complicare le cose ulteriormente\u00bb. Allo stesso tempo, per\u00f2, l'azienda si impegn\u00f2 per combattere la pirateria, specialmente in Germania, dove era molto diffusa, mobilitando uno studio legale per perseguire penalmente il reato con multe anche di 1.200 dollari.\nA 2012 inoltrato CD Projekt annunci\u00f2 un nuovo action RPG a tema fantascientifico-cyberpunk, che diventer\u00e0 noto poi come Cyberpunk 2077. L'anno successivo afferm\u00f2 ufficialmente che era in lavorazione anche il seguito di ': '; che coster\u00e0 alla software house ben 81 milioni di dollari.\n\"\" venne rilasciato nel 2015, e accolto da una travolgente apprezzamento del fandom e della critica, vincendo anche un titolo \"Gioco dell'Anno\" ai The Game Awards. Questo terzo capitolo arriver\u00e0 a vendere oltre 6 milioni di copie nel giro di poco pi\u00f9 di un mese, portando a CD Projekt un utile netto di 42.6 milioni di z\u0142oty. In questo periodo il numero di sviluppatori presenti in CD Projekt aument\u00f2 fino a raggiungere i 250 circa.\nDopo il terzo videogioco dedicato alla saga di Geralt di Rivia, CD Projekt annunci\u00f2 che, almeno fino a nuovo avviso, avrebbe messo da parte quest'ultima, per dedicarsi a progetti futuri. Collaborando assieme all'autore di giochi ed originale ideatore di \"Cyberpunk 2020\", Mike Pondsmith, CD Projekt si \u00e8 lanciata a pieno ritmo nello sviluppo di \"Cyberpunk 2077\", videogioco di ruolo che riprender\u00e0 il pi\u00f9 fedelmente possibile le regole di Interlock system, l'ambientazione nella futuristica \"Night City\" e che comprender\u00e0 sia una modalit\u00e0 singolo giocatore che una funzionalit\u00e0 multigiocatore. \nCyberpunck 2077, soggetto per molti anni a rinvii, fu infine lanciato a fine 2020. Il gioco viene tempestato di critiche da parte del pubblico, data l'elevata quantit\u00e0 di bug e glitch presenti nel videogioco, tal volta impedendo l'avvio e minando la giocabilit\u00e0. A fare pi\u00f9 scandalo per\u00f2 sono state le copie per console. Le quali avevano subito anche forti limitazioni dal punto di vista grafico. Tanto da essere rimossi dagli store, per la scarsa giocabilit\u00e0. Ancora oggi non \u00e8 stata lanciata una modalit\u00e0 multiplayer."}
{"id": "1613332", "revid": "31092", "url": "https://it.wikipedia.org/wiki?curid=1613332", "title": "Valdenza", "text": ""}
{"id": "1613335", "revid": "110157", "url": "https://it.wikipedia.org/wiki?curid=1613335", "title": "CD Projekt RED", "text": "CD Projekt RED \u00e8 un'azienda polacca dedita allo sviluppo di videogiochi con sede nella citt\u00e0 di Varsavia, fondata nel 2002 da Marcin Iwi\u0144ski di CD Projekt.\nL'azienda \u00e8 celebre per la serie di \"The Witcher\", giochi action-RPG basati sui romanzi di Andrzej Sapkowski.\nStoria.\nLa societ\u00e0 \u00e8 nata come diramazione interna, di CD Projekt, dedicata solamente allo sviluppo di videogiochi. Lo sviluppo del primo gioco dello studio si focalizz\u00f2 un action RPG basato sui racconti di Andrzej Sapkowski, che sarebbe poi diventato noto come \"The Witcher\". Il piccolo team di sviluppo sul gioco si espanse, aggiungendo 15 persone nel 2003, mentre un anno dopo fu lanciato anche il sito web del gioco.\nNel 2005 il team al lavoro su The Witcher super\u00f2 le 120 persone, ed il gioco venne mostrato al grande pubblico, prima a Lipsia e poi all'Electronic Entertainment Expo; il budget totale per lo sviluppo del gioco raggiunse i 20 milioni di z\u0142oty (5 milioni di euro). \"The Witcher\" venne poi pubblicato nel 2007 e ricevette un'ottima accoglienza da parte della critica e del pubblico, vendendo in pochi mesi oltre 600.000 copie in tutto il mondo. Durante il successo del gioco, venne annunciato anche They, uno sparatutto in prima persona, che sarebbe stato sotto sviluppo sempre dei CD Projekt RED.\nA settembre 2009, CD Projekt, annunci\u00f2 che CD Projekt RED era al lavoro sul seguito di The Witcher con \"\".\nNel gennaio 2010, CD Projekt annull\u00f2 lo sviluppo dello sparatutto in prima persona They, preferendo puntare gli investimenti sul secondo capitolo della saga di Geralt di Rivia in sviluppo dai CD Projekt RED. Per questo secondo capitolo, i CD Projekt RED, utilizzarono un nuovo motore grafico avanzato, il \"REDengine\", al posto dell'Aurora Engine di BioWare utilizzato per il primo capitolo.\nNel 2011, CD Projekt, pubblic\u00f2 che ricevette un'accoglienza ottima sia su PC che su Xbox 360, bissando il successo del primo capitolo; il gioco arriv\u00f2 a vendere oltre 940.000 copie in due mesi soltanto, di cui 250.000 in digitale tramite Steam e GOG.com. Il titolo venne afflitto fin da subito, tuttavia, da problemi legati a copie illegali e pirateria informatica nonostante il SecuROM; bench\u00e9 CD Projekt utilizz\u00f2 inizialmente politiche di DRM per bloccare la pirateria, ebbe da ricredersi per\u00f2 pochi mesi dopo affermando che \u00abNon useremo mai pi\u00f9 un DRM, significherebbe solo complicare le cose ulteriormente\u00bb. Allo stesso tempo, per\u00f2, l'azienda si impegn\u00f2 per combattere la pirateria, specialmente in Germania, dove era molto diffusa, mobilitando uno studio legale per perseguire penalmente il reato con multe anche di 1.200 dollari.\nA 2012 inoltrato CD Projekt annunci\u00f2 un nuovo action RPG a tema fantascientifico-cyberpunk, che diventer\u00e0 noto poi come Cyberpunk 2077. L'anno successivo afferm\u00f2 ufficialmente che CD Projekt RED era al lavoro sul seguito di : \".\n\", costato alla software house ben 81 milioni di dollari, viene rilasciato nel 2015, e accolto da una travolgente apprezzamento del fandom e della critica, vincendo anche un titolo \"Gioco dell'Anno\". Questo terzo capitolo arriver\u00e0 a vendere oltre 6 milioni di copie nel giro di poco pi\u00f9 di un mese. Dopo il terzo videogioco dedicato alla saga di Geralt di Rivia, CD Projekt RED annuncia che, almeno fino a nuovo avviso, avrebbe messo da parte quest'ultima, per dedicarsi a progetti futuri.\nDopo l'uscita di \"\" lo studio polacco ha annunciato che si sarebbe dedicato ad un nuovo titolo completamente diverso dallo stile fantasy della serie The Witcher. Il nuovo titolo \u00e8 di fatto \"Cyberpunk 2077\" in sviluppo dal 2013 e dopo l'uscita del terzo titolo della serie videoludica di Geralt \u00e8 entrato in pieno sviluppo nel 2015. Nel marzo del 2018 la casa produttrice ha aperto una nuova divisione a Breslavia denominata CD Project Wroc\u0142aw, con lo scopo di supportare ulteriormente lo sviluppo del gioco. Cd Projekt ha annunciato che tale videogioco \u00e8 molto pi\u00f9 ambizioso del terzo capitolo di The Witcher. Il 10 giugno all'E3 2018 viene mostrato il primo trailer ufficiale, che vede il protagonista V, un mercenario che vuole farsi un nome in citt\u00e0, narrare l'attrazione e l'odio che gli uomini provano per Night City, una violenta e distopica metropoli ricca di opportunit\u00e0. Il 9 Giugno 2019 all'E3, durante la conferenza Microsoft Xbox, viene mostrato un nuovo trailer in cui far\u00e0 la sua comparsa in qualit\u00e0 di NPC un personaggio costruito sulle fattezze dell'attore Keanu Reeves. Lo stesso attore arriver\u00e0 sul palco al termine del video annunciando la data d'uscita, prevista per il 16 aprile 2020. Il 16 gennaio 2020 CD Projekt Red annuncia su Twitter, che il gioco verr\u00e0 posticipato al 17 settembre 2020. Dopo un nuovo rinvio avvenuto il 27 ottobre, il gioco esce il 10 dicembre 2020."}
{"id": "1613336", "revid": "125927176", "url": "https://it.wikipedia.org/wiki?curid=1613336", "title": "Ordine patriarcale della Santa Croce di Gerusalemme", "text": "L'Ordine patriarcale della Santa Croce di Gerusalemme \u00e8 un ordine cavalleresco conferito per meriti caritatevoli e religiosi dal Patriarcato della Chiesa cattolica greco-melchita.\nPromuove iniziative volte a far conoscere la realt\u00e0 culturale e religiosa dell'Oriente cristiano e sostenere alcune opere sociali del patriarcato in Terra Santa.\nDiffusione dell'Ordine.\nL'Ordine, oltre che nel territorio del patriarcato \u00e8 anche presente in Italia, Germania, Belgio, Francia, Stati Uniti e Canada.\nSimboli dell'Ordine.\nSimbolo dell'Ordine \u00e8 una croce patente di blu (talvolta di rosso), bordata d'oro, caricata con le lettere greche maiuscole \u03a6\u03a9\u0421 (= luce) in verticale e \u0396\u03a9\u0397 (= vita) in orizzontale, d'oro nel \"recto\" e con lo stemma dell'Ordine al centro nel \"verso\".\nIl nastro \u00e8 di blu, bordato di bianco.\nTutti i membri dell'Ordine, durante le cerimonie, indossano una cappa-mantello, di colore bianco recante sul pettorale sinistro una croce potenziata di blu per gli uomini, blu con croce potenziata bianca per le donne.\nScopo ed attivit\u00e0 dell'Ordine.\nScopo dell'Ordine \u00e8 quello di \"... diffondere la spiritualit\u00e0, che prende spunto dalla S. Croce, doloroso e glorioso altare in cui Ges\u00f9 Cristo ha offerto al Padre il suo sacrificio di salvezza universale.\"\nL'Ordine, dunque, fa capo al patriarcato della Chiesa cattolica greco-melchita e riunisce persone che intendono approfondire la conoscenza della realt\u00e0 cristiana orientale sotto l'aspetto culturale, artistico, religioso e della spiritualit\u00e0.\nTra gli scopi principali vi \u00e8 anche quello di sostenere alcune delle opere caritative e sociali greco-melchite in Terrasanta ed in modo particolare la scuola di \"Beith Sahour\", presso Betlemme e di altre opere sociali, indicate dal patriarcato.\nGerarchia dell'Ordine.\nPer la lingua d'Italia.\nLuogotenente per la lingua d'Italia: Salvatore Sotgiu \nIl 3 novembre 2006, in Damasco, il patriarca Gregorio III ha istituito la luogotenenza della lingua d'Italia (comprendente Italia, San Marino e Canton Ticino) e il 26 maggio 2012 aveva nominato il primo luogotenente per la lingua d'Italia nella persona del comm. Giuseppe Baggi. Ai sensi del \"decreto patriarcale\" del 21 gennaio 2022, il consiglio risulta composto, oltre che dal nuovo luogotenente comm. Salvatore Sotgiu, dai seguenti membri:\nGradi delle onorificenze dell'Ordine.\nColoro che chiedono di aderire all'Ordine devono seguire un cammino di preparazione spirituale e culturale circa l'Oriente cristiano.\nI cavalieri e le dame dell'Ordine patriarcale della Santa Croce di Gerusalemme si sentono impegnati a sostenere anche le opere sociali presenti nei luoghi santi.\nL'Ordine comprende i gradi di:\nDecorazione.\nTutti i membri dell'Ordine vengono ammessi inizialmente con il grado di cavaliere o dama. La croce di cavaliere ripete il simbolo dell'Ordine, con la differenza che la croce patente \u00e8 smaltata in color rosso. Nel rovescio, inoltre, una piccola teca custodisce un frammento della roccia del Calvario: la reliquia \u00e8 autenticata dal patriarca con l'apposizione del suo sigillo.\nRiconoscimenti.\nL'Ordine \u00e8 stato riconosciuto ufficialmente da:"}
{"id": "1613338", "revid": "767487", "url": "https://it.wikipedia.org/wiki?curid=1613338", "title": "Giuseppe Giorgi", "text": "Biografia.\nSi trasferisce piccolissimo a Roma con la sua famiglia, dove frequenta il liceo e l'universit\u00e0 alla facolt\u00e0 di architettura.\nQui, insieme ad altri artisti del gruppo \"Il collettivo\", espone in varie gallerie (1969) opere che affrontano la problematica sociale e politica che va sviluppandosi in quegli anni. Sono del 1971 le prime personali al Circolo Giornalisti e allo Studio 45 e del 1973 quella alla Galleria/Libreria Signorelli.\nNel 1974, la Galleria la Barcaccia di Roma gli allestisce una mostra personale e pubblica una monografia curata da Franco Miele. Partecipa alla \"Quadriennale nazionale d'arte\" del 1975 inserito nella sezione \"Nuova Figurazione\" con i dipinti \"Occupazione\" e \"Due Donne\". In una recensione della Quadriennale sulla rivista \"Nuova Antologia\", Ugo Moretti lo segnala all'attenzione del pubblico.\nAlla fine degli anni settanta compie numerosi viaggi nell'Europa del nord subendo le influenze artistiche dei grandi impressionisti: nascono \"Omaggio a Monet\", \"Ninfee\" e \"Riflessi sull'acqua\".\nNegli anni ottanta svolge un'intensa attivit\u00e0 espositiva: personali in gallerie di Catania, Bolzano, Siena, Merano e Firenze; una mostra che si sposta da D\u00fcsseldorf a Basilea; varie edizioni della \"Expo Arte\" di Bari, partecipazioni a fiere internazionali come l\"'Expo\" di New York.\nPresentato da Cesare Vivaldi nel 1981, Duccio Trombadori nel 1983, Vito Apuleo nel 1984 ed intervistato da Bruno Mantura per la mostra \"Dai Giardini\", escono le monografie che documentano la sua produzione di quegli anni: serre, edifici classici, ville venete, soggetti sapientemente indagati ed immersi in impalpabili atmosfere.\nLa citt\u00e0 di Taranto, in occasione dell'avvenuto restauro di una parte del centro storico, lo invita a presentare una sua personale nell'ambito della rassegna \"Artisti a Via Cava\", che offre una panoramica dell'arte italiana contemporanea.\nLa monografia \"Giuseppe Giorgi. Opere 1986\u20131988\", edita dalla Galleria dei Greci (1989), raccoglie il frutto delle rielaborazioni di luoghi conosciuti nel tempo e successivamente rivisitati dalla memoria, come racconta Mariano Apa nel saggio introduttivo.\nCon la mostra tenutasi da Mitsukoschi a Tokyo (1989), inizia un intenso rapporto con il Giappone attraverso la Galerie Sanbi che presenta alcune mostre personali e lo inserisce in varie collettive.\nLo stesso anno ottiene il Premio Fatati della Citt\u00e0 di Arrone e nel 1990 la Galleria dei Greci, in collaborazione con il Comune di Ascoli Piceno, gli allestisce una personale nell'antica Sala dei Mercatori del Palazzo Comunale. Nella presentazione al catalogo, Guido Giuffr\u00e9 fa riferimento sempre alla memoria, questa volta unita al sogno.\nLa citt\u00e0 de L'Aquila presenta una sua mostra nel 1994 in Palazzo Cipolloni ed edita una monografia dal titolo: \"L'Aquila. Immagine e memoria\".\nL'artista affina le sue ricerche nell'individuare ed interpretare luoghi e atmosfere cittadine suggestive, accentuandone i valori cromatici e le scansioni spaziali, ottenendo un'immagine pi\u00f9 pittorica che realistica. Luciano Arcangeli, nella monografia dal titolo \"Giuseppe Giorgi. Opere 1998-2000\", presenta dipinti dalla struttura spesso rigorosamente ortogonale dei fondali architettonici (intelaiature metalliche di una serra, prospetti con porte e finestre, muri o ringhiere), spesso ammorbiditi e talvolta annullati nei valori squisitamente geometrici e immersi in atmosfere in continua vibrazione cromatica. La tecnica usata \u00e8 di grande levit\u00e0 sia nella tempera che nel pastello, e anche quando adotta un \"medium\" diverso da questi ultimi, riesce a mantenere effetti di leggerezza."}
{"id": "1613340", "revid": "486946", "url": "https://it.wikipedia.org/wiki?curid=1613340", "title": "Alta Valdenza", "text": ""}
{"id": "1613341", "revid": "124961417", "url": "https://it.wikipedia.org/wiki?curid=1613341", "title": "Pablo de Rokha", "text": "De Rokha \u00e8 considerato uno dei quattro grandi poeti nazionali del Cile, insieme a Pablo Neruda, Vicente Huidobro e Gabriela Mistral.\nGiovinezza e studi.\nNacque nella cittadina cilena di Licant\u00e9n da Jos\u00e9 Ignacio D\u00edaz Alvarado e da Laura Loyola de Toledo. Era il maggiore di 19 fratelli. Il padre proveniva da una famiglia dell'aristocrazia terriera, ma trovandosi in difficolt\u00e0 economiche aveva dovuto accettare diversi lavori come amministratore di fattorie o capo delle guardie doganali sulla cordigliera. In queste condizioni Pablo de Rokha trascorre la sua infanzia nella fattoria di Pocoa de Corinto, amministrata da suo padre, e poi accompagnando quest'ultimo nei suoi viaggi sulle Ande.\nNel 1901 cominci\u00f2 a frequentare la scuola pubblica a Talca. Subito dopo, nel 1902, entr\u00f2 nel Seminario di San Pelayo de Talca, dal quale fu espulso nel 1911 per eresia e ateismo, anche se la vera causa fu il fatto che era stato scoperto a leggere autori proibiti dalla Chiesa come Voltaire, Friedrich Nietzsche e Rabelais. A questo periodo risale il suo esordio nella poesia, sotto lo pseudonimo di Job D\u00edaz, che in seguito mut\u00f2 in L'amico de Piedra (L'amico di Pietra).\nEsordi poetici e militanza politica.\nNello stesso anno si trasfer\u00ec a Santiago del Cile per completare gli studi superiori e, nel 1912 si iscrisse all'Universit\u00e0 del Cile con l'idea di studiare giurisprudenza o ingegneria, ma finendo poi per abbandonare gli studi.\nSegue un periodo piuttosto duro per il futuro poeta che si impegna a scrivere per diversi periodici come \"La Raz\u00f3n\" e \"La Ma\u00f1ana\". Entr\u00f2 in contatto con altri intellettuali cileni come Vicente Huidobro, Pedro Sienna e \u00c1ngel Cruchaga Santa Mar\u00eda. De Rokha pubblic\u00f2 le sue prime poesie a Santiago, sulla rivista universitaria degli studenti, \"Juventud\".\nTornato a Talca nel 1914, ricevette in dono un libro di poesie, firmato Juana In\u00e9s de la Cruz e intitolato \"Lo que me dijo el silencio\" (\"Ci\u00f2 che mi disse il silenzio\"). Anche se critic\u00f2 con asprezza i contenuti delle poesie, De Rokha fin\u00ec per innamorarsi della sconosciuta poetessa e si ritrasfer\u00ec a Santiago per cercarla. Il 25 ottobre 1916 spos\u00f2 Luisa Anabal\u00f3n Sanderson, vero nome della poetessa che poi avrebbe assunto lo pseudonimo di Win\u00e9tt de Rokha. Tra il 1922 e il 1924 De Rokha visse a San Felipe y Concepci\u00f3n, dove fond\u00f2 la rivista \"Dinamo\". Si avvicin\u00f2 al movimento anarchico e collabor\u00f2 con il Fronte Popolare che contribu\u00ec all'elezione a presidente del Cile di Pedro Aguirre Cerda nel 1938. In questi anni gli nacquero nove figli, fra i quali Carlos, che in seguito divenne poeta, Luk\u00f3 e Jos\u00e9 che divennero pittori. Due di essi morirono durante l'infanzia.\nEsilio in Argentina e ritorno in patria.\nNel 1944 il presidente Juan Antonio R\u00edos lo nomin\u00f2 ambasciatore culturale del Cile in America e il poeta cominci\u00f2 un lungo viaggio attraverso i 19 paesi del continente. Dopo continui viaggi, de Rokha si ferm\u00f2 in Argentina. Il nuovo presidente del Cile, Gabriel Gonz\u00e1lez Videla aveva promulgato la \"Legge per la difesa della democrazia\" e aveva scatenato una repressione contro il partito comunista e gli anarchici. Dopo alcuni anni di esilio, nel 1949, de Rokha pot\u00e9 fare ritorno nel suo paese. Sua moglie, Win\u00e9tt, arriv\u00f2 in Cile gi\u00e0 malata di tumore e mor\u00ec nel 1951. Nel 1953 De Rokha pubblic\u00f2 \"Fuego negro\" (Fuoco nero), un'elegia amorosa dedicata alla sua defunta moglie.\nLa polemica con Neruda e gli ultimi anni.\nNel 1955 diede alle stampe il saggio biografico \"Neruda y yo\" (Neruda ed io), un'aspra critica del poeta premio Nobel.\nNel libro, Pablo Neruda veniva accusato di essere un plagiario e di aver ingannato i lavoratori con la sua poesia falsamente militante. La polemica con Neruda continu\u00f2 fino al 1960, quando de Rokha pubblic\u00f2 \"Genio del pueblo\" (\"Genio del popolo\"), una satira contro Neruda, scritta con lo pseudonimo di Casiano Basualto. La vita di de Rokha, gi\u00e0 tormentata dal dolore per la scomparsa prematura della moglie, divent\u00f2 ancora pi\u00f9 dolorosa a causa del suicidio del figlio Carlos, nel 1962. Nel 1965 ricevette il \"Premio Nazionale di Letteratura del Cile\", a proposito del quale dichiar\u00f2: \u00abMi \u00e8 arrivato tardi, quasi per gentilezza e perch\u00e9 credevano che non avrei pi\u00f9 dato fastidio a nessuno\u00bb. Nel 1967 pubblic\u00f2 il suo ultimo libro, \"Mundo a mundo: Francia\" (Mondo a mondo: Francia). Il 10 settembre 1968, a 73 anni di et\u00e0, sconvolto dalla morte del figlio Pablo e del suo miglior amico, Joaqu\u00edn Edwards Bello, Pablo de Rokha si suicid\u00f2 sparandosi in bocca.\nOpere.\nVersos de la infancia, (1916)\nS\u00e1tira, (1918)\nLos gemidos, (1922)\nCosmogon\u00eda, (1925)\nU, (1926)\nHero\u00edsmo sin alegr\u00eda, (1927)\nEcuaci\u00f3n, (1929)\nJesucristo, (1935)"}
{"id": "1613342", "revid": "767487", "url": "https://it.wikipedia.org/wiki?curid=1613342", "title": "Anime in tumulto", "text": "Anime in tumulto \u00e8 un film di Giulio Del Torre del 1942, tratto dall'omonimo romanzo di Augusto Turati.\nTrama.\nUn chirurgo si sposa con una sua paziente divenuta sterile. La donna soffre della sua condizione e, quando la segretaria del medico - amante abbandonata - gli partorisce un bambino, la donna lo rapisce. Il conflitto tra le due finir\u00e0 quando la rapitrice si lascer\u00e0 morire, per lasciare campo libero alla rivale.\nProduzione.\nLa pellicola venne girata negli studi di Cinecitt\u00e0.\nDistribuzione.\nLa pellicola venne distribuita nelle sale cinematografiche italiane il 4 aprile del 1942."}
{"id": "1613345", "revid": "767487", "url": "https://it.wikipedia.org/wiki?curid=1613345", "title": "Graves (gruppo musicale)", "text": "I Graves sono un gruppo horror punk formato da Michale Graves e Dr. Chud dopo il loro abbandono dai Misfits.\nStoria.\nI Graves hanno registrato e prodotto un solo album, \"Web of Dharma\", oltre a due demo, una prima ed una successiva al disco. Nessuno di questi due venne pubblicato ufficialmente, nonostante siano stati diffusi tra i fan. Le demo per \"Web Of Dharma\" furono registrate nel novembre 2001.\nNel settembre 2002, il gruppo si sciolse a causa di divergenze tra Michale e Dr. Chud. Michale form\u00f2 allora un nuovo gruppo, i Gotham Road, Dr. Chud form\u00f2 i Dr. Chud's X-Ward, Graham suon\u00f2 per un breve periodo con i Let it Burn e Tom Logan entr\u00f2 nei Professional Murder Music."}
{"id": "1613346", "revid": "1573940", "url": "https://it.wikipedia.org/wiki?curid=1613346", "title": "Chiesa di San Giovanni in Corte", "text": "La chiesa di San Giovanni in Corte \u00e8 una chiesa di Napoli, sita in via San Giovanni in Corte.\nStoria.\nLa prima notizia di un luogo di culto dedicato a san Giovanni in quella zona si trova in un documento dell'anno 923, che ne attesta l'esistenza, \"sita a foris sub muro publico regioni Portenobensis\". La specificazione \"in corte\" era probabilmente dovuta ad un preesistente \"curtis\", e poi fu mantenuta per distinguerla dalla successiva chiesa di San Giovanni a Mare.\nNegli anni successivi i duchi di Napoli Giovanni e Sergio donarono la chiesa all'ordine benedettino; questa rimase di propriet\u00e0 della badia di Cava de' Tirreni fino alla fine del Quattrocento, quando il cardinale Oliviero Carafa, in qualit\u00e0 di abate commendatario di Cava, la trasfer\u00ec alla diocesi di Napoli. A quel periodo risalgono diversi interventi di rifacimento e ampliamento, e probabilmente anche la nuova dedicazione.\nAlla fine dell'Ottocento, nel contesto del piano di Risanamento, il complesso fu ridimensionato per l'apertura di una nuova strada e venne dotato di una nuova facciata.\nLa chiesa \u00e8 sede della parrocchia di Sant'Arcangelo agli Armieri.\nIl titolo di Sant'Arcangelo agli Armieri apparteneva a due edifici storici: il primo, che sorgeva nell'antica via degli Armieri cancellata dal Risanamento (il sito della chiesa \u00e8 individuabile al centro della carreggiata del corso Umberto) e non molto distante da San Giovanni in Corte, era parte di un antico monastero benedettino ed era gi\u00e0 sconsacrato al tempo dei lavori di fine Ottocento, infatti la chiesa, gi\u00e0 segnalata nel 1872 dal Galante come priva di elementi artistici di valore, non fu inserita nella lista degli edifici religiosi da abbattere e fu trattata come una normale costruzione.\nLa seconda chiesa sorse proprio in seguito al Risanamento: di stile neogotico, si ergeva in via Carlo Troya assai vicino a via Marina ed era la sede della Congregazione dedicata all'arcangelo. Fu colpita dai bombardamenti durante la seconda guerra mondiale e fu demolita negli anni settanta.\nDescrizione.\nL'edificio \u00e8 a navata unica e copertura con volta a botte; sei cappelle, tre per lato, si aprono sulla navata con archi a tutto sesto impostati su pilastri. La parte inferiore della facciata \u00e8 a bugnato, quella superiore presenta quattro lesene ed frontone con cornice modanata e timpano decorato. Notevole il portale, del 1738.\nL'interno conserva numerose opere d'arte, in particolare si ricordano: un crocifisso del '500 della bottega di Giovanni da Nola, una tavola con la \"Madonna di Ognissanti\" del 1455, la tela di Pietro Bardellino alle spalle dell'altare maggiore, raffigurante la \"Madonna coi santi Ippolito e Cassiano\", la \"Sacra Famiglia con i Santi Agata e Antonio Abate\" di Leonardo Olivieri e il pregevole organo settecentesco.\nIl tempio, situato nei pressi della parrocchia di Sant'Eligio Maggiore, \u00e8 stato recentemente oggetto di un buon restauro sia negli esterni che negli interni."}
{"id": "1613349", "revid": "1305772", "url": "https://it.wikipedia.org/wiki?curid=1613349", "title": "Giorgio da Como", "text": "Giorgio da Como \u00e8 il nome con cui sono conosciuti due architetti, vissuti rispettivamente nel XIII e XIV secolo_"}
{"id": "1613351", "revid": "181699", "url": "https://it.wikipedia.org/wiki?curid=1613351", "title": "Opposizione agli atti esecutivi", "text": "L'opposizione agli atti esecutivi, \u00e8 disciplinata dall'art. 617 e 618 del Codice di procedura civile. Questa tipologia di opposizione si distingue dall'opposizione all'esecuzione ex art. 615 e 616, in quanto la contestazione colpisce un singolo atto del procedimento e non nella sua interezza come avviene nell'opposizione all'esecuzione. Nell'opposizione agli atti esecutivi si contesta la regolarit\u00e0 di uno o pi\u00f9 atti facenti parte del procedimento (per esempio - la sottoscrizione del precetto da parte del procuratore non munito di procura o nel caso di nullit\u00e0 del pignoramento in conseguenza alla cessata validit\u00e0 del precetto). L'opposizione agli atti esecutivi solleva una questione meramente processuale. \nCon l'opposizione agli atti esecutivi il debitore ha la possibilit\u00e0 di contestare la regolarit\u00e0 degli atti esecutivi che possono essere di due tipologie:\nProvvedimenti del giudice dell'esecuzione (art 618 c.p.c).\nIl giudice dell'esecuzione fissa con decreto l'udienza di comparizione e del termine perentorio per la notifica alla controparte. Il giudice pu\u00f2 prendere i provvedimenti opportuni e indilazionabili nei casi di urgenza. L'opposizione d\u00e0 vita ad un accertamento di tipo cognitivo con le regole proprie di questo processo, il giudice istruisce la causa e pu\u00f2 determinare la sospensione del processo esecutivo. L'opposizione si conclude con sentenza non impugnabile (previsto ricorso per cassazione per violazione della legge)."}
{"id": "1613355", "revid": "1543377", "url": "https://it.wikipedia.org/wiki?curid=1613355", "title": "Giorgio da Como (XIV secolo)", "text": "Gli \u00e8 attribuito il completamento della parte meridionale della cinta muraria di Fidenza (1364-1366) e la porta di San Donnino del 1364 che scavalca la via Emilia al suo ingresso in citt\u00e0."}
{"id": "1613357", "revid": "767487", "url": "https://it.wikipedia.org/wiki?curid=1613357", "title": "Gotham Road", "text": "I Gotham Road (o Gotham Rd.) sono un gruppo musicale horror punk statunitense formato dopo lo scioglimento dei Graves da Michale Graves, Loki, JV Bastard e Paul Lifeless."}
{"id": "1613363", "revid": "767487", "url": "https://it.wikipedia.org/wiki?curid=1613363", "title": "Polo de Ondegardo", "text": "Origini.\nNacque, in una data imprecisata, in Valladolid da Diego L\u00f3pez de Le\u00f3n e da do\u00f1a Jer\u00f3nima de Z\u00e1rate. La sua era un'importante famiglia di letterati e Polo ebbe accesso facilmente agli studi superiori. Non sappiamo dove consegu\u00ec il prestigioso titolo di \"licenciado\", ma si presume che fosse all'Universit\u00e0 di Valladolid, anche se alcuni storici propendono per quella di Salamanca.\nSpesso viene ricordato con il nome Juan, anzich\u00e9 quello di Polo, ma tutti i numerosi documenti che ci sono pervenuti con la sua firma autografa, portano inequivocabilmente il nome di Polo che doveva essere quindi quello ufficiale.\nIl 1\u00ba novembre 1543, Polo de Ondegardo e lo zio Agust\u00edn de Z\u00e1rate partirono insieme dal porto di Sanl\u00facar de Barrameda diretti alle Indie, dove arrivarono nel marzo del 1544, sbarcando nel porto di T\u00fambez.\nGuerra civile in Per\u00f9.\nPolo si trov\u00f2 subito coinvolto nella tumultuosa vita della colonia peruviana, attraversata da una insurrezione, e fu obbligato a prendere partito per l'uno o l'altro dei contendenti. Si trattava della sollevazione di Gonzalo Pizarro che opponeva i coloni \"encomenderi\" alle leggi della madrepatria applicate con eccessiva durezza dal vicer\u00e9 N\u00fa\u00f1ez de Vela. Polo si un\u00ec alle forze di Gonzalo e segu\u00ec incondizionatamente le sue insegne.\nQuando per\u00f2, morto N\u00fa\u00f1ez de Vela ed arrivato il nuovo vicer\u00e9, Pedro de la Gasca, fu chiaro che la sollevazione stava assumendo le caratteristiche di un atto di ribellione verso la stessa Corona spagnola, Polo non si sent\u00ec di partecipare a quello che ormai riteneva un tradimento.\nCoraggiosamente, si rifiut\u00f2 di firmare un atto pubblico di adesione alla lotta contro il Re ed ebbe appena il tempo di fuggire da Lima prima che i fedeli di Pizarro lo catturassero per giustiziarlo.\nRaggiunte le truppe lealiste si schier\u00f2 nelle prime file in ordine di battaglia e fu uno dei primi a passare il grande fiume Apurimac a nuoto. Il 9 aprile 1548, giorno dello scontro risolutivo, Polo non si sottrasse ai suoi doveri e si guadagn\u00f2 la stima e la considerazione di La Gasca.\nEsperienze amministrative.\nPer la sua indiscussa preparazione giuridica vennero attribuite a Polo incombenze amministrative che egli svolse con consumata perizia. Sotto la sua sorveglianza i tributi alla Corona vennero riscossi con rinnovato rigore e le contrade vennero rese pi\u00f9 sicure grazie all'arresto degli individui pi\u00f9 pericolosi.\nChaca, Chuquisaca e Potos\u00ed furono i territori posti sotto la giurisdizione di Polo e da lui portati a condizioni di vita soddisfacenti per gli abitanti abituati a violenze e ruberie.\nPer i suoi meriti Polo ricevette, da La Gasca, i diritti di sfruttamento di una miniera di argento presso Potos\u00ed e l'inaspettata concessione lo rese uno degli uomini pi\u00f9 ricchi del Per\u00f9.\nNe approfitt\u00f2 per sposarsi con una dama di rango, do\u00f1a Jer\u00f3nima de Pe\u00f1alosa, figlia di Rodrigo de Contreras, il governatore di Panama. Da questa unione sarebbero nati sei figli.\nSotto il vicereame di La Gasca, Polo ebbe comunque ancora modo di distinguersi, promuovendo esplorazioni verso R\u00edo de la Plata, Tucum\u00e1n e Cile e, soprattutto sventando pericolose ribellioni.\nRibellioni e guerre.\nDurante il vicereame di Antonio de Mendoza, Polo de Ondegardo rischi\u00f2 di perdere la vita proprio per una di queste frequenti ribellioni. Si trattava della sollevazione promossa in Charcas dal Conte de la Gomera, Sebasti\u00e1n de Castilla che cost\u00f2 la vita al governatore della provincia, Hinojosa. Polo con la sua lungimiranza si avvide del pericolo, ma il governatore non se ne dette per inteso e Polo, nel momento critico, riusc\u00ec a districarsi dalla presa dei ribelli fuggendo a cavallo.\nPolo era un uomo di legge, ma la vita di colonia gli riservava ancora dei compiti pi\u00f9 adatti ad un militare di professione che a un giureconsulto. Francisco Hernand\u00e9z de Giron, gi\u00e0 seguace di Gonzalo Pizarro sollev\u00f2 ancora una volta gli scontenti e gli avventurieri contro la Corona. Un primo esercito non aveva potuto fermarlo e tutte le speranze dei lealisti si concentrarono sulle truppe di Alvarado che accorreva da La Paz. Anche Polo si affrett\u00f2 a raggiungerlo e arm\u00f2, a sue spese, una intera compagnia di fanteria.\nIn Chuquinga i due eserciti si dettero battaglia. Alvarado aveva le posizioni migliori, ma sconsideratamente, attacc\u00f2 per primo esponendosi ad un contrattacco. La sconfitta fu inevitabile e coinvolse Polo che, ferito, riusc\u00ec a rifugiarsi in un villaggio vicino.\nPer Giron, per\u00f2, ormai si profilava la fine e un ulteriore scontro, nel 1554, a Pucara gli fu infatti fatale.\nAlla battaglia partecip\u00f2 ancora Polo de Ondegardo che ne usc\u00ec gravemente ferito alla testa da un'ascia e ad una gamba da due colpi di archibugio. Si salv\u00f2 comunque, ma a prezzo di una lunga convalescenza e ad una menomazione perenne che lo avrebbe costretto all'uso del bastone.\nCorregidor del Cuzco.\nNominato \"Corregidor\" di Cuzco nel 1558 dal vicer\u00e9 Ca\u00f1ete, esercit\u00f2 tale funzione per tre anni consecutivi. In questo periodo, per poter meglio amministrare la colonia, prese a studiare le usanze e l'organizzazione politico-amministrativa degli Inca. Le sue ricerche non erano, per\u00f2, volte al passato quanto al presente nel tentativo di incorporare la componente indigena del Per\u00f9 nella realt\u00e0 spagnola dominante.\nIn quegli anni, investigando presso gli indigeni, nel tentativo di porre fine alle loro idolatrie, cerc\u00f2 e scopr\u00ec alcune delle mummie degli antichi sovrani che sottrasse ai loro custodi per inviarle a seppellire in un punto imprecisato di Lima, forse il recinto di una chiesa, a tutt'oggi rimasto sconosciuto.\nTra le attivit\u00e0 di Polo, in questo periodo, vi \u00e8 la divisione di Cuzco in quattro parrocchie, ognuna con una propria chiesa, la redazione di un'ordinanza per lo sfruttamento delle miniere di Carabaya e la nomina di rappresentanti locali degli indigeni.\nSempre nel tentativo di combattere l'idolatria, Polo sviscer\u00f2 la funzione dei ceque che trasmise in un minuscolo trattato che sarebbe poi stato incorporato da Bernab\u00e9 Cobo in un capitolo della sua opera.\nTerminata la sua fatica politico-amministrativa Polo si ritir\u00f2 nella sua residenza di Chuquisaca, ma, nel 1571, il nuovo vicer\u00e9 Francisco de Toledo doveva richiamarlo ad una funzione attiva, nominandolo governatore di Cuzco.\nSeguirono altri anni di attivit\u00e0 in cui Polo eccelse per la sua conoscenza della realt\u00e0 indigena e di cui approfitt\u00f2 per raccogliere ulteriori informazioni sulle caratteristiche della civilt\u00e0 inca, mentre coadiuvava il vicer\u00e9 nella stesura delle famose \"Informaciones\".\nSi spense infine a La Plata nel 1575 e il suo corpo ripos\u00f2 provvisoriamente nel locale convento di San Francisco per poi essere traslato nel Colegio de la Compa\u00f1ia de Jes\u00fas, sempre in La Plata, accanto a quello della consorte spirata nel 1594.\nAntiche polemiche.\nLe ricerche di Polo sulla civilt\u00e0 inca si svolsero, o, per meglio dire, si conclusero, durante le investigazioni promosse dal vicer\u00e9 Francisco de Toledo. Costui si proponeva di dimostrare che l'impero andino era fondato sull'usurpazione dei diritti naturali delle varie etnie conquistate dalle genti del Cuzco. Tale assunto rendeva plausibile la dominazione spagnola che si presentava come una sorta di liberazione di genti oppresse, ma urtava contro la concezione di quanti ritenevano la presenza iberica frutto di una politica imperialistica e contraria alle leggi cristiane.\nPolo, schierato con il vicer\u00e9, venne naturalmente preso di mira, per la sua autorevolezza, dagli antagonisti raccolti nella fazione antigovernativa.\nIn uno scritto anonimo, dai pi\u00f9 ricondotto al gesuita Blas Valera e comunque frutto, sicuramente della sua scuola di pensiero, appaiono critiche severe nei confronti del \"Licenciado\".\nGli si contesta di aver riportato, senza cognizione di causa per la sua ignoranza del quechua, pareri e notizie lesive dell'immagine della civilt\u00e0 inca, espresse per solo motivo di presunzione.\nIn particolare, la polemica si articola sulla asserzione di Polo circa l'uso di sacrifici umani, in specie di fanciulli. L'autore anonimo dopo aver inveito per alcuni periodi sull'ignoranza di Polo, gli contesta che il termine \"huahua\" da lui interpretato come fanciulli, si riferisce in quechua a qualsiasi cucciolo di animale e che, nella fattispecie, indicava dei giovani lama. Questa tesi sarebbe sostenuta anche da altri autori che l'anonimo cita copiosamente in una nota.\nPolo non \u00e8 per\u00f2 isolato nelle sue affermazioni e moltissimi altri autori dell'epoca, ben pi\u00f9 autorevoli di quelli citati dal gesuita anonimo, hanno riportato l'esistenza di questo rito crudele. Ad onore degli inca va per\u00f2 detto che questo genere di sacrificio era riservato soltanto a circostanze particolari e che pu\u00f2 essere considerato una sorta di limitazione di una usanza molto diffusa prima del loro avvento.\nDiatribe recenti.\nNella Relazione anonima sopra citata, fra i testi contrari alla tesi di Polo de Ondegardo, viene citato uno spagnolo, Francisco de Ch\u00e1vez, gi\u00e0 amico di Tito Atauchi, un fratello di Atahuallpa, ed autore di una relazione considerata perduta.\nRecentemente, per\u00f2, la relazione di Chavez sarebbe stata ritrovata da una ricercatrice italiana ed avrebbe rivelato dei particolari sconvolgenti sulla conquista.\nIl condizionale \u00e8 d'obbligo perch\u00e9 la genuinit\u00e0 della relazione \u00e8 attualmente contestata da una parte degli esperti di storia inca, malgrado accertamenti scientifici positivi sui reperti.\nComunque, esaminando il documento in questione troviamo un legame diretto con Polo. Si tratta di un suo commento apposto in calce con tanto di firma autografa.\nLa nota dice testualmente: \"Non es cosa\"\", traducibile in italiano con \"Non \u00e8 cosa\" (sottinteso \"importante\"). A cosa si riferiva Polo?\nChavez sosteneva che Francisco Pizarro, in occasione dell'incontro con Atahuallpa, o subito prima, aveva offerto ai maggiorenti inca del vino avvelenato con arsenico e che, per quello, la cattura dell'inca sarebbe stata tanto agevole.\nLa denuncia continuava rivelando che l'autore dell'avvelenamento, tale Padre Yepes, sarebbe stato successivamente ucciso per metterlo a tacere.\nSecondo l'interpretazione dei ricercatori italiani, Polo sarebbe giunto in possesso della scomoda testimonianza, ma l'avrebbe archiviata per un discutibile senso di opportunit\u00e0.\nPer dovere di cronaca si segnala che l'episodio della denuncia di Ch\u00e1vez si inserisce in un pi\u00f9 vasto disegno che coinvolgerebbe l'opera stessa di Guaman Poma de Ayala, segnalato come un semplice prestanome di Blas Valera che sarebbe stato il vero autore della \"Nueva cr\u00f3nica y buen gobierno\"."}
{"id": "1613374", "revid": "714843", "url": "https://it.wikipedia.org/wiki?curid=1613374", "title": "Tilaka (Vaishnava)", "text": ""}
{"id": "1613375", "revid": "123154054", "url": "https://it.wikipedia.org/wiki?curid=1613375", "title": "Piazza Unit\u00e0 d'Italia", "text": "Piazza Unit\u00e0 d'Italia \u00e8 la piazza principale di Trieste, situata ai piedi del colle di San Giusto, tra il Borgo Teresiano e Borgo Giuseppino. \nDi pianta rettangolare, su un'area totale di 12.280 m\u00b2, si apre da un lato sul Golfo di Trieste ed \u00e8 circondata da numerosi palazzi ed edifici pubblici, sedi di diversi enti: il municipio di Trieste, il palazzo della Giunta regionale del Friuli Venezia Giulia e la prefettura del capoluogo.\nStoria.\nAnticamente era chiamata \"Piazza San Pietro\", dal nome di una chiesetta ivi esistente, poi nel 1863 cambi\u00f2 nome in \"Piazza Grande\". Durante il periodo austriaco il nome fu mutato in \"Piazza Francesco Giuseppe\", dal nome dell'imperatore Francesco Giuseppe d'Austria. Assunse il nome di \"Piazza Unit\u00e0\" nel 1918, quando la citt\u00e0 fu annessa all'Italia. Nel 1955, allorch\u00e9 la citt\u00e0 ritorn\u00f2 all'Italia con la dissoluzione del Territorio Libero di Trieste, prese la denominazione attuale, ovvero \"Piazza dell\u2019Unit\u00e0 d'Italia\".\nLa piazza \u00e8 stata rimodellata pi\u00f9 volte nel corso dei secoli. L'aspetto attuale le deriva dalla ristrutturazione completa che l'ha interessata nel periodo 2001-2005, quando tutti i palazzi sono stati oggetto di restauro; la pavimentazione in asfalto \u00e8 stata rimossa e sostituita con blocchi in pietra arenaria simili ai tradizionali \"masegni\" che anticamente lastricavano la piazza; la fontana dei Quattro Continenti \u00e8 stata posizionata davanti all'ingresso principale del Municipio, riportandola nella sua locazione originaria, e sul lato mare \u00e8 stato installato un sistema di illuminazione con led luminosi blu che intendono ricordare l'antico mandracchio interrato nel corso dei secoli.\nPrima che nella piazza avessero inizio i lavori di risistemazione, l'allora giunta comunale pens\u00f2 di sfruttare lo spazio disegnandovi un grande dipinto. Il disegno rappresentava l'Europa e Trieste, inserite in una porta ad arco orientale in cui erano indicati il Sol Levante, la Luna e delle stelle gialle su sfondo blu che richiamavano alla bandiera dell'Europa Unita.\nLa rappresentazione simbolica indicava una figura femminile armata di una lancia a forma di alabarda (simbolo di Trieste) in sella a un toro, mentre si dirigeva verso il mare. Opera dell'artista Bruno Chersicla, il disegno voleva significare la volont\u00e0 della citt\u00e0 di porsi come protagonista della Comunit\u00e0 Europea. Il dipinto, di oltre novemila metri quadrati, \u00e8 stato segnalato nel Guinness dei primati.\nNel 2001 sono state aggiunte delle luci blu nella pavimentazione della piazza, per rimarcare il legame con il mare.\nLe architetture.\nI palazzi che si affacciano sulla piazza sono (in senso orario dal lato mare):\nDi fronte al municipio si trova la monumentale fontana dei Quattro Continenti, realizzata tra il 1751 e il 1754 dallo scultore bergamasco Giovanni Battista Mazzoleni, mentre sulla destra della fontana, di fronte a palazzo Pitteri, si trova la colonna di Carlo VI d'Asburgo sormontata da una statua del sovrano.\nSul lato mare si trovano infine due pili portabandiera, donati nel 1932 dagli autieri della prima guerra mondiale, ove vengono effettuati gli alza e gli ammaina bandiera solenni.\nIl municipio.\nSubito dopo la decisione di interrare il vecchio mandracchio (1858-1863), la piazza fu oggetto di una riprogettazione totale. Prevalse allora l'idea di uno spazio completamente aperto sul mare, attorniato da edifici e con il municipio posto come base frontale, con il conseguente abbattimento delle mura e degli edifici che allora chiudevano la piazza dal lato mare. Sul posto designato per far sorgere il palazzo Comunale sorgevano diverse casette, una loggia ed alcuni edifici.\nNel 1875 l'architetto triestino Giuseppe Bruni vinse la gara per la progettazione del nuovo palazzo. Il nuovo edificio era formato da un corpo unico monumentale sovrastato, nella parte centrale, da una torre. Bruni mise tutta la sua bravura per richiamare in quest'opera diverse forme architettoniche, conciliando monumentalit\u00e0 e imponenza, senza in qualche modo turbare l'armonia con gli altri edifici gi\u00e0 costruiti.\nIl palazzo del municipio \u00e8 sovrastato dalla torre campanaria sulla quale sono installati due mori, chiamati amichevolmente dai triestini Micheze e Jacheze (dallo sloveno \"Mihec\" e \"Jakec\"), anche questi progettati da Bruni, che dal 1876 scandiscono il trascorrere del tempo ogni quarto d'ora, nonch\u00e9 la campana civica con l'alabarda cittadina.\nLe due figure che oggi rintoccano sul municipio non sono le statue originali, esposte attualmente al castello di San Giusto dopo il restauro cui sono state sottoposte nel 2006 a causa dell'intenso logoramento, ma fedeli copie identiche alle precedenti.\nIl palazzo non piacque subito ai triestini, che iniziarono ad etichettarlo con nomi buffi e originali. Il pi\u00f9 famoso, e ancora oggi comunemente usato, \u00e8 palazzo Cheba, ovvero palazzo Gabbia, per la forma che ricorda una enorme gabbia per gli uccelli, ma anche palazzo Sipario, poich\u00e9 con la sua mole imponente riusciva a nascondere i ruderi e le brutture delle case della Cittavecchia che si trovavano alle sue spalle.\nFu proprio dal balcone centrale del municipio di Trieste che il 18 settembre 1938 Benito Mussolini, parlando alla gente in piazza Unit\u00e0, annunci\u00f2 la promulgazione delle leggi razziali fasciste in Italia.\nPalazzo Modello.\nL'edificio si trova tra il municipio e il palazzo Stratti e fu costruito sempre dall'architetto Giuseppe Bruni tra il 1871 e il 1873, prendendo il posto delle vecchie chiese di San Pietro e San Rocco che si trovavano ivi in loco. Il palazzo fu progettato dietro indicazioni del Comune e venne soprannominato Modello perch\u00e9 doveva servire come esempio architettonico per la ristrutturazione che stava avvenendo nell'allora piazza Grande.\nAll'inizio il palazzo fu adibito ad albergo, denominato Hotel Delorme, che per\u00f2 smise di operare verso il 1912. Al suo posto trovarono spazio gli uffici del Comune. Nel 2007, in seguito alla devastazione da parte di un incendio, il Comune di Trieste lo ha venduto all'allora azienda municipalizzata AcegasAps, ora AcegasApsAmga, col fine di realizzare la nuova sede direzionale.\nNell'ultimo piano dell'edificio si notano dei telamoni (statue maschili) intenti a reggersi la tunica.\nFontana dei Quattro Continenti.\nTra il 1751 e il 1754 nella piazza Grande si decise la costruzione di una fontana che doveva rappresentare Trieste come la citt\u00e0 favorita dalla fortuna grazie all'istituzione del porto franco da parte di Carlo VI e delle politiche di sviluppo di Maria Teresa d'Austria.\nL'opera venne realizzata dallo scultore bergamasco Giovanni Battista Mazzoleni.\nIl mondo \u00e8 rappresentato da quattro statue allegoriche che richiamano i tratti delle persone che vivevano nei continenti allora conosciuti (Europa, Asia, Africa e America).\nL'acqua sgorgava da quattro figure allegoriche di fiumi, sempre ad indicare i continenti. La rappresentazione del Nilo ha il volto velato, le sorgenti infatti allora erano sconosciute.\nSulla sommit\u00e0 della fontana sovrasta una figura femminile alata e a braccia aperte che rappresenta Trieste. Adagiata sulle rocce del Carso la statua \u00e8 circondata da pacchi, balle di cotone e cordame. Come immagine simbolica di una citt\u00e0 che accoglieva i commercianti provenienti da tutto il mondo e, in maggior misura, dall'area orientale.\nNel 1938, in occasione di una visita di Benito Mussolini a Trieste, la fontana venne rimossa per liberare la piazza, e custodita all'Orto Lapidario. Venne ricollocata nella piazza appena nel 1970, in una posizione leggermente pi\u00f9 a lato (verso ovest) rispetto all'attuale. Il 10 ottobre 2000, nell'ambito della ristrutturazione dell'intera piazza, la fontana \u00e8 stata spostata nuovamente al centro, riponendola in asse con il municipio.\nLa fontana negli ultimi tempi \u00e8 stata oggetto di atti di vandalismo che ne hanno danneggiata la struttura. Delle quattro statue che la circondano, solo \"l'Europa\" si \u00e8 salvata da questi scempi. Il 15 maggio 2008, durante la notte, un ignoto ha decapitato la testa della statua rappresentante l'Africa, lasciandola semplicemente appoggiata al resto del corpo. Nell'ottobre del 2015, in pieno giorno, un triestino di 65 anni, gi\u00e0 noto alle forze dell\u2019ordine e al dipartimento di salute mentale cittadino, si \u00e8 arrampicato in cima alla Fontana e, urlando frasi sconnesse, con un tubo di ferro ha distrutto l'ala e il braccio destro dell'angelo posto alla sommit\u00e0 della fontana.\nStatua di Carlo VI.\nA pochi metri a destra della fontana dei Quattro Continenti (avendo il mare alle spalle e osservando il municipio) una colonna in pietra bianca sorregge una statua di un imperatore. Essa \u00e8 la colonna di Carlo VI d'Asburgo.\nTra tutte le modifiche a cui la piazza ha assistito nel corso dei secoli, questo elemento \u00e8 presente e costante fin dal 1728, anno in cui fu deciso di erigere la statua in occasione della visita dell'imperatore a Trieste.\nFiglio di Leopoldo I d'Austria (la cui statua si trova nell'attuale piazza della Borsa) e padre di Maria Teresa d'Austria, Carlo VI nel 1719 istitu\u00ec il porto franco a Trieste, dando un notevole impulso al commercio e allo sviluppo cittadino.\nLa statua raffigura l'Imperatore in piedi che osserva il vecchio nucleo cittadino (verso piazza della Borsa) e indica il mare, con il porto franco da lui istituito.\nData la fretta dovuta all'imminenza della visita, la statua fu provvisoriamente realizzata in legno e dorata, e sostituita quindi nel 1756 dall'attuale in pietra.\nConcerti.\n14.07.2005 Isle of MTV Chemical Brothers - Garbage - Snoop Dogg - Flipsyde - Meg\n15-16.06.2006 Festivalbar\n14.7.2009 Carlos Santana \n25.05.2013 Green Day \nsi sono esibiti nella piazza, di fronte a 9.000 persone.\n26.07.2016 Iron Maiden \nsi sono esibiti nella piazza, ultima data di un mini tour di tre concerti in Italia (Milano, Roma, Trieste), davanti ad un pubblico da tutto esaurito di oltre 15.000 persone. La canzone \"Powerslave\" suonata a Trieste \u00e8 stata inclusa nel CD/DVD live \"\".\n28.07.2016 Mika\nanche il cantante anglo-libanese si \u00e8 esibito in questa piazza nell'ambito dei concerti promulgati dal comune, di fronte a 6.000 persone.\n30.07.2016 Simone Cristicchi \nsi \u00e8 esibito l'artista, che con la citt\u00e0 di Trieste ha un legame particolare: \u00e8 uno dei pochi artisti che ha dedicato parte della sua discografia all'Esodo istriano-fiumano-dalmata.\n19.06.2017 La piazza ha visto l'esibizione della Filarmonica del Teatro alla Scala di Milano.\n17.07.2018 Iron Maiden\nla band \u00e8 tornata in Piazza dell'Unit\u00e0 D'Italia, davanti a 10.000 fans entusiasti. La data era la terza dopo i concerti di Milano (San Siro) e Firenze (Visarno Arena).\n06.10.2018 Bob Sinclar\nuno dei dj pi\u00f9 famosi al mondo, in occasione dei festeggiamenti per l'edizione numero 50 della Barcolana tiene una sua esibizione facendo ballare 8.000 persone in piazza nonostante una pioggia battente."}
{"id": "1613376", "revid": "767487", "url": "https://it.wikipedia.org/wiki?curid=1613376", "title": "In Color", "text": "In Color \u00e8 il secondo album in studio della rock band Cheap Trick, pubblicato nel 1977 e ripubblicato nel 1998 con l'aggiunta di 5 bonus track.\nNel 2003 la rivista Rolling Stone mise l'album nella 448\u00aa posizione nella lista dei 500 migliori album secondo Rolling Stone.\nLa copertina ritrae i due frontman Tom Petersson e Robin Zander su due fiammanti motociclette (\"a colori\"), mentre sul retro dell'album ci sono Rick Nielsen e Bun E. Carlos su due motorini (\"in bianco e nero\").\nBonus track.\nNel 1998 furono aggiunte all'album nuove tracce."}
{"id": "1613378", "revid": "24281", "url": "https://it.wikipedia.org/wiki?curid=1613378", "title": "Web of Dharma", "text": ""}
{"id": "1613382", "revid": "76963", "url": "https://it.wikipedia.org/wiki?curid=1613382", "title": "Robin Zander", "text": "\u00c8 il cantante e chitarrista ritmico dei Cheap Trick, band nella quale ha militato ininterrottamente fin dal 1974. Ha anche registrato dei lavori da solista."}
{"id": "1613388", "revid": "121562417", "url": "https://it.wikipedia.org/wiki?curid=1613388", "title": "Molleindustria", "text": "Molleindustria \u00e8 un collettivo di programmatori milanesi nato nel dicembre del 2003 che realizza videogiochi in Flash di satira e provocazione politico-sociale.\nI giochi realizzati da Molleindustria rispondono, nell'intento dei loro creatori, ad una \"attitudine mediattivista e critica videoludica\", e si pongono in esplicita opposizione all'industria \"mainstream\" del videogame, considerata dai membri del collettivo come portatrice di ideologie ed espressione di modelli culturali consumisti e reazionari.\nTra i numerosi giochi realizzati da Molleindustria si segnalano: \"Tamatipico. Il tuo lavoratore precario virtuale\", \"Simulatore di orgasmi\", \"Cappuccetto Rosso e il Lupo\" (con colonna sonora degli Eterea Post Bong Band), \"Enduring Indymedia\" (realizzato in occasione del sequestro da parte dell'FBI di alcuni server di Indymedia nell'ottobre 2004), \"Embrioni in fuga\" (creato in occasione dei referendum sulla procreazione assistita), \"McDonald's Videogame\", \"Operazione: Pretofilia\" (sulla scoperta di alcuni casi di pedofilia all'interno della Chiesa cattolica).\nIl gioco \"Operazione: Pretofilia\", pubblicato il 23 giugno 2007, fu temporaneamente rimosso dagli stessi programmatori dopo un'interrogazione parlamentare dell'onorevole Luca Volont\u00e8 che chiedeva al Governo di intervenire per contrastare le offese al sentimento religioso riscontrate nel gioco.\nNel gennaio 2008 Molleindustria ha realizzato un picchiaduro dal titolo \"Faith Fighter\", in cui si sfidano in un torneo virtuale le principali divinit\u00e0 e profeti moderni. Il gioco \u00e8 disponibile in due versioni, una non censurata ed un'altra in cui \u00e8 stata oscurata l'effigie di Maometto.\nNel settembre del 2011 Molleindustria realizz\u00f2 il titolo Phone Story \"che vuole provocare una riflessione critica sulle piattaforme tecnologiche\" degli smartphone. Il gioco \u00e8 stato bandito dopo soli quattro giorni dall'App Store di Apple per \"Violazioni delle guidelines per gli sviluppatori\". \u00c8 disponibile per Android e via Web"}
{"id": "1613393", "revid": "1543377", "url": "https://it.wikipedia.org/wiki?curid=1613393", "title": "Matrimonio forzato", "text": "Per matrimonio forzato o matrimonio coatto si intende un matrimonio in cui una o entrambe le persone coinvolte, bambini o adulti, vengono fatte sposare contro la propria volont\u00e0.\nMatrimonio combinato e forzato.\nIn numerosi paesi vige \u2013 o vigeva prima della tradizione del matrimonio romantico \u2013 la tradizione del matrimonio combinato, che dal punto di vista giuridico \u00e8 da distinguere da quello forzato. Infatti, nel caso del matrimonio combinato, i genitori degli sposi o comunque dei terzi si limitano ad un ruolo guida: la volont\u00e0 di chi va incontro al matrimonio ha comunque il ruolo decisivo. Il libero e pieno consenso degli interessati viene invece a mancare nel caso del matrimonio forzato; siccome questo criterio funge da confine tra violazione dei diritti umani e non, si tratta di una distinzione citata di frequente. La Dichiarazione universale dei diritti dell'uomo sancisce infatti che:\nAll'atto pratico, la distinzione tra un matrimonio combinato ed uno forzato pu\u00f2 essere assai difficile. I casi pi\u00f9 chiari sono la minaccia e l\u2019uso di violenza contro la persona renitente, il che pu\u00f2 sfociare anche nel delitto d'onore, istituzione ancora piuttosto diffusa nel continente africano ed in quello asiatico. La distinzione tra matrimonio forzato e combinato suscita ad ogni modo delle riserve che vanno dalle semplici perplessit\u00e0 al rifiuto pi\u00f9 totale di chi sostiene invece che tra i due concetti la differenza sia inesistente.\nCiononostante, numerosi sono i motivi che spingono a combinare o a forzare matrimoni in una cultura. Arrangiare un matrimonio serve prima di tutto a stringere legami familiari fra due famiglie e ad aumentarne la ricchezza, come poteva avvenire in Europa nel Medioevo o nel Rinascimento. Inoltre, pu\u00f2 servire ad una famiglia a controllare la sessualit\u00e0 dei propri membri, limitando i comportamenti non ammessi o non desiderati, oppure a proteggerne lo sviluppo emotivo, evitando relazioni reputate dannose e favorendo unicamente quelle approvate dai familiari secondo norme culturali o religiose. Il matrimonio combinato \u00e8 considerato un modo risolutore per ovviare alle conseguenze di una gravidanza indesiderata o al frutto di un'unione non ufficiale. Infine, il matrimonio combinato \u00e8 un modo per facilitare l'immigrazione di una popolazione in un paese straniero.\nSpose bambine.\nIn alcuni paesi \u00e8 ancora consuetudine sposare ragazze minorenni spesso non ancora adolescenti per vari motivi culturali o economici; i mariti, frequentemente, hanno molti pi\u00f9 anni di loro. \nOrganizzazioni dei diritti umani come Unicef e Amnesty International sostengono campagne di contrasto al fenomeno.\nSul problema sono stati girati i film \"Water - Il coraggio di amare\" di Deepa Mehta, \"Osama\" di Siddiq Barmak e \"La sposa bambina\" tratto dal romanzo autobiografico di Nojoud Ali. Le ragazze reclutate da forze armate o gruppi armati per matrimoni forzati sono comprese nella definizione di bambini soldato data dall'Unicef. \nLa cultura greco-romana.\nCi sono diversi esempi nella mitologia greca e romana: in Grecia, il rapimento di Persefone da parte di Ade, di Dafne e Leucotoe da parte di Apollo, di Cassandra da parte di Aiace di Locride, di Auge da parte di Eracle, di Andromaca da parte di Ettore e Neottolemo, e di Polissena sempre da parte di Neottolemo, di Climene da parte di Acamante. A Roma, il ratto delle sabine permise a Romolo, dopo aver fondato Roma, di stringere alleanze e ottenere delle donne - rapendole\u00a0- con cui procreare e popolare la nuova citt\u00e0.\nIl ritorno del matrimonio forzato nella societ\u00e0 globalizzata.\nLa pratica - che colpisce pi\u00f9 le donne che gli uomini - era frequente in passato anche nei paesi di religione cristiana. Svolgeva ad esempio un certo ruolo tra gli aristocratici. Si ricorda a tal proposito che una commedia di Moli\u00e8re, \"Il matrimonio forzato\", (1664) era ancora ispirata a questo tema. \u00c8 utile anche ricordare che perfino in un passato relativamente recente, in diverse zone dell'Europa mediterranea era abbastanza normale che il matrimonio riparatore potesse essere imposto con l'ausilio dell'intimidazione o della violenza in senso stretto.\nAl giorno d'oggi matrimonio forzato \u00e8 in ogni caso un argomento di sempre maggiore interesse nei paesi industrializzati, dove viene spesso considerato come fenomeno di nuovo schiavismo. In quanto segue, si presentano alcuni esempi:\nData la gravit\u00e0 del problema, la discussione nell'opinione pubblica \u00e8 particolarmente complessa. Alcuni punti di discussione sono:\nNei vari stati occidentali, si osserva un primo sforzo da parte dell'amministrazione pubblica per fronteggiare il problema.\nNel mondo.\nEuropa.\nItalia.\nIn Italia il matrimonio forzato \u00e8 penalmente perseguibile grazie alla Legge 19 luglio 2019, n. 69 che, all'Art. 7, prevede l'introduzione dell'Art. 558-bis del Codice Penale (Costrizione o induzione al matrimonio). Viene quindi punito con la reclusione da uno a cinque anni chiunque obblighi un'altra persona a contrarre matrimonio od unione civile mediante qualsiasi tipo di minacce e/o violenze, anche se il fatto avviene fuori dal territorio italiano nei confronti di un italiano o di un cittadino non italiano residente in Italia da parte di un italiano o di un cittadino non italiano residente in Italia. Sono previste aggravanti nel caso la vittima sia minore di anni diciotto e/o minore di anni quattordici, in particolare in quest'ultimo caso dove la pena prevista \u00e8 da due a sette anni.\nGermania.\nNel 2011 il Ministero federale per le famiglie, anziani, donne e giovani ha rilevato che il fenomeno del matrimonio forzato ha coinvolto 3000 persone il 30% delle quali erano minorenni. Nel 2016 il Ministero federale degli interni ha individuato 1457 minori coinvolti in matrimoni forzati, di questi 1100 erano ragazze, 664 originari dalla Siria, 157 afghani e 100 iracheni.\nRegno Unito.\nI matrimoni forzati possono essere organizzati per prestigio famigliare, desiderio dei genitori o obbligo sociale. Secondo Ruqaiyyah Waris Maqsood, molti matrimoni forzati all'interno della comunit\u00e0 pakistana sono organizzati per far avere la cittadinanza britannica a qualche membro della famiglia che si trova ancora in Pakistan ma verso il quale i genitori hanno degli obblighi.\nPer fare fronte al problema dei matrimoni forzati tra gli immigranti \u00e8 stato emanato il \"Forced Marriage (Civil Protection) Act 2007\" che prevede la possibilit\u00e0 per le vittime di matrimonio forzato di chiedere la tutela del tribunale. Una normativa simile \u00e8 stata approvata in Scozia.\nAfrica.\nGambia.\nNel 2016, durante i festeggiamenti per la fine del Ramadan, il presidente del Gambia Yahya Jammeh ha annunciato il divieto di matrimoni forzati e di minori.\nMadagascar.\nIl matrimonio forzato \u00e8 abituale nel Madagascar. I matrimoni sono combinati dai genitori delle ragazze che spesso incorrono nella credenza che rifiutandosi verrebbero maledette. In alcuni casi il marito \u00e8 molto pi\u00f9 anziano della moglie e quando questa diventa vedova viene discriminata ed esclusa dalla societ\u00e0.\nMalawi.\nSecondo Human Rights Watch, in Malawi il \"matrimonio di bambine e combinato \u00e8 diffuso\" e met\u00e0 delle ragazze si sposano prima dei 18 anni. Diffuso \u00e8 anche il levirato. Dopo il matrimonio le mogli hanno diritti e libert\u00e0 molto limitate, in genere l'educazione delle ragazze \u00e8 incentrata sulla descrizione del loro ruolo subordinato al marito.\nMauritania.\nIn Mauritania il matrimonio forzato assume tre forme: matrimonio forzato di un cugino (chiamato \"maslaha\"); matrimonio forzato ad un uomo ricco per ottenere vantaggi economici, e matrimonio forzato e poligamo ad un uomo influente.\nNiger.\nIl matrimonio forzato \u00e8 pratica abituale nel Niger che \u00e8 anche lo stato con il pi\u00f9 elevato numero di matrimoni di bambine nel mondo; e lo stato con il pi\u00f9 elevato tasso di fecondit\u00e0 totale. Le ragazze che tentano di ribellarsi ai matrimoni forzati, vengono spesso allontanate dalle loro famiglie, e costrette alla prostituzione per sopravvivere. A causa delle crisi alimentari, le ragazze vengono spesso vendute dal marito.\nSudafrica.\nIn Sudafrica vige la pratica dell\"'ukuthwala\", che consiste nel rapimento, spesso con il consenso dei genitori, di ragazze per costringerle al matrimonio. L'uso \u00e8 diffuso nelle aree rurali del paese, in particolare nella provincia del Capo Orientale e nello KwaZulu-Natal. Le ragazze coinvolte in questa usanza sono spesso minori, sono riportati casi di bambine di 8 anni. L'usanza ha destato l'attenzione dell'opinione pubblica quando in un rapporto del 2009 \u00e8 emerso che nella provincia del Capo Orientale 20 ragazze al mese sono costrette ad abbandonare la scuola a causa dell'ukuthwala.\nAsia.\nSoluzione di faide.\nIn alcune zone del Pakistan e dell'Afghanistan prende il nome di \"vanni\" oppure \"swara\" o \"sang chatti\" l'uso tradizionale di risolvere faide tribali tramite il matrimonio forzato di ragazze anche giovanissime. Bench\u00e9 questa pratica sia illegale nel Pakistan \u00e8 ancora ampiamente usata nella provincia del Khyber Pakhtunkhwa.\nAfghanistan.\nIl matrimonio forzato \u00e8 molto diffuso in Afghanistan dove ogni tanto le donne ricorrono al suicidio pur di evitarlo Un rapporto di Human Rights Watch ha accertato che circa il 95% delle ragazze e il 50% delle donne adulte imprigionate nelle carceri afghane lo sono per reati connessi a \"crimini morali\" o perch\u00e9 fuggite da casa o per il reato dello \"zina\" (pratiche sessuali illecite). L'ottenimento del divorzio senza il consenso del marito \u00e8 pressoch\u00e9 impossibile e le separazioni non consensuali sono reato. \nMentre non \u00e8 considerato socialmente accettabile per le donne e le ragazze lasciare la casa senza permesso la fuga da casa non \u00e8 definita come reato, ciononostante negli anni 2010 e 2011 la Corte Suprema del paese ha emesso direttive ai tribunali di incriminare le donne per la fuga da casa. \nQuesto rende praticamente impossibile sfuggire dai matrimoni forzati. Human Rights Watch sostiene che\nIndia.\nKarma Nirvana, un'organizzazione senza fini di lucro fondata da Jasvinder Sanghera che fu disconosciuta dalla sua famiglia Sikh all'et\u00e0 di 16 anni perch\u00e9 si era rifiutata di sposare l'uomo deciso dai famigliari riceve circa 600 telefonate al mese La preferenza per i figli maschi \u00e8 risultata in un tasso diseguale di maschi e femmine e quindi in una scarsit\u00e0 di ragazze. Questo ha alimentato il numero di casi di matrimoni combinati.\nIran.\nPer le ragazze curde il matrimonio forzato rimane la consuetudine ed \u00e8 una delle prime cause di suicidio. Un rapporto dell'UNICEF del 1998 riport\u00f2 tassi estremamente alti di matrimoni forzati anche in et\u00e0 molto giovane in Kurdistan anche la pratica risulta in calo. \nNepal.\nCome in altre parti dell'Asia meridionale anche in Nepal le figlie femmine sono spesso considerate un fardello economico per le famiglie a causa della dote. I genitori spesso spingono le figlie al matrimonio in giovane et\u00e0 perch\u00e9 uomini pi\u00f9 anziani e ben istruiti possono chiedere una dote pi\u00f9 elevata; Nel 2009, il governo nepalese ha deciso di offrire un incentivo (50.000 rupie del Nepal, equivalenti a circa $641) agli uomini per sposare vedove; questo perch\u00e9 le vedove in Nepal perdono di status sociale. Diverse vedove e gruppi per i diritti umani hanno protestato contro questa misura ritenendola umiliante e un incentivo a matrimoni forzati.\nSri Lanka.\nUn rapporto del 2004 del giornale \"Reproductive Health Matters\" ha rilevato che il matrimoni forzati in Sri Lanka erano legati al contesto dei conflitti armati: i genitori, nel timore che le figlie potessero perdere la verginit\u00e0 a causa dei conflitti compromettendo le possibilit\u00e0 di trovare marito, le costringevano al matrimonio in giovane et\u00e0."}
{"id": "1613409", "revid": "599013", "url": "https://it.wikipedia.org/wiki?curid=1613409", "title": "National Board of Review Awards 1980", "text": "La 52\u00aa edizione dei National Board of Review Awards si \u00e8 tenuta il 26 gennaio 1981."}
{"id": "1613425", "revid": "1543377", "url": "https://it.wikipedia.org/wiki?curid=1613425", "title": "Aoyama G\u014dsh\u014d tanpensh\u016b", "text": " \u00e8 un manga a volume unico che raccoglie alcune storie brevi del \"mangaka\" giapponese G\u014dsh\u014d Aoyama, famoso per aver creato la serie gialla \"Detective Conan\".\nAl suo interno sono racchiuse storie brevi create dall'autore negli anni ottanta, prima di dedicarsi ad opere maggiori quali \"Yaiba\" o \"Kaito Kid\". All'interno del volume sono presenti infatti delle storie prototipo riutilizzate successivamente in opere pi\u00f9 famose.\nLe storie presenti nel \"Tanpensh\u016b\" sono state raccolte nel volume nel 1994 e poi in una nuova versione nel 2000 con due nuove storie, e di nuovo nel 2011 con un'altra storia. Da alcune di esse sono stati tratti due OAV nel 1999 ed un'altra ha ispirato uno degli OAV tratti da \"Detective Conan\".\nI titoli presenti nel volume.\nIl volume venne venduto il 15 febbraio 1994 in Giappone con l'etichetta \"Sunday Comic\".\nNuove edizioni.\nLa versione del 2000 \u00e8 uscita:\nQuesta versione comprende due altre storie:\nNel 2011 \u00e8 stata pubblicata una nuova versione del manga con una nuova copertina, contenente anche la storia breve pubblicata nel 2007 sulla rivista seinen Weekly Young Sunday, che riguarda una ragazza di nome che pu\u00f2 leggere nel pensiero delle persone che la guardano negli occhi. Questa versione \u00e8 disponibile anche in edizione limitata con allegato un box DVD della versione animata. L'edizione con il DVD \u00e8 uscita il 16 febbraio 2011, quella senza il 25 febbraio. Entrambe non comprendono le nuove storie dell'edizione del 2000.\nGli OAV.\nOAV del 1999.\nDa queste serie vennero creati nel 1999 due OAV prodotti da Tokyo Movie Shinsha:\n, uscito il 17 marzo 1999:\n, uscito il 22 dicembre 1999:\nOAV di Detective Conan.\nLa storia \"Excalibur\", opportunamente modificata per inserire i personaggi di \"Detective Conan\", ha ispirato il dodicesimo oav tratto da quest'ultimo, uscito con il numero 19 del 2012 della rivista \"Weekly Sh\u014dnen Sunday\". L'OAV \u00e8 intitolato ."}
{"id": "1613434", "revid": "54253", "url": "https://it.wikipedia.org/wiki?curid=1613434", "title": "L'imbecille", "text": "L'imbecille \u00e8 una commedia in un atto, scritta da Luigi Pirandello, della quale s'ignora la data di composizione. Il dramma \u00e8 ispirato alla omonima novella del 1921. La commedia fu rappresentata per la prima volta al Teatro Quirino di Roma il 10 ottobre 1922.\nTrama.\nIl giornale di provincia la \"Vedetta Repubblicana\" \u00e8 un piccolo quotidiano politico la cui redazione \u00e8 nella stessa casa del suo direttore Leopoldo Paroni. Le ore che precedono l'uscita nelle edicole sono frenetiche: i redattori portano concitate informazioni di uno scontro di piazza tra i sostenitori di opposti partiti politici.\nTra le altre notizie arriva alla redazione quella che riferisce che il comune amico Lul\u00f9 Pulino, gravemente ammalato, si \u00e8 tolto la vita impiccandosi. Il direttore cos\u00ec cinicamente commenta l'accaduto:\nLo scontro politico \u00e8 degenerato al punto che l'avversario politico si \u00e8 mutato in nemico da eliminare uccidendolo.\nUn redattore, Luca Fazio, chiede al direttore di potergli parlare in privato. Paroni spera che Luca faccia quello che quell'imbecille di Pulino non ha fatto; ma si sbaglia: anche Fazio \u00e8 molto malato e, per non essere considerato stupido come il suo collega suicida, dice di aver accettato l'incarico da Mazzarini di uccidere il direttore.\nParoni non gradisce questa inversione di ruoli che lo mette nella condizione di vittima politica e, da vile qual \u00e8, si raccomanda, piange e implora piet\u00e0 da Luca che trova uno stratagemma:\nCostringer\u00e0 il direttore a mettere per iscritto le sue cialtronesche considerazioni sul povero Pulino e si uccider\u00e0 facendosele trovare indosso in modo che diventi di pubblico dominio la crudele imbecillit\u00e0 di Paroni."}
{"id": "1613446", "revid": "181699", "url": "https://it.wikipedia.org/wiki?curid=1613446", "title": "Igloo", "text": ""}
{"id": "1613452", "revid": "713168", "url": "https://it.wikipedia.org/wiki?curid=1613452", "title": "Senato di Milano", "text": "Il Senato di Milano (\"Senatus Excellentissimus Mediolani\") fu uno degli organi governativi pi\u00f9 importanti dello Stato di Milano, investito di funzioni giurisdizionali e legislative, che esercit\u00f2 le proprie funzioni dal 1499 al 1786.\nStoria.\nIl Senato fu istituito da Luigi XII di Francia, con l'editto di Vigevano dell'11 novembre 1499, sul modello dei parlamenti francesi, in sostituzione di due precedenti collegi: il \"Consilium secretum\" (consiglio segreto) e il \"Consilium iustitiae\" (consiglio di giustizia).\nL'organo fu poi mantenuto dagli spagnoli, che ne ampliarono notevolmente le competenze, definite dal codice, promulgato nel 1541, intitolato \"Constitutiones dominii Mediolanensis\" (o \"Novae Constitutiones\"), rappresentando un importante elemento di continuit\u00e0 dello Stato nel contesto della transizione dal dominio sforzesco a quello imperiale.\nL'organo, gi\u00e0 privato di molte delle sue competenze nel 1771, venne definitivamente soppresso dall'imperatore Giuseppe II d'Austria, con editto dell'11 febbraio 1786, nell'ambito delle riforme che innovarono profondamente, modernizzandolo, il sistema giuridico dello Stato di Milano. In relazione a tali riforme Carlo Cattaneo ebbe a scrivere: \"Si abolirono le preture feudali, s'abol\u00ec un Senato, sul quale pesava la memoria di supplizii iniqui e crudeli ... si abol\u00ec la tortura, che puniva nell'innocente i delitti dell'ignoto, sparvero le fruste, le tenaglie infocate, le orribili rote, l'inquisizione\".\nLe funzioni del Senato, abolito da Giuseppe II, furono assunte da un nuovo organismo, dipendente direttamente dal governo austriaco, denominato \"Consiglio di Governo\". Quest'ultimo a sopravvisse sino al 1797, quando venne sostituito dal Senato della Repubblica Cisalpina, di stampo rivoluzionario.\nStruttura.\nIl Senato di Milano era composto da membri - detti senatori (\"senatores\", al singolare \"senator\") - nominati a vita. Al momento della creazione erano 17 milanesi, pi\u00f9 alcuni francesi di fiducia di Luigi XII. Secondo le disposizioni del Re di Francia, i senatori dovevano essere di diverse professioni, con almeno 2 prelati e 4 militari oltre ai rimanenti che dovevano essere dottori di collegio. I primi diciassette senatori nominati furono Antonio Trivulzio, vescovo di Como, Gerolamo Pallavicini, vescovo di Novara, Pietro Gallarati, Francesco Bernardino Visconti, Gilberto Borromeo, Erasmo Trivulzio, Claudio Leistel (consigliere del parlamento di Tolosa), Gian Francesco Marliano, Michele Riccio, Gian Francesco Corte, Gioffredo Caroli (consigliere del parlamento del Delfinato), Giovanni Stefano Castiglioni, Girolamo Cusani, Antonio Caccia, Girolamo Moroni e Giovanni Biraghi.\nCol tempo il numero dei senatori aument\u00f2, attestandosi gi\u00e0 dal 1535 a 27, oltre al presidente, di cui 9 cavalieri, 5 prelati e 13 giureconsulti. Nel Seicento si ridussero a 15, compreso il presidente, di cui tre di nazionalit\u00e0 spagnola. I giureconsulti, tratti dal patriziato milanese, finirono con prevalere all'interno del collegio, grazie alla loro estrazione culturale; l'appartenenza al Senato e, in particolare, la presidenza dello stesso rappresentava per un giureconsulto il culmine della carriera.\nPur essendo il Senato un organo collegiale le cause erano di norma trattate da un senatore di turno (o \"di lettura\"), che riceveva e giudicava nella propria abitazione; solo le cause pi\u00f9 delicate o controverse erano trattate dal collegio riunito, che teneva le sue sedute in un'aula (detta Sala dell'Udienza) situata nel piano nobile del Palazzo Regio-Ducale (attuale Palazzo Reale).\nFunzioni.\nIl potere pi\u00f9 rilevante del Senato era il diritto di \"interinazione\" delle leggi, ossia il potere di confermare le disposizioni del sovrano (o del Governatore che lo rappresentava) oppure di opporsi ad esse nel caso fossero in contrasto con le leggi dello Stato di Milano.\nIl Senato era inoltre il tribunale supremo dello Stato di Milano in materia civile e penale: era giudice in unica istanza per le cause civili di maggior rilievo (in materia di confini tra fondi, diritto di famiglia e successorio, nomina dei tutori, obbligazioni tra privati e diritto feudale) e per i reati puniti con la pena di morte; era giudice di seconda istanza per le sentenze delle magistrature superiori e giudice di ultima istanza per quelle delle magistrature inferiori. Poteva avocare a s\u00e9 le cause di competenza degli altri giudici o spedire agli stessi ordini (\"rescritti\") con le istruzioni su come trattare la cause loro sottoposte; tutti giudici dovevano recarsi settimanalmente dal senatore di turno per relazionare sulle cause trattate.\nLe sentenze (\"decisiones\", al singolare \"decisio\") del Senato non erano motivate ed erano inappellabili; costituivano precedente vincolante per i giudici inferiori che le dovevano rispettare come fossero leggi. Il Senato aveva anche il potere di disapplicare per ragioni di equit\u00e0 le leggi nei casi sottoposti al suo giudizio. Per questi motivi le sue sentenze venivano raccolte e pubblicate.\nTra le ulteriori competenze del Senato si possono ricordare l'amministrazione dell'Universit\u00e0 di Pavia (dove venivano formati i giureconsulti), la censura sui libri e la tutela della salute pubblica, attraverso il \"magistrato di sanit\u00e0\" sul quale sovrintendeva e di cui nominava il presidente (oltre a due questori) scegliendolo tra i propri membri.\nPresidenti del Senato di Milano.\nDati relativi al periodo ducale, spagnolo e austriaco.\nDopo la morte del de Olivera fu nominato pro-presidente Carlo Biondi. Il Senato fu abolito nel 1786.\nNella cultura di massa.\nIl Senato di Milano viene citato e descritto nell'opera seicentesca in lingua lombarda Cheribizo, che tratta delle grandezze di Milano, in questi termini:\nChe tradotto in italiano:"}
{"id": "1613455", "revid": "1573940", "url": "https://it.wikipedia.org/wiki?curid=1613455", "title": "Pennatulacea", "text": "I Pennatulacei (Pennatulacea ) sono un ordine di antozoi della sottoclasse degli octocoralli, comunemente noti come penne di mare.\nDescrizione.\nIl nome deriva dall'aspetto simile a quello di una penna d'oca. In realt\u00e0 ogni \"penna\" \u00e8 composta da numerosi polipi interconnessi in una colonia.\nLe colonie si sviluppano attorno a un polipo assiale modificato (oozooide), in cui si distinguono un peduncolo bulboso basale, che ancora la colonia al substrato, e un rachide distale, sul quale si dispongono i polipi secondari. Questi si distinguono in autozooidi, dotati di otto tentacoli, e sifonozooidi, del tutto privi o con tentacoli estremamente ridotti. Nel rachide \u00e8 generalmente presente un asse scheletrico interno, non ramificato, di calcite cristallina. Le differenti famiglie dell'ordine si distinguono principalmente in base alla disposizione dei polipi secondari attorno al rachide, che pu\u00f2 avere differenti piani di simmetria.\nLe \"penne\" possono essere alte anche 2 metri, anche se normalmente sono di dimensioni pi\u00f9 ridotte.\nBiologia.\nAlcune specie producono fenomeni di bioluminescenza.\nDistribuzione e habitat.\nL'ordine ha una distribuzione cosmopolita essendo presente in tutti gli oceani, nonch\u00e9 nel mar Mediterraneo. La maggior parte delle specie cresce su substrati sabbiosi o detritici ad elevate profondit\u00e0; alcune specie sono presenti anche in habitat di acque basse, incluse le barriere coralline dell'Indo-Pacifico o le aree estuarine.\nTassonomia.\nL'ordine Pennatulacea viene storicamente viene suddiviso in due sottordini: Sessiliflorae, che comprende i taxa i cui polipi si dipartono direttamente dal rachide centrale, e Subselliflorae, che raggruppa i taxa con polipi localizzati lungo i margini delle ramificazioni. Tale suddivisione \u00e8 tuttora accettata dal World Register of Marine Species, anche se recenti studi filogenetici ne mettono in dubbio la validit\u00e0.\nL'ordine comprende le seguenti famiglie:\nNel mar Mediterraneo sono presenti le seguenti famiglie: Funiculinidae (\"Funiculina quadrangularis\"), Kophobelemnidae (\"Kophobelemnon leucharti\" e \"Kophobelemnon stelliferum\"), Pennatulidae (\"Crassophyllum thessalonicae\", \"Pennatula aculeata\", \"Pennatula phosphorea\", \"Pennatula rubra\" e \"Pteroeides griseum\"), Protoptilidae (\"Protoptilum carpenteri\"), Veretillidae (\"Cavernularia pusilla\" e \"Veretillum cynomorium\") e Virgulariidae (\"Virgularia mirabilis\")."}
{"id": "1613458", "revid": "21880", "url": "https://it.wikipedia.org/wiki?curid=1613458", "title": "Alcionari", "text": ""}
{"id": "1613460", "revid": "1226", "url": "https://it.wikipedia.org/wiki?curid=1613460", "title": "Domus dei Tappeti di Pietra", "text": ""}
{"id": "1613478", "revid": "709565", "url": "https://it.wikipedia.org/wiki?curid=1613478", "title": "\u0160atura", "text": "\u0160atura (anche come \"Shatura\") \u00e8 una cittadina della Russia europea centrale (oblast' di Mosca), situata 124 km a est della capitale nella pianura della Me\u0161\u010d\u00ebra sulle sponde del lago \"Svjatoe\"; \u00e8 il capoluogo amministrativo del distretto omonimo.\nSul sito dell'odierna citt\u00e0 \u00e8 attestato un insediamento fin dal 1423; tuttavia, la citt\u00e0 attuale risale solo agli anni intorno al 1920, quando inizi\u00f2 lo sfruttamento dei giacimenti di torba delle vicine paludi.\nNel vicino villaggio di \"Torbeevka\" (\u0422\u043e\u0440\u0431\u0435\u0435\u0432\u043a\u0430) inizi\u00f2 nel 1918 la costruzione di una centrale energetica alimentata con questo combustibile; un anno dopo venne fondato l'insediamento di \"\u0160aturstroj\", due anni dopo quello di \"\u010cernoe ozero\". Nel 1928, questi tre distinti insediamenti vennero fusi in un unico insediamento che prese il nome di \u0160atura e che ottenne, nel 1936, lo \"status\" di citt\u00e0.\nLa cittadina \u00e8 attualmente un piccolo centro industriale (mobili, alimentare)."}
{"id": "1613479", "revid": "767487", "url": "https://it.wikipedia.org/wiki?curid=1613479", "title": "Raffaele Guaita", "text": "Carriera.\nLa carriera di Guaita, prima mediano poi terzino di grande valore del primo dopoguerra, si snoda in due tappe importanti della sua carriera: l'arrivo all'Inter ed il successivo alla SPAL. Andando con ordine si devono ricordare gli inizi calcistici nella squadra della sua citt\u00e0 natale: il Vigevano dove esordisce in Serie C nei primissimi anni quaranta.\nDopo la pausa bellica Guaita, che si era messo in luce come uno dei giovani terzini emergenti, passa all'Inter nel 1945 ed avr\u00e0, nei 4 campionati in neroazzurro, allenatori come Carlo Carcano, Giulio Cappelli e Giuseppe Meazza. L'esordio in Serie A avviene il 14 ottobre 1945 contro l'Andrea Doria e Guaita giocher\u00e0 in tutto a Milano 60 gare, facendo parte di quell'Inter che si stava preparando a diventare l'irresistibile squadra che nel 1953 vincer\u00e0 2 scudetti di fila.\nEd \u00e8 proprio per favorire il rinnovamento della squadra che, nel 1950, Guaita viene ceduto. Paolo Mazza, presidente della SPAL, sta cercando di allestire una formazione di forte caratura, in grado di salire di categoria; accanto a giovani di valore come Nesti, Fontanesi e un forte straniero come il danese Bennike, aggiunge una coppia di terzini di rango come appunto Guaita e il romagnolo Carlini. La coppia Guaita-Carlini si impone subito e la SPAL viene promossa in Serie A, consentendo a Guaita di tornare nella massima Serie e giocare il campionato 1951-52 nell'olimpo del calcio italiano ritrovando anche il suo vecchio compagno dell'Inter Quaresima.\nTerminato quel campionato a Guaita si interessa il Genoa, retrocesso in Serie B. Ancora un campionato tra i cadetti, che i liguri si aggiudicano ma senza mai schierare in campo Guaita, poi il ritorno in Serie C a Vigevano prima di chiudere definitivamente con il calcio.\nGuaita ha giocato complessivamente 81 partite in Serie A, una sessantina in Serie B e oltre ad un centinaio in Serie C senza mai segnare una rete."}
{"id": "1613480", "revid": "80339", "url": "https://it.wikipedia.org/wiki?curid=1613480", "title": "Shatura", "text": ""}
{"id": "1613483", "revid": "599013", "url": "https://it.wikipedia.org/wiki?curid=1613483", "title": "Katrin Krabbe", "text": "La sua carriera fu interrotta da una rilevata positivit\u00e0 a sostanze dopanti, a seguito della quale abbandon\u00f2 l'attivit\u00e0 nel 1994.\nBiografia.\nKrabbe rappresent\u00f2 la Germania Est ai Giochi olimpici di Seul 1988 nella gara dei 200 metri piani, fermandosi al sesto posto in batteria di semifinale con il tempo di 22\"59, insufficiente per raggiungere la finale.\nAncora come tedesca orientale vinse il titolo dei 100 e dei 200 metri ai campionati europei 1990 a Spalato rispettivamente con 10\"89 e 21\"95.\nUn anno pi\u00f9 tardi, in rappresentanza della Germania riunificata, ripet\u00e8 la prestazione sulle stesse distanze ai mondiali 1991 di Tokyo con i tempi di 10\"99 e 22\"09.\nSulla scia di tali vittorie il periodico \"Bild\" coni\u00f2 per lei il soprannome di \u00abGrace Kelly dell'atletica tedesca unita\u00bb in ragione della sua avvenenza e dell'aspetto che ricordava quello della nota attrice statunitense poi divenuta principessa di Monaco, e i primi sponsor di abbigliamento sportivo e di cosmetici si presentarono per averla come \"testimonial\".\nLe vicende di doping.\nA febbraio 1992 Krabbe e due sue compagne di squadra ex-DDR, Silke M\u00f6ller e Grit Breuer, furono sottoposte a sorpresa a un test delle urine da emissari della Federatletica tedesca in Sudafrica, Paese dove le tre velociste stavano allenandosi in preparazione dei giochi olimpici di Barcellona.\nLe provette, giunte in Germania, risultarono manipolate e questo comport\u00f2 una squalifica di quattro anni per le tre atlete, le quali tuttavia contestarono il risultato del test sia dal punto di vista politico, in quanto da esse giudicato un disegno contro tre sportive provenienti dall'ex Germania Est, sia tecnico perch\u00e9 non esisteva prova che la manipolazione fosse imputabile a loro; due mesi dopo la squalifica fu revocata dalla commissione d'appello federale che recep\u00ec le contestazioni della difesa delle atlete: il prelievo fu effettuato illegalmente fuori dalle finestre di gara (all'epoca non era permesso effettuare prelievi fuori dalle competizioni) e in un Paese, il Sudafrica, non affiliato alla IAAF perch\u00e9 sotto bando internazionale e le provette non erano sigillate, quindi manomettibili da chiunque nel percorso.\nTuttavia la IAAF, l'organismo internazionale di atletica, volle esaminare il caso prima di ratificare la sentenza di assoluzione.\nL'allora presidente della IAAF, l'italiano Primo Nebiolo, istitu\u00ec una commissione apposita che, a fine giugno 1992, assolse Krabbe sostanzialmente confermando le stesse motivazioni riconosciute dalla corte d'appello federale; al contempo tuttavia la commissione ammon\u00ec la Federatletica tedesca a cambiare i propri regolamenti antidoping perch\u00e9 quelli in vigore permettevano troppe eccezioni legali contro la validit\u00e0 dei test effettuati.\nPochi giorni dopo tale sentenza, comunque, Krabbe rese nota la sua intenzione di non partecipare ai giochi olimpici di Barcellona, asserendo di non avere avuto il tempo di prepararsi adeguatamente avendo dovuto occuparsi della propria difesa legale.\nA fine luglio, durante un nuovo controllo, Krabbe fu trovata positiva al clenbuterolo, un broncodilatatore giudicato dopante anche se non ne erano stati accertati all'epoca effetti anabolizzanti.\nKrabbe ammise di avere assunto tale farmaco, aggiungendo di averlo fatto per trattare medicalmente un problema d'asma, ma la violazione del regolamento antidoping le cost\u00f2 ugualmente una squalifica di un anno da parte della sua federazione fino a tutto agosto 1993.\nIn prossimit\u00e0 della scadenza della squalifica, tuttavia, la IAAF decise di prolungarla di ulteriori due anni fino ad agosto 1995, il che spinse l'atleta a chiudere definitivamente l'attivit\u00e0 anche perch\u00e9, nel frattempo, era rimasta incinta del suo primo figlio.\nA seguito del supplemento di squalifica, inoltre, Krabbe denunci\u00f2 la IAAF per danni materiali in quanto avente violato il principio per cui un tesserato non pu\u00f2 essere punito due volte per la stessa infrazione.\nA giugno 2001 un tribunale di Monaco di Baviera riconobbe le ragioni di Krabbe e sentenzi\u00f2 che la IAAF le era debitrice di una somma di circa 1,2 milioni di marchi tedeschi pi\u00f9 un interesse del 4% dal 1994 per averle interrotto la carriera agonistica, tuttavia pochi mesi pi\u00f9 tardi le due parti giunsero a un accordo extragiudiziale i cui dettagli non furono resi noti.\nAll'epoca Krabbe gi\u00e0 gestiva un negozio di articoli sportivi nella sua citt\u00e0 natale.\nNel 2015 il marito di Krabbe, Michael Zimmermann, ex canottiere e uno degli avvocati che l'aveva assistita nel secondo procedimento antidoping, si suicid\u00f2 iniettandosi insulina.\nFuori dagli impegni professionali di impiegata in una concessionaria d'automobili, Krabbe \u00e8 impegnata come volontaria presso una casa di riposo per malati terminali nei pressi di Neubrandenburg.\nIn un'intervista concessa nel 2000 al \"Chicago Tribune\", Krabbe attribu\u00ec lo scarso supporto ricevuto durante la vicenda doping alle sue dichiarazioni di apprezzamento per l'ex Germania Est, Paese cui riconobbe di averle garantito istruzione scolastica e strutture di allenamento al prezzo di circa 20 dollari al mese, laddove tutto ci\u00f2, all'epoca dell'intervista, costava ormai dieci volte tanto."}
{"id": "1613489", "revid": "767487", "url": "https://it.wikipedia.org/wiki?curid=1613489", "title": "Bro\u0219teni (Suceava)", "text": "Bro\u015fteni \u00e8 una citt\u00e0 della Romania di 6.471 abitanti, ubicata nel distretto di Suceava, nella regione storica della Moldavia. \nFanno parte dell'area amministrativa anche le localit\u00e0 di Cot\u00e2rga\u015fi, D\u00e2rmova, Frasin, H\u0103leasa, Holda, Holdi\u0163a, Lungeni, Neagra e Pietroasa.\nBro\u015fteni ha ottenuto lo \"status\" di citt\u00e0 nel 2004.\nIl monumento pi\u00f9 importante della citt\u00e0 \u00e8 la Chiesa lignea, che oggi ospita un museo dedicato allo scrittore Ion Creang\u0103, che vi insegn\u00f2."}
{"id": "1613490", "revid": "767487", "url": "https://it.wikipedia.org/wiki?curid=1613490", "title": "Cajvana", "text": "Cajvana \u00e8 una citt\u00e0 della Romania di 8.362 abitanti, ubicata nel distretto di Suceava, nella regione storica della Bucovina. \nFa parte dell'area amministrativa anche la localit\u00e0 di Codru.\nCajvana ha ottenuto lo \"status\" di citt\u00e0 nel 2004."}
{"id": "1613495", "revid": "1573940", "url": "https://it.wikipedia.org/wiki?curid=1613495", "title": "Subselliflorae", "text": "Subselliflorae \u00e8 un sottordine di ottocoralli dell'ordine Pennatulacea.\nDescrizione.\nComprende i Pennatulacei i cui polipi non si dipartono direttamente dal rachide centrale, ma da ramificazioni laterali dello stesso..\nTassonomia.\nComprende le seguenti famiglie:\nRecenti studi filogenetici hanno evidenziato il carattere polifiletico di questo raggruppamento, mettendone in dubbio la validit\u00e0."}
{"id": "1613496", "revid": "767487", "url": "https://it.wikipedia.org/wiki?curid=1613496", "title": "Dolhasca", "text": "Dolhasca \u00e8 una citt\u00e0 della Romania di 11.289 abitanti, ubicata nel distretto di Suceava, nella regione storica della Moldavia. \nFanno parte dell'area amministrativa anche le localit\u00e0 di Budeni, Gulia, Poiana, Poienari, Probota, Sili\u0219tea Nou\u0103 e Valea Poienei.\nCajvana ha ottenuto lo \"status\" di citt\u00e0 nel 2004.\nNei pressi di Dolhasca si trova il Monastero di Probota, fatto costruire nel XVI secolo dal voivoda Petru IV Rare\u0219 ivi sepolto."}
{"id": "1613498", "revid": "365417", "url": "https://it.wikipedia.org/wiki?curid=1613498", "title": "Pennatulidae", "text": "Pennatulidae \u00e8 una famiglia di ottocoralli dell'ordine Pennatulacea.\nDescrizione.\nComprende specie coloniali dalla caratteristica forma a frusta, a simmetria bilaterale, con polipi visibili lungo i margini delle ramificazioni, disposte bilateralmente attorno al rachide centrale.\nDistribuzione e habitat.\nLa famiglia ha una distribuzione cosmopolita.\nTassonomia.\nComprende i seguenti generi:"}
{"id": "1613501", "revid": "1573940", "url": "https://it.wikipedia.org/wiki?curid=1613501", "title": "Pennatula", "text": "Pennatula \u00e8 un genere di ottocoralli della famiglia Pennatulidae.\nTassonomia.\nComprende le seguenti specie:"}
{"id": "1613503", "revid": "767487", "url": "https://it.wikipedia.org/wiki?curid=1613503", "title": "Storie di uomini e non", "text": "Storie di uomini e non \u00e8 un album del gruppo progressive rock italiano Rocky's Filj pubblicato nel 1973."}
{"id": "1613507", "revid": "78273", "url": "https://it.wikipedia.org/wiki?curid=1613507", "title": "Unione Democratica (2007)", "text": ""}
{"id": "1613508", "revid": "124410070", "url": "https://it.wikipedia.org/wiki?curid=1613508", "title": "Lawrence Weiner", "text": "Insieme a Sol LeWitt, Dennis Oppenheim e Joseph Kosuth fu uno degli esponenti principali dell'arte concettuale.\nDall'inizio degli anni settanta Weiner realizz\u00f2 grandi installazioni a parete.\nWeiner indag\u00f2 il sistema attraverso il quale il visitatore percepisce e interpreta il pensiero dell\u2019artista. Per Weiner infatti, l\u2019enunciato \u00e8 sempre molto pi\u00f9 importante della sua realizzazione e per questo le parole, in quanto significato, pi\u00f9 rilevanti dell\u2019oggetto in s\u00e9 e la loro interpretazione come opera d\u2019arte \u00e8 affidata all\u2019osservatore."}
{"id": "1613509", "revid": "125475211", "url": "https://it.wikipedia.org/wiki?curid=1613509", "title": "Pennatula aculeata", "text": "Pennatula aculeata \u00e8 un ottocorallo della famiglia Pennatulidae.\nDistribuzione e habitat.\nNord Atlantico."}
{"id": "1613511", "revid": "767487", "url": "https://it.wikipedia.org/wiki?curid=1613511", "title": "Frasin (Suceava)", "text": "Frasin (letteralmente \"frassino\") \u00e8 una citt\u00e0 della Romania di 6.591 abitanti, ubicata nel distretto di Suceava, nella regione storica della Bucovina. \nFanno parte dell'area amministrativa anche le localit\u00e0 di Buc\u015foaia, Doroteia e Plutoni\u0163a.\nFrasin ha ottenuto lo \"status\" di citt\u00e0 nel 2004."}
{"id": "1613512", "revid": "23885", "url": "https://it.wikipedia.org/wiki?curid=1613512", "title": "Unione Democratica Consumatori", "text": ""}
{"id": "1613518", "revid": "599013", "url": "https://it.wikipedia.org/wiki?curid=1613518", "title": "Ozena", "text": "L' ozena nasale (conosciuto anche con il nome di rinite cronica atrofica) \u00e8 una particolare forma di rinite cronica, caratterizzata appunto da una marcata e diffusa atrofia della mucosa nasale. Il disturbo si estende a coinvolgere anche le ghiandole, lo scheletro dei turbinati e le terminazioni nervose che si distribuiscono al naso. La rinite atrofica cronica pu\u00f2 essere primaria o secondaria. Una forma particolare di rinite atrofica cronica \u00e8 la rinite sicca anteriore. A volte la malattia si pu\u00f2 ulteriormente diffondere arrivando ad interessare anche la laringe.\nStoria.\nQuesto disturbo era noto fin dall'epoca dell'antico Egitto, quasi 4.000 anni fa, e si ritrovano descrizioni di esso negli storici papiri medici. Nel papiro di Edwin (1700 a.C.) veniva prescritto un trattamento a base di vino e latte materno per curare questa malattia. Anche la civilt\u00e0 greca e quella indiana erano a conoscenza della rinite atrofica.\nEpidemiologia.\nLa zona endemica risulta essere prevalentemente la regione subtropicale e le aree temperate (Sud Asia, Africa), dove il disturbo affligge prevalentemente le classi sociali ed economiche pi\u00f9 basse.\nAnche nell'Europa dell'est e nella regione Mediterranea risulta essere relativamente diffusa, per via di patologie che predispongono a tale disturbo. Con l'avanzare dell'et\u00e0 anagrafica l'incidenza della malattia diminuisce. Nei paesi sviluppati l'incidenza del problema si \u00e8 venuta a ridurre in modo molto marcato per i notevoli miglioramenti in sanit\u00e0 ed igiene.\nPatogenesi.\nL'epitelio ciliato colonnare che caratterizza la mucosa delle cavit\u00e0 nasali viene ad essere perso e rimpiazzato da un epitelio di tipo squamoso (epitelio pavimentoso). Si verifica un'atrofia delle ghiandole esocrine siero-mucinose, degli elementi sinusoidi venosi che drenano il sangue che irrora la mucosa, delle cellule olfattive di rivestimento e dei neuroni olfattivi. Anche le arterie della mucosa, il periostio e lo stesso osso sono coinvolti nel processo di tipo obliterativo.\nL'osso dei turbinati subisce un marcato processo di riassorbimento che porta ad un ampliamento delle cavit\u00e0 nasali. Anche i seni paranasali vengono coinvolti nel processo disgregativo.\nClinica.\nIl disturbo \u00e8 frequente nelle femmine rispetto ai maschi e tende a comparire durante la pubert\u00e0, anche se vi sono segnalazione in et\u00e0 molto pi\u00f9 precoci (fin dal primo anno di vita). Le cavit\u00e0 nasali risultano costantemente infiammate e tendono a divenire ripiene di croste maleodoranti di colore verde scuro o francamente nere. La mucosa nasale presenta importanti alterazioni di tipo atrofico con riassorbimento dell'osso sottostante. Il paziente lamenta spesso sensazione di bruciore al naso e ostruzione nasale.\nI soggetti affetti da rinite cronica atrofica possono anche presentarsi con cefalea e dolori facciali molto simili a quelli tipici della sinusite cronica. \nI microrganismi all'interno delle cavit\u00e0 nasali si moltiplicano con estrema facilit\u00e0 e ci\u00f2 produce un cattivo odore (talvolta definito come disgustoso fetore che esce dal naso). Questa caratteristica rende spesso il paziente un emarginato sociale. In alcuni casi il soggetto pu\u00f2 avvertire distintamente questo odore disgustoso, mentre nelle fasi pi\u00f9 avanzate del disturbo, a seguito della distruzione ed atrofizzazione degli elementi responsabili della percezione degli odori, il paziente pu\u00f2 essere del tutto non consapevole di questo (si parla in questo caso di \"anosmia misericordiosa\").\nI pazienti normalmente lamentano senso di ostruzione nasale nonostante le loro cavit\u00e0 nasali tendano a divenire pi\u00f9 ampie. Questa sensazione pu\u00f2 essere conseguenza dell'ostruzione secondaria alla presenza di croste e secrezioni nasali, ma pu\u00f2 anche essere dovuta a perdita di sensibilit\u00e0 per atrofia delle terminazioni nervose del naso, il che rende il paziente non consapevole del flusso d'aria che le attraversa. L'epistassi (sanguinamento dal naso) pu\u00f2 verificarsi in associazione al tentativo di rimozione di croste nasali essiccate. Come ulteriore evoluzione del processo distruttivo che porta all'atrofia della mucosa pu\u00f2 anche verificarsi la perforazione del setto nasale e la dermatite del vestibolo nasale. In alcuni soggetti il naso pu\u00f2 mostrare una caratteristica deformit\u00e0 a sella.\nLa rinite atrofica \u00e8 anche associata a simili distrofie a carico della faringe o della laringe, con una sintomatologia suggestiva di un interessamento di queste strutture. Una compromissione dell'udito (ipoacusia) pu\u00f2 verificarsi a causa di un blocco della tuba di Eustachio causato da un eccesso di effusione dell'orecchio medio.\nIn molti casi, anche dopo una completa guarigione, pu\u00f2 residuare una perdita permanente del senso dell'odore e una compromissione del gusto.\nDiagnosi.\nLa diagnosi della rinite atrofica si fonda sostanzialmente sull'anamnesi e la visita medica con il riscontro dei classici segni e sintomi. In diagnosi differenziale deve rientrare la sinusite cronica e pertanto l'esecuzione di una radiografia del naso e dei seni paranasali \u00e8 indicata. In casi selezionati pu\u00f2 essere preferibile eseguire una tomografia computerizzata (TC) degli stessi.\nPrognosi.\nLa malattia tende a persistere per anni anche se \u00e8 stata notata una tendenza al rallentamento dell'evoluzione nell'et\u00e0 adulta pi\u00f9 avanzata.\nTrattamento.\nIl trattamento consiste di pi\u00f9 fasi. Inizialmente si deve mirare a mantenere quanto pi\u00f9 possibile una adeguata igiene nasale, provvedendo alla rimozione manuale delle croste presenti riducendo perci\u00f2 l'odore di putrefazione ad esse associato. Si debbono effettuare ulteriori sforzi volti a ridurre la possibilit\u00e0 di formazione di ulteriori croste.\nIn molti casi si pratica il lavaggio (irrigazione) delle cavit\u00e0 nasali ricorrendo ad una soluzione salina calda oppure ad una soluzione alcalina ottenuto sciogliendo un cucchiaino di bicarbonato di sodio e 2 cucchiani di cloruro di sodio in 250 ml di acqua.\nInizialmente le irrigazioni debbono essere praticate 2 o 3 volte al giorno, ma successivamente pu\u00f2 essere sufficiente una volta ogni 2 o 3 giorni. Le croste troppo dure possono essere difficili da rimuovere con la sola irrigazione, che comunque risulta utile nell'ammorbidirle e quindi rendere pi\u00f9 semplice una loro asportazione meccanica con una pinza o tramite aspirazione.\nDopo la rimozione delle croste il naso pu\u00f2 essere trattato con una soluzione di glucosio 25% per inibire l'ulteriore crescita di microrganismi proteolitici che sono spesso responsabili del cattivo odore emanato dai pazienti. Si pu\u00f2 anche procedere a spruzzare il naso con soluzioni di antibiotici ad uso topico. Questa azione aiuta ad eliminare le infezioni secondarie. Alcuni autori raccomandano l'utilizzo di una soluzione di chemicetina, talvolta in associazione con estradiolo e vitamina D2.\nLa somministrazione orale di antibiotici (ad esempio la streptomicina) pu\u00f2 essere richiesta in presenza di infezioni acute ed \u00e8 utile per combatte rapidamente l'agente eziologico. \u00c8 anche possibile ricorrere al trattamento con chinoloni o altri antibiotici ad ampio spettro, tuttavia non esistono studi specifici che confrontano la miglior scelta di antibiotici in questa situazione. In un piccolo numero di pazienti con la forma primaria della malattia \u00e8 stata studiata la rifampicina.\nUtile anche una terapia di supporto con vitamine per sopperire alla possibile carenza associata. In passato si utilizzava una terapia chirurgica per correggere le dimensioni del setto nasale."}
{"id": "1613520", "revid": "125492294", "url": "https://it.wikipedia.org/wiki?curid=1613520", "title": "Pennatula phosphorea", "text": "Pennatula phosphorea \u00e8 un ottocorallo della famiglia Pennatulidae.\nDescrizione.\nSebbene sia rara tra gli octocoralli, in questa specie sono stati segnalati fenomeni di bioluminescenza.\nDistribuzione e habitat.\nOrganismo cosmopolita, reperibile su fondali mobili.\nTassonomia.\nSono riconosciute le seguenti sottospecie:\n\u00c8 inoltre stata descritta la seguente variet\u00e0:"}
{"id": "1613525", "revid": "14218940", "url": "https://it.wikipedia.org/wiki?curid=1613525", "title": "Corona extra", "text": ""}
{"id": "1613532", "revid": "287204", "url": "https://it.wikipedia.org/wiki?curid=1613532", "title": "Satori a Parigi", "text": "Satori a Parigi \u00e8 un romanzo di Jack Kerouac pubblicato nel 1966 e la cui elaborazione avvenne nel 1965.\nSi tratta di un breve ed in parte autobiografico racconto di un uomo che visita Parigi e, in seguito la Bretagna, alla ricerca delle sue origini."}
{"id": "1613538", "revid": "599013", "url": "https://it.wikipedia.org/wiki?curid=1613538", "title": "Helmut Mayer", "text": "Biografia.\nStagioni 1984-1988.\nMayer, originario di Waiern di Feldkirchen in K\u00e4rnten, ottenne il suo primo risultato di rilievo nel Circo bianco vincendo la medaglia d'argento nello slalom gigante ai Mondiali juniores di Sugarloaf 1984. Nella stagione 1985-1986 in Coppa Europa si piazz\u00f2 al 3\u00ba posto nella classifica generale e al 2\u00ba in quella di slalom gigante, mentre in Coppa del Mondo conquist\u00f2 i primi punti il 15 dicembre 1986 a Kranjska Gora, piazzandosi 14\u00ba in slalom gigante. In quella stagione 1986-1987 vinse anche la classifica generale di Coppa Europa, assieme a quelle di supergigante e di slalom gigante.\nIl 19 dicembre 1987 si aggiudic\u00f2 a Kranjska Gora in slalom gigante la sua unica vittoria in Coppa del Mondo, nonch\u00e9 primo podio; in occasione dei successivi XV Giochi olimpici invernali di , sua unica presenza olimpica, vinse la medaglia d'argento nel supergigante, giungendo alle spalle di Franck Piccard, e si classific\u00f2 7\u00ba nello slalom gigante.\nStagioni 1989-1993.\nAi Mondiali di Vail 1989, sua unica presenza iridata, ottenne la medaglia d'argento nello slalom gigante e il 18 febbraio dello stesso anno ad Aspen in supergigante sal\u00ec per l'ultima volta sul podio in Coppa del Mondo (3\u00ba).\nL'ultimo piazzamento della sua attivit\u00e0 agonistica fu il 23\u00ba posto ottenuto sul classico tracciato della Gran Risa in Alta Badia nello slalom gigante di Coppa del Mondo disputato il 19 dicembre 1993, anche se in seguito prese ancora parte ad alcune gare minori; \u00e8 padre di Matthias, a sua volta sciatore alpino.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nGS = slalom gigante"}
{"id": "1613539", "revid": "1564499", "url": "https://it.wikipedia.org/wiki?curid=1613539", "title": "San Quaranta", "text": "San Quaranta (\"S\u00e0ndu Quar\u00e0ndu\" in dialetto tortorese), \u00e8 una frazione montana del comune di Tortora (Italia), dista dal centro abitato di Tortora paese circa 7\u00a0km. Il nome della frazione deriva da un'antica laura basiliana dedicata ai Santi Quaranta Martiri.\nLa frazione si estende ai piedi del monte Cocuzzata ad un'altitudine media di 560 metri s.l.m., \u00e8 si suddivide in varie sotto-localit\u00e0 denominate: Arijc\u00e8dda, Cav\u00f9ta, C\u00f2ddi, Crac\u00e0ci, Cugn\u00f9olu, Don Nic\u00f2la, Munt\u00e0ta, Scal\u00f2ni.\nLocalit\u00e0.\nLa frazione si divide in otto sotto-frazioni la prima di queste risalendo dal centro storico \u00e8 l'Arijcedda che probabilmente deve il suo appellativo alla presenza di un'aia impiegata fino a qualche decennio fa per la trebbiatura del grano, dall'Arijc\u00e8dda percorrendo la strada sul versante nord troviamo prima la zona C\u00f2ddi e sotto di essa il C\u00f9gnulu e poi la Cav\u00f9ta che si affaccia sulla valle in cui scorre il fiume Noce. Dal lato sud ai piedi del monte Cocuzzata, troviamo le zone di: Don Nic\u00f2la, Munt\u00e0ta e Cr\u00e0caci (in tortorese questo termine indica la rana). \nChiude la frazione la localit\u00e0 Scaloni.\nViabilit\u00e0.\nLa frazione \u00e8 ben collegata al centro urbano, dalla strada comunale che dalla frazione Sarre porta alla frazione Pizinno.\nEconomia.\nLe uniche attivit\u00e0 presenti in zona sono un panificio ed un'azienda agricola."}
{"id": "1613540", "revid": "1318658", "url": "https://it.wikipedia.org/wiki?curid=1613540", "title": "Gura Humorului", "text": "Gura Humorului (in tedesco e in polacco \"Gura Humora\", in yiddish \"\u05d2\u05d5\u05e8\u05d4 \u05d7\u05d5\u05de\u05d5\u05e8\u05d5\u05dc\u05d5\u05d9 - Gur' Humuruluei\" oppure \"\u05d2\u05d5\u05e8\u05d4 \u05d4\u05d5\u05de\u05d5\u05e8\u05d4 - Gur' Humura\") \u00e8 una citt\u00e0 della Romania di 15.667 abitanti, ubicata nel distretto di Suceava, nella regione storica della Bucovina. \nFa parte dell'area amministrativa anche la localit\u00e0 di Vorone\u0163.\nMonumenti.\nI principali monumenti della citt\u00e0 sono:"}
{"id": "1613542", "revid": "1543377", "url": "https://it.wikipedia.org/wiki?curid=1613542", "title": "Embraer ERJ", "text": "Embraer ERJ \u00e8 una famiglia di \"aerei regionali\" prodotta dalla brasiliana Embraer.\nModelli.\nPer venire incontro alle esigenze degli acquirenti, l'Embraer ha realizzato diverse versioni dell'ERJ-145. \nModelli civili.\nEmbraer ERJ 135\nEmbraer ERJ 140\nEmbraer ERJ 145"}
{"id": "1613547", "revid": "88740", "url": "https://it.wikipedia.org/wiki?curid=1613547", "title": "John Carver", "text": "Nato nel Nottinghamshire o nel Derbyshire, diacono e cognato di John Robinson, fu all'inizio del XVII un ricco uomo d'affari. Nel 1620, quando i separatisti inglesi di Leida decisero di emigrare in Nord America, Carver - dopo aver ottenuto un finanziamento economico - noleggi\u00f2 la \"Mayflower\" e part\u00ec da Plymouth, raggiungendo quella che i puritani chiameranno colonia di Plymouth.\nFu governatore della colonia dal 21 novembre 1620 al 15 aprile 1621, giorno della sua morte; il suo pi\u00f9 importante risultato conseguito in questa veste fu la stipulazione di un trattato d'alleanza tra il capo indiano Massasoit e Giacomo I d'Inghilterra."}
{"id": "1613548", "revid": "61051", "url": "https://it.wikipedia.org/wiki?curid=1613548", "title": "Embraer ERJ-135", "text": ""}
{"id": "1613549", "revid": "599013", "url": "https://it.wikipedia.org/wiki?curid=1613549", "title": "Fabien Foret", "text": "Vincitore del campionato mondiale Supersport nel 2002.\nCarriera.\nInizia a correre in moto nel 1991 con i Magnum MBK Europe, nel 1994 arriva 4\u00ba al campionato francese 125 Promosport mentre lo vince l'anno successivo.\nNel 1996 arriva 9\u00ba nel campionato francese 750\u00a0cm\u00b3, nel 1997 si classifica 3\u00ba nel campionato francese 600 Supersport, 3\u00ba nel campionato francese 1000\u00a0cm\u00b3 Promosport, 8\u00ba al Bol d'Or. Nel 1998 \u00e8 8\u00ba nel campionato francese Superbike e 3\u00ba nella 24 Ore di Le Mans di moto. Nel 1999 \u00e8 2\u00ba nel campionato francese Supersport 600, 2\u00ba nel campionato francese Superbike e 2\u00ba al Bol d'Or. Debutta inoltre nell'allora campionato europeo Superstock 1000 conquistando una pole position e un giro veloce. Nel 2000 vince la 24 ore di Spa Francorchamps, vince il Bol d'Or e arriva sul podio in una prova del campionato mondiale Supersport con una Ducati 748 R del team D.C.R. Pirelli.\nNel 2001 finisce 8\u00ba nel campionato mondiale Supersport (vincendo a Imola ed a Oschersleben) con la Honda CBR 600 del team Ten Kate Honda e si classifica secondo alla 24 ore di Le Mans e al Bol d'Or. Nella stagione 2002 conquista un terzo posto in Giappone, un secondo posto in Gran Bretagna e ben 4 vittorie (Spagna, Italia, San Marino e Olanda), con questi risultati diventa campione iridato della classe Supersport, conseguendo il primo storico titolo mondiale in questa competizione per la Honda e per il team Ten Kate.\nNel 2003 si classifica 8\u00ba sempre nel campionato del mondo Supersport, correndo per\u00f2 con la Kawasaki ZX6RR del team Kawasaki Racing. Nel 2004 ritorna alle origini passando alla Yamaha YZF R6 del team Yamaha Italia. La stagione inizia subito con un podio conquistato nel gran premio di Spagna e una vittoria nel gran premio di Silverstone, il prosieguo della stagione \u00e8 caratterizzato da numerosi zeri, tra cui una squalifica nel gran premio di Monza e un infortunio rimediato nella prova di Brands Hatch. Terminer\u00e0 la stagione al 7\u00ba posto con 66 punti. Nel 2005 passa alla Honda CBR 600RR del team Megabike, con il quale conquista tre terzi posti (Australia, Gran Bretagna e Germania), un secondo posto con pole position a San Marino e una vittoria nel gran premio d'Olanda. Concluder\u00e0 la stagione al 4\u00ba posto con 144 punti.\nNel 2006 fa il suo esordio nel mondiale Superbike con la Suzuki GSXR1000 K6 del team Alstare Eng. Corona Extra ma viene sostituito a met\u00e0 stagione da Max Neukirchner, racimolando solo 19 punti. Conclude la stagione partecipando alla gara tedesca della Supersport al Lausitzring, piazzandosi 3\u00ba e a Magny-Cours ritirandosi. Nel 2007 corre il campionato mondiale Supersport con il team Gil Motor Sport, riportando la Kawasaki ZX-6R alla vittoria dopo 4 anni di digiuno e arrivando 3\u00ba in classifica generale. Nel 2008 continua nel mondiale Supersport con la Yamaha YZF-R6 del team Yamaha World Supersport, partendo subito con una pole position nel gran premio del Qatar. La stagione \u00e8 caratterizzata da un brutto infortunio, rimediato nel gran premio di Brno, che lo costringe a saltare 4 gare. Nonostante la stagione sfortunata, riesce a conquistare un secondo posto in Spagna e una vittoria in Italia, concludendo al 6\u00ba posto in classifica con 111 punti.\nNel 2009, sempre in sella alla Yamaha, conquista due terzi posti (Monza e Imola), e una vittoria a Brno. Conclude la stagione al 5\u00ba posto con 123 punti. Nel 2010 torna alla guida della Kawasaki ZX-6R nel team Lorenzini by Leoni, non ottiene nessun podio, il miglior risultato stagionale in gara \u00e8 il quarto posto in Germania. Nella stessa stagione disputa alcuni eventi nel campionato Italiano Supersport.\nNel 2014 torna a correre nel campionato mondiale Superbike, con una Kawasaki ZX-10R in configurazione EVO. Partecipa ai primi otto gran premi con il team Mahi Racing Team India, per poi tornare a disputare il solo gran premio di Francia a Magny Cours con un'identica moto ma gestita dal Team Pedercini. Totalizza venti punti che gli valgono il ventesimo posto in classifica."}
{"id": "1613550", "revid": "61051", "url": "https://it.wikipedia.org/wiki?curid=1613550", "title": "Embraer ERJ-140", "text": ""}
{"id": "1613557", "revid": "339392", "url": "https://it.wikipedia.org/wiki?curid=1613557", "title": "Paul Rasmussen", "text": ""}
{"id": "1613562", "revid": "599013", "url": "https://it.wikipedia.org/wiki?curid=1613562", "title": "Heike Henkel", "text": ""}
{"id": "1613564", "revid": "287204", "url": "https://it.wikipedia.org/wiki?curid=1613564", "title": "Chemosh", "text": "Chemosh (, IPA: ) era il dio dei Moabiti (; ). La vocalizzazione masoretica, come Chemosh, \u00e8 diversa da quella della LXX, dove il dio \u00e8 chiamato \"Camos\". Secondo Muller sarebbe questa la vocalizzazione originaria. Nelle tavolette di Ebla \u00e8 nominato come \"Kamish\". Chemosh compare come una divinit\u00e0 minore anche in un testo ugaritico e in una lista accadica di divinit\u00e0, nella quale viene equiparato a Nergal.\nDescrizione.\nChemosh era la divinit\u00e0 nazionale dei Moabiti ed il nome probabilmente significava \"distruttore\", \"dominatore\", o \"dio dei pesci\". Mentre viene associato in primo luogo coi Moabiti, secondo sembra essere stato la divinit\u00e0 nazionale anche degli Ammoniti. Come molte altre divinit\u00e0 era onorato con sacrifici umani. Alcuni pensano che il re moabita gli avrebbe offerto suo figlio in sacrificio mentre la sua citt\u00e0, QirHareset era assediata dalle armate congiunte del re d'Israele, Joram, e del re di Giuda, Giosafat.\nNel loro periodo d'enoteismo, gli Ebrei riconobbero numerosi dei, tra cui Chemosh, che progressivamente subordinarono a Yahweh. Chemosh fu in seguito etichettato dagli autori sacri come \"abominio di Moab\" o \"rifiuto di Moab\".\nInfluenzato dalle sue mogli straniere, di cui alcune furono Moabite o Ammonite, il re Salomone consacr\u00f2 a Chemosh un alto luogo di culto alle porte di Gerusalemme ()\nTre secoli pi\u00f9 tardi, il re Giosia porr\u00e0 fine a questo culto, in occasione dell'ultima grande riforma religiosa prima della Diaspora (). Il tempio di Chemosh venne sconsacrato e cadde in disuso. Sulla Stele di Mesha, Re Mesha () attribuisce le sue vittorie contro il re di Israele a questo dio: \"E Chemosh lo cacci\u00f2 via dalla mia vista.\"\nEtimologia.\nL'etimologia di \"Chemosh\" \u00e8 sconosciuta; secondo alcuni studiosi sarebbe connessa al nome della divinit\u00e0 babilonese \u0160ama\u0161. Il nome del padre di Mesba, Chemosh-melek (\"Chemosh \u00e8 Malik,\" o \"Chemosh \u00e8 re\"; si veda la riga 1 della Stele di Mesha), indica la possibilit\u00e0 che Chemosh e Malik (o Moloch) siano la stessa persona. viene reputato esserne testimonianza, poich\u00e9 parla di Chemosh quale dio degli Ammoniti, mentre Moloch altrove appare come loro dio (). Diversi critici considerano (giustamente) che l'affermazione di Giudici sia un errore; ma tale errore non era innaturale, poich\u00e9 sia Chemosh che Moloch si svilupparono, in contesti e ambienti differenti, dalla stessa divinit\u00e0 primitiva, e possedettero molti degli stessi epiteti.\nNote.\nLe informazioni di questa voce si basano principalmente su "}
{"id": "1613566", "revid": "339392", "url": "https://it.wikipedia.org/wiki?curid=1613566", "title": "Leschly Soerensen", "text": ""}
{"id": "1613568", "revid": "1305772", "url": "https://it.wikipedia.org/wiki?curid=1613568", "title": "Manuela Dviri", "text": "Biografia.\nTrasferitasi da Padova a Tel Aviv in Israele nel 1968, si \u00e8 sposata con un israeliano. Si \u00e8 laureata in letteratura inglese e francese all'Universit\u00e0 Bar-Ilan e ha iniziato la carriera professionale come insegnante nelle scuole superiori e, pi\u00f9 tardi, in un istituto per bambini mentalmente ritardati. In seguito ha lavorato all'Istituto di Scienze Weizmann nel campo delle relazioni internazionali.\nIl 26 febbraio 1998 il figlio Yonathan, che prestava servizio nell'esercito israeliano, fu ucciso durante un conflitto con Hezbollah. A lui Manuela Dviri ha dedicato l'opera teatrale \"Terra di latte e miele (shabbat)\", messa in scena da Ottavia Piccolo per la regia di Silvano Piccardi. Oggi \u00e8 giornalista e scrittrice e vive dividendosi tra Italia e Israele.\nLa guerra del Libano e la Campagna delle \"Quattro Madri\".\nMentre era ancora in corso il conflitto nel Libano, durante la settimana di lutto per la morte del figlio Yonathan (26 febbraio 1998), Manuela Dviri esprime il suo dissenso alla politica del governo e rilascia le prime dichiarazioni sulla inutilit\u00e0 e la stupidit\u00e0 di una guerra condotta fuori dai confini del paese pubblicando tre infuocate lettere di protesta indirizzate all'allora primo ministro Benjamin Netanyahu.\nDopo pochi mesi lascia il lavoro all'Istituto di Scienze Weizmann per dedicarsi completamente alla sua personale campagna per la vita e contro la guerra, chiedendo pubblicamente il ritiro dell'esercito israeliano dal territorio libanese.\nLa campagna, ricordata in Israele come quella delle \u201cQuattro Madri\u201d, comprende diverse azioni di protesta, compreso un sit-in di quindici giorni davanti alla Residenza del Presidente d'Israele Ezer Weizman. La campagna contro la guerra in Libano \u00e8 coronata dal successo. Nel 1999 Ehud Barak, a capo dell'opposizione, dichiara che, se eletto, far\u00e0 ritirare l'esercito israeliano dal Libano, cosa che avverr\u00e0 l'anno seguente. Sono questi gli anni in cui diviene nota in Israele fino ad essere segnalata dal popolare quotidiano \"Yediot Aharonot\" come una delle 50 donne che hanno pi\u00f9 influito nella storia dello Stato di Israele.\nAttivit\u00e0 giornalistica.\nA seguito dei fatti del Libano Manuela Dviri inizia una intensa attivit\u00e0 di giornalista e scrittrice.\nScrive per le testate israeliane \"Maariv\", \"Yediot Aharonot\" e \"Haaretz\". Nel 2000 pubblica (in ebraico) il libro di racconti \"Beiz\u00e0 shel shokolad\" (\"L'uovo di cioccolata\") e racconti e poesie in varie raccolte. Nel 2001 inizia la sua collaborazione con il \"Corriere della Sera\" dove pubblica il \"Diario da Tel Aviv\" e nel 2004 con \"Vanity Fair\" con il quale pubblica interviste, storie, reportage da Israele e oltre. Nel 2009 \u00e8 una dei sessanta giornalisti italiani intervistati da Mariano Sabatini per la pubblicazione \"Ci metto la firma! La gavetta dei giornalisti famosi\".\nDa \"Vita nella terra di latte e miele\" a \"Un mondo senza noi\".\nLa sua attivit\u00e0 nel campo teatrale inizia nel 2002, quando incontra Ottavia Piccolo e Silvano Piccardi.\nDietro loro richiesta scrive, in collaborazione con Silvano Piccardi, una pi\u00e8ce teatrale dal titolo \"Terra di latte e miele\", in cui una donna ebrea israeliana dialoga e soffre con le sue amiche palestinesi e rievoca i fantasmi del suo passato. \"Terra di latte e miele\" viene prodotto dal 2003 al 2005 da La Contemporanea con l'interpretazione di Ottavia Piccolo con Enzo Curcuru e la regia di Silvano Piccardi, con successo di pubblico e critica. Nel 2004 \u00e8 pubblicato \"Vita nella terra di latte e miele\", un libro corale che raccoglie, oltre alla pi\u00e8ce teatrale, anche la sua testimonianza personale e quella dei suoi compagni di avventura, italiani e israeliani.\nNel 2003 gli articoli del \u201cDiario da Tel Aviv\u201d del \"Corriere della Sera\" vengono raccolti nel libro \"La guerra negli occhi\". Nel 2009 alcuni suoi testi sono inseriti nel documentario distribuito da RAI Trade \"Diari del Novecento\". \nDal 2013 al 2015 ha lavorato alla stesura del libro \"Un mondo senza noi\", uscito in Italia il 13 gennaio 2015 per l'editrice Piemme con introduzione di Gad Lerner e riedito nel 2017 con Mondadori. Dopo una vasta ricerca tra gli archivi di famiglie ebraiche in Europa e in Israele, il volume racconta storie inedite e drammatiche di ebrei italiani negli anni della Shoa.\n\"Saving Children\" e le altre iniziative umanitarie.\nLa sua attivit\u00e0 per la pace, mai interrotta, comprende, dopo il ritiro dal Libano e l'inizio dell'Intifada, moltissime iniziative di collaborazione attiva e continua con i palestinesi. La creazione di vari progetti trasversali (israelo-palestinesi), dei quali il pi\u00f9 importante \u00e8 \u201cSaving Children\u201d un progetto che si occupa dei bambini palestinesi malati che non possono essere curati, per mancanza di fondi o strutture, dalla sanit\u00e0 palestinese. Iniziato nel novembre 2003, \u201cSaving Children\u201d \u00e8 frutto della collaborazione con il \"Centro Peres per la Pace\" con organizzazioni mediche israeliane e palestinesi, pediatri israeliani e palestinesi e grazie ad un consistente aiuto finanziario italiano (proveniente in gran parte dalle regioni italiane). Il progetto \u00e8 riuscito a curare e ad operare fin ad ora 10000 bambini palestinesi, in quattro diversi ospedali israeliani.\nManuela Dviri \u00e8 anche la promotrice di una linea di moda israelo/palestinese \u201cShalom Banot\u201d (in ebraico) o \u201cSalam Banat\u201d (in arabo),cio\u00e8 \u201cPace tra donne\u201d in cui donne israeliane producono camicie in collaborazione con donne palestinesi che le ricamano. Le camicie sono state vendute in Israele, nei negozi del partner israeliano \u201cComme il faut\u201d, con molto successo.\nL'8 giugno 2014 era parte della delegazione israeliana all'incontro di pace tenutosi in Vaticano tra Papa Francesco, il Patriarca Bartolomeo di Costantinopoli e i presidenti di Palestina e Israele Abu Mazen e Shimon Peres."}
{"id": "1613573", "revid": "158913", "url": "https://it.wikipedia.org/wiki?curid=1613573", "title": "Giosafat", "text": "Il suo regno fu contraddistinto da un ritorno alla tradizione delle leggi di Mos\u00e8, e da una politica di alleanze con Israele, con cui organizz\u00f2 numerose guerre. Tra i figli vi fu Ioram che gli succedette al trono e che spos\u00f2 Atalia, la figlia del re Acab.\nStoricamente il suo nome \u00e8 stato connesso alla valle di Giosafat, dove, secondo il libro di Gioele, il Dio di Israele riunir\u00e0 tutti i popoli per il giudizio universale."}
