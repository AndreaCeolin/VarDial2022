{"id": "1710269", "revid": "125792223", "url": "https://it.wikipedia.org/wiki?curid=1710269", "title": "Associazione Calcio Sportiva Dilettantistica Saluzzo", "text": "LAssociazione Calcio S.D. Saluzzo, comunemente nota come Saluzzo, \u00e8 una societ\u00e0 calcistica italiana con sede nel comune di Saluzzo, in provincia di Cuneo.\nFondata nel 1901 come polisportiva, sotto il nome di \"Unione Ginnico Ricreativa Jolanda Margherita\" e successivamente evolutasi in club puramente calcistico, \u00e8 stata rifondata nel 1937 col nome della citt\u00e0 d'appartenenza. Il suo maggior successo sportivo \u00e8 costituito dalla partecipazione, subito dopo la seconda guerra mondiale, a tre edizioni della Serie C, con un nono posto quale piazzamento pi\u00f9 prestigioso. Per gran parte della propria storia ha comunque militato nelle divisioni dilettantistiche piemontesi.\nNella stagione 2020-2021 milita in Serie D, quarta divisione del campionato italiano di calcio.\nStoria.\nLa storia sociale ha inizio il 15 settembre 1901 con la fondazione della polisportiva \"Unione Ginnico Ricreativa Jolanda Margherita\", patrocinata e presieduta dal torinese Eugenio Mortarini, allora dirigente dell\u2019Ufficio delle Entrate del comune di Saluzzo, che decise di intitolarla alla figlia primogenita di re Vittorio Emanuele III e di Elena del Montenegro, venuta alla luce proprio quell'anno. La prima partita del nuovo sport, a carattere puramente stracittadino, venne disputata il 25 agosto; quindi una settimana dopo la societ\u00e0 organizz\u00f2 un mini torneo cui prese parte anche la .\nNel 1902 la selezione calcistica dell'UGR Jolanda Margherita, in casacca bianca, si mette in luce vincendo un torneo provinciale tra squadre cuneesi, successo bissato nel 1911, anno in cui organizza altres\u00ec una prestigiosa amichevole contro l'\u00c9toile-Sportive du Lac Leman di Ginevra. Qualche tempo arriva la prima fusione con la concittadina \"Societ\u00e0 Ciclo Sportiva Saluzzese\", che comporta la ridenominazione in \"Unione Ginnico Sportiva\": oltre che del \"foot-ball\", la societ\u00e0 passa dunque a occuparsi anche di ciclismo, atletica leggera, polo, cricket e ginnastica.\nNel 1912, a seguito di un periodo di crisi, l'UGS Jolanda Margherita cessa l'attivit\u00e0: i superstiti confluiscono perlopi\u00f9 nella \"Societ\u00e0 Sportiva La Saluzzo\". Segue un decennio in cui il calcio cittadino resta orfano di una societ\u00e0 di riferimento, ch\u00e9 alla S.S. La Saluzzo si contrappongono la \"Societ\u00e0 Sportiva Italia\" (che veste maglie granata), il \"Football Club Savoia\" e, in un secondo momento, l\"Aurora\".\nLo scoppio della prima guerra mondiale non fa altro che deprimere il livello del movimento, che mostra segnali di ripresa nel 1922, anno di fondazione del \"Foot Ball Club Ginnico\", che in poco tempo, forte di un'organizzazione accurata, ha ragione della concorrenza concittadina, decidendo nel 1926 di affiliarsi alla FIGC, esordendo in Terza Divisione; un anno dopo, nel 1927, la dirigenza della S.S. La Saluzzo trova un accordo per la fusione col Ginnico. Nel 1929-1930 il Ginnico (che qualcuno gi\u00f2 inizia a chiamare \"Foot Ball Club Saluzzo\"), piazzatosi quarto nel proprio raggruppamento, ottiene il ripescaggio in Seconda Divisione; gi\u00e0 nel 1932 tuttavia insorgono problemi economici che obbligano a sospendere l'attivit\u00e0. La rinascita avviene nel 1937 con la fondazione dell\"Associazione Calcio Saluzzo\", che ottiene di potersi iscrivere in Prima Divisione, giocandovi poi stabilmente fino agli anni della seconda guerra mondiale. La pratica calcistica saluzzese prosegue anche in pieno conflitto, fino all'annata 1943-1944, nella quale la squadra riesce a vincere (con una rosa totalmente \"autoctona\") un improvvisato \"campionato propaganda\" tra societ\u00e0 cuneesi.\nDopo la battuta d'arresto del 1944-1945, a guerra finita il Saluzzo viene inserito in Serie C, dalla quale retrocede nel 1948; seguono quindi cinque stagioni tra Prima Divisione e Promozione, dopodich\u00e9 nel 1952-1953 i granata vincono il loro girone e accedono alla IV Serie, al termine di un testa a testa coll'Ivrea, decisosi solamente mediante uno spareggio disputato sul campo neutro dello Stadio Filadelfia di Torino.\nLa categoria viene per\u00f2 persa gi\u00e0 nel 1955, dando inizio a un trentennio di anonimi campionati regionali e provinciali, con gestioni societarie prive di ambizione. Per avere un segno di ripresa occorre attendere gli anni 1980, con l'avvento alla presidenza di Giorgio Pagliero e di Gianpiero Boretto alla direzione generale: nelle stagioni 82-83 e 83-84 il Saluzzo, guidato in panchina da Sandro Damilano (meglio noto per la sua attivit\u00e0 di tecnico di marcia) ricomincia a lottare al vertice, mancando il salto nella lega superiore per pochi punti. L'obiettivo-promozione viene conseguito nella stagione 1985-1986, che vede il Saluzzo dominare il proprio girone grazie ai goal degli attaccanti Arioli e Origlia e al talento del futuro capitano Gigi Barale.\nNel 1989 un malore improvviso si porta via il presidente Pagliero: gli subentra, senza particolari problemi, Boretto. Nella seguente annata 1990-1991 i granata vincono il loro girone di Promozione e salgono in Eccellenza, dopodich\u00e9 nel 1994-1995 riescono a tornare nella quarta serie (frattanto divenuta Campionato Nazionale Dilettanti), rimanendovi per\u00f2 solo un anno. Per farvi rientro occorre attendere sino alla stagione 2004-2005, quando con Vittorio Zaino allenatore (succeduto a Damilano) e Piero Calandri presidente (succeduto nel 2000 a Boretto), la squadra del Marchesato (divenuta associazione sportiva dilettantistica) vince il girone B dell'Eccellenza piemontese.\nI tre successivi anni di Serie D sono tribolati: nel primo (2005-2006) la salvezza arriva ai play-out, nel secondo (2006-2007) gli spareggi finiscono con una sconfitta, ma interviene il ripescaggio, nel terzo (2007-2008) arriva inappellabilmente la retrocessione. Frattanto nel 2006 la presidenza era passata a Gigi Barale.\nLa crisi prosegue inizialmente anche nella stagione 2008-2009: dopo 14 giornate il Saluzzo \u00e8 penultimo nella classifica del girone B di Eccellenza piemontese, con soli quattro punti frutto di altrettanti pareggi. Dopo un primo infruttuoso cambio in panchina tra Sandro Damilano e Giacomo Dogliani, si decide di ingaggiare Antonio Caridi come giocatore-allenatore; insieme a lui il \"mercato di riparazione\" porta in granata il portiere Nebiolo dall', Scoglio dal Don Bosco Nichelino, Masante dal Cambiano, Simonetti dal Carmagnola, Muctar dal Busca, Marchetti dal Cuneo e Demaria dall'. Con l'apporto dei nuovi innesti il Saluzzo ingrana un \"ritmo promozione\" e chiude il campionato con 30 punti; il successivo confronto ai play-out contro il Chisola si risolve in una vittoria per 0-2 all'andata e un pareggio per 2-2 al ritorno, che consegna la salvezza ai marchionali.\nNegli anni seguenti il Saluzzo, di nuovo guidato dal presidente Boretto, riesce a stabilizzarsi in Eccellenza: fatta salva la stagione 2012-2013 (con la salvezza ottenuta ai play-out), i granata mantengono la categoria senza particolari problemi. Dal 2015-2016 riescono quindi a riproporsi tra le squadre di vertice e nelle stagioni 2016-2017 e 2017-2018 si qualificano ai play-off promozione.\nDopo una stagione 2018-2019 nuovamente sottotono, nel 2019-2020 il Saluzzo ingaggia un duello al vertice col : il campionato viene sospeso nel mese di febbraio a causa dello scoppio della pandemia di COVID-19 del 2020 in Italia, quando le due squadre si trovano appaiate in vetta alla classifica, coi tortonesi avvantaggiati dalla vittoria nello scontro diretto. Il 21 giugno 2020 la FIGC decide infine di dichiarare ambedue le contendenti vincitrici \"ex-aequo\" del girone, consentendo cos\u00ec ai granata di fare ritorno in Serie D.\nColori e simboli.\nColori.\nDal 1901 per quasi quarant'anni le squadre calcistiche saluzzesi hanno giocato in completo bianco: l'introduzione della tinta granata si deve, negli anni 1910 alla S.S. Italia.\nNel 1937, all'atto della rifondazione, l'A.C. Saluzzo decide di adottare tale colore per le proprie maglie, tipicamente abbinate a pantaloncini bianchi e calzettoni egualmente granata oppure neri. Il bianco \u00e8 pertanto passato ad essere la tinta connotante le divise esterne.\nAltro colore associabile al club \u00e8 il celeste, mutuato dallo stemma araldico cittadino (\"troncato di azzurro e d'argento alla lettera gotica S d'oro attraversante\"): non di rado esso \u00e8 apparso come finitura delle maglie da gioco, se non finanche come tinta dominante per le casacche di cortesia.\nSimboli ufficiali.\nIl calcio saluzzese si \u00e8 riconosciuto, per gran parte della propria storia, nel gi\u00e0 menzionato stemma araldico della citt\u00e0 (a sua volta derivato da quello dei marchesi di Saluzzo): gi\u00e0 nei primi anni 1940 i giocatori del Saluzzo portano lo scudetto civico ricamato sulle loro divise da gioco. L'uso di tale simbolo si riverbera altres\u00ec nel soprannome di \"marchionali\" attribuito ai giocatori della squadra, che appunto rappresenta l'antico capoluogo del marchesato.\nNegli anni 1950 \u00e8 invece segnalato l'uso quale simbolo di un monogramma contenente le lettere \"ACS\", acronimo della ragione sociale.\nDai tardi anni 2000 lo stemma sociale \u00e8 declinato in uno scudo francese moderno granata bordato di bianco, recante all'interno una copia araldicamente non conforme dello stemma di Saluzzo (tutto declinato in bianco-celeste - mancano le parti in oro e la troncatura inferiore \u00e8 granata anzich\u00e9 argentea) sormontata dalla dicitura \"A.C. SALUZZO\" e con nella cuspida bassa l'anno di fondazione dell'originario club \"Jolanda Margherita\", il tutto a caratteri tipografici bianchi.\nTifoseria.\nData la sua parabola storica, sviluppatasi perlopi\u00f9 nelle divisioni dilettantistiche piemontesi, nonch\u00e9 la vicinanza a club pi\u00f9 seguiti, come la Juventus o il Torino, il seguito di tifosi del Saluzzo \u00e8 sempre stato numericamente contenuto, in relazione alle dimensioni del proprio impianto, struttura incapace di ospitare un ingente numero di spettatori.\nNonostante siano presenti i cosiddetti campanilismi o rivalit\u00e0 verso le maggiori squadre della Granda quali Cuneo, Fossano, Bra, Albese e Saviglianese, o di altre zone del Piemonte quali Pinerolo o Asti, al Saluzzo non \u00e8 comunque associato alcun movimento di tifoseria organizzata.\nStrutture.\nStadio.\nNegli anni 1930 venne costruito, presso l'allora piazza d'Armi, il campo sportivo Andrea Willy Burgo, intitolato alla memoria del figlio dell'imprenditore (e presidente onorario del Saluzzo) Luigi Burgo, morto nel 1925 a soli 25 anni in un incidente stradale.\nIl \"Willy Burgo\" (cos\u00ec era comunemente denominato) era dotato di una tribunetta coperta \"all'inglese\", di una dirimpettaia gradinata \"popolari\" scoperta, di campi accessori da tennis e \"pallalcesto\" e di una pista di atletica leggera (poi rimossa), rimase stabilmente in uso fino al 1974, anno in cui il comune di Saluzzo cedette il terreno a privati nel tentativo di racimolare i soldi per costruire un nuovo e pi\u00f9 ampio centro sportivo. Il tentativo si rivel\u00f2 per\u00f2 infruttuoso e non si riuscirono ad espropriare i terreni necessari alla costruzione della nuova infrastruttura, sicch\u00e9 per diversi anni a seguire il Saluzzo e le altre societ\u00e0 calcistiche cittadine dovettero giocare in affitto sui campi dei comuni limitrofi (segnatamente Busca, Scarnafigi e Manta).\nOccorse attendere il 1978 perch\u00e9 in via della Croce, nella periferia nord-occidentale, venisse costruito e omologato un nuovo campo da gioco regolamentare, che nel 1992 verr\u00e0 intitolato a Michele Giordanengo, giocatore, allenatore e poi direttore sportivo granata, morto in un incidente stradale nel 1991. Il vecchio campo Burgo fu pertanto demolito, preservando solo la monumentale cancellata d'ingresso: il terreno fu lottizzato e destinato in parte all'edilizia residenziale, in parte alla realizzazione di un complesso di campi da tennis e bocciodromi indoor e outdoor.\nDal canto suo il campo Giordanengo si rivel\u00f2 una soluzione temporanea, strutturalmente carente e non implementabile per la presenza intorno di edifici residenziali. Nel 1991, poco distante, venne quindi avviata la costruzione di un vero centro sportivo, poi intitolato alla memoria del medico Amedeo Damiano, presidente dell\u2019USL 63 di Saluzzo ucciso nel 1987 in un agguato di probabile matrice mafiosa. Al nuovo stadio principale, dal campo in erba naturale misurante 105 x 69 m, circondato da una pista di atletica leggera e dotato di una piccola tribuna semi-coperta sul lato occidentale (la capienza \u00e8 di 1730 posti), si affiancano pertanto altri due terreni erbosi regolamentari (uno dei quali \u00e8 il \"vecchio\" Giordanengo), uno minore in erba sintetica e una palestra.\nCentro di allenamento.\nLe selezioni societarie del Saluzzo sostengono le sedute di allenamento presso il suddetto stadio Amedeo Damiano e nelle relative infrastrutture accessorie, nonch\u00e9 ai campi sportivi Sant'Agostino (poco distante dallo stadio) e Andrea Martino (gi\u00e0 \"Arcobaleno\") di via Pietro Marchisio.\nSociet\u00e0.\nOrganigramma societario.\n\"In carica al 28 agosto 2020\"\nSettore giovanile.\nLe giovanili del Saluzzo si articolano per la parte agonistica in una squadra juniores e due selezioni a testa per le categorie allievi e giovanissimi. Le attivit\u00e0 di base constano di due squadre esordienti, due pulcini, due primi calci e una piccoli amici. Il vivaio granata, in oltre un secolo di storia, ha prodotto diversi calciatori poi passati al professionismo, quale ad esempio Claudio Morra.\nDal 2020, in ottemperanza alle disposizioni della FIGC per l'incremento del calcio femminile, il Saluzzo ha istituito una sezione di vivaio dedicata alle calciatrici, cooperando a livello di prima squadra con la concittadina \"Sporting Club Musiello\".\nSponsor.\nDi seguito la cronologia di sponsor e fornitori ufficiali del Saluzzo:"}
{"id": "1710270", "revid": "287204", "url": "https://it.wikipedia.org/wiki?curid=1710270", "title": "Greatest!", "text": "Greatest! \u00e8 il quarto album del cantante country Johnny Cash, pubblicato dalla Sun Records il 12 gennaio 1959.\n\u00c8 il suo terzo album pubblicato dalla Sun Records, che aveva lasciato l'anno precedente per la Columbia Records. Quando l'album venne pubblicato, Cash aveva gi\u00e0 registrato \"The Fabulous Johnny Cash\", il suo primo album per la Columbia. I brani di \"Greatest!\" furono registrati dal luglio 1955 al luglio 1958. Sei delle dodici canzoni divennero poi singoli, prima dell'uscita di \"Greatest!\", con \"Get Rhythm\" che raggiunse il numero 1 della classifica country e fu quello di maggior successo. L'album \u00e8 stato ripubblicato il 6 maggio 2003 dalla Varese Sarabande con quattro bonus track, due delle quali sono delle versioni alternative di canzoni gi\u00e0 presenti sul LP originale, \"Hey Good Lookin\"' e \"I Forgot to Remember to Forget\", mentre le rimanenti due sono dei brani inediti negli USA."}
{"id": "1710273", "revid": "2051852", "url": "https://it.wikipedia.org/wiki?curid=1710273", "title": "Randall Bal", "text": "Specializzato nel dorso, ha vinto la medaglia d'oro nei dorso ai Mondiali di Fukuoka nel 2001."}
{"id": "1710274", "revid": "92920", "url": "https://it.wikipedia.org/wiki?curid=1710274", "title": "Barriera Jersey", "text": "Una barriera Jersey, o barriera New Jersey, \u00e8 un dispositivo di sicurezza modulare di calcestruzzo o plastica, utilizzata per incanalare il flusso stradale oppure per delimitare provvisoriamente un'area di cantiere, utilizzata anche in situazioni di emergenza. Il suo profilo \u00e8 volto a minimizzare il danno ai veicoli in caso di contatto accidentale, mantenendo nel contempo la capacit\u00e0 di prevenzione dei salti alla corsia opposta e conseguente scontro frontale. Il risultato \u00e8 ottenuto permettendo alle gomme del veicolo di salire sul piede a base inclinata, la cui pendenza obbliga la ruota e quindi il veicolo ad allontanarsi dalla barriera. Per questa caratteristica, nell'Ontario, Canada, sulle autostrade (400-series highways), \u00e8 in corso la sostituzione delle barriere metalliche esistenti di tipo guard rail, con una variante (\"Ontario tall wall\") delle barriere a profilo tipo jersey. Prendono nome dallo stato degli USA che le adott\u00f2 per primo.\nTipi di barriera.\nLe barriere jersey possono essere di diverse forme e materiali a seconda della funzione che andranno a svolgere:\nAccessori.\nLe barriere jersey sono dotate di diversi accessori:\nUso.\nAl seguito dell'Attentato del 19 dicembre 2016 a Berlino in alcune citt\u00e0 italiane sono state installate barriere di questo tipo a difesa delle aree pedonali e di altre zone sensibili per scongiurare altri attacchi terroristici con l'utilizzo di autocarri per travolgere la folla."}
{"id": "1710275", "revid": "15346651", "url": "https://it.wikipedia.org/wiki?curid=1710275", "title": "Povero", "text": ""}
{"id": "1710277", "revid": "129019", "url": "https://it.wikipedia.org/wiki?curid=1710277", "title": "Lago di Ganzirri", "text": "Il lago di Ganzirri \u00e8 una formazione idrologica che appartiene, assieme al Lago di Faro alla duna costiera di Capo Peloro, nell'area urbana di Messina. \u00c8 anche detto Pantano Grande.\nEtimologia.\nIl nome Ganzirri secondo alcuni deriverebbe dall'arabo \"gadir\", che significa \"palude, pantano\", o dall'arabo \"khanzir\", che significa \"suino\", forse in riferimento a una cinghialaia l\u00ec esistente in antichit\u00e0.\nCaratteristiche.\nSi estende, allungandosi in direzione NE-SO, per una superficie di circa 338.000\u00a0m\u00b2, ha una lunghezza di circa 1,7\u00a0km ed una larghezza di circa 250\u00a0m, la sua massima profondit\u00e0 \u00e8 di circa 7\u00a0m. Ha una temperatura media che varia fra gli 11\u00b0 a gennaio e i 31\u00b0 in agosto.\n\u00c8 alimentato da falde freatiche e da alcuni torrenti che vi sfociano, per cui il livello di salinit\u00e0 varia molto fra estate e inverno. Due canali, costruiti dagli inglesi attorno al 1830, permettono l'ingresso di acqua dal mare, il canale Carmine a nord, ed il canale Catuso a sud che \u00e8 coperto, questi vengono tenuti aperti o chiusi in base all'esigenza di ossigenare le acque che tendono ad andare incontro al fenomeno dell'eutrofizzazione. Un terzo canale collega il lago di Ganzirri con il lago di Faro. L'attuale lago di Ganzirri \u00e8 nato dalla fusione di un bacino pi\u00f9 piccolo con lo stesso nome e di un bacino posto a NE e denominato Madonna di Trapani, nel punto di fusione il fondale \u00e8 bassissimo e praticamente impedisce lo scambio di grandi masse d'acqua fra i due bacini, creando due microambienti diversi. \nAssieme al lago di Faro \u00e8 stato dichiarato bene d'interesse etno-antropologico particolarmente importante, in quanto sede storica di attivit\u00e0 produttive tradizionali legate alla mitilicoltura e tellinicultura.\nIl lago di Ganzirri oggi \u00e8 interamente circondato da un'area fittamente urbanizzata, pare che qualche costruzione esistesse gi\u00e0 nel 1500.. Tuttavia l'ambiente paludoso e malsano e la difficolt\u00e0 di difendere le coste dalle frequenti incursioni dei corsari barbareschi, ha impedito fino al XVIII secolo qualsiasi sviluppo urbano, quindi tutto ci\u00f2 che esisteva erano poche case sparse di pescatori e di coltivatori di mitili e qualche magazzino.\nFra il lago di Ganzirri e il lago di Faro anticamente esisteva un pantano denominato Margi, bonificato nell'Ottocento dai Borboni, al centro di esso si trovava un tempio dedicato a Nettuno, molto difficile da raggiungere per le esalazioni pestifere della palude."}
{"id": "1710281", "revid": "15346756", "url": "https://it.wikipedia.org/wiki?curid=1710281", "title": "San Lorenzo di Mossa", "text": ""}
{"id": "1710283", "revid": "22475", "url": "https://it.wikipedia.org/wiki?curid=1710283", "title": "Leggenda maggiore", "text": "La Leggenda maggiore (\"Legenda Maior\"), detta appunto \"Maior\" per distinguerla dalla \"Legenda minor\" che consiste in un compendio di carattere liturgico, \u00e8 una biografia di san Francesco d'Assisi scritta in latino da Bonaventura da Bagnoregio su commissione dell'Ordine dei Frati Minori e approvata dal capitolo generale di Pisa nel 1263.\nL'opera, che \u00e8 preceduta da un prologo, \u00e8 strutturata in quindici capitoli che narrano della vita e della morte del santo, seguiti dalla narrazione dei miracoli \"post mortem\" suddivisi in dieci sezioni.\nI fatti che narra l'autore non sono comunque del tutto originali, ma derivano da una rielaborazione fatta sul materiale tratto dalle biografie di Tommaso da Celano anche se la loro strutturazione \u00e8 nuova e molte delle testimonianze orali e scritte non sono mai state utilizzate da Tommaso.\nDalla \"Leggenda maggiore\" sono stati tratti i 28 affreschi e i relativi \"tituli\" delle scene delle \"Storie di san Francesco\" nella Basilica superiore di Assisi."}
{"id": "1710287", "revid": "88740", "url": "https://it.wikipedia.org/wiki?curid=1710287", "title": "Ian McDonald", "text": ""}
{"id": "1710303", "revid": "1226", "url": "https://it.wikipedia.org/wiki?curid=1710303", "title": "Ian MacDonald", "text": ""}
{"id": "1710309", "revid": "1226", "url": "https://it.wikipedia.org/wiki?curid=1710309", "title": "Iain MacDonald", "text": ""}
{"id": "1710318", "revid": "580197", "url": "https://it.wikipedia.org/wiki?curid=1710318", "title": "Nachos", "text": "I nachos sono uno spuntino croccante e piccante originario del Messico e tipico della cucina tex mex. Le origini della pietanza rimandano a Piedras Negras, vicino al confine con il Texas, dove fu inventata da Ignacio Anaya, detto \"Nacho\", nel 1943.\nRicetta.\nSi stende una certa quantit\u00e0 di tortilla chip di mais in una teglia, e vi si pongono sopra formaggio e peperoncino jalape\u00f1o a rondelle. Il tutto va cotto in forno fino a quando il formaggio non si \u00e8 sciolto.\nSi possono aggiungere vari ingredienti prima o dopo il passaggio in forno, tra cui:"}
{"id": "1710319", "revid": "446353", "url": "https://it.wikipedia.org/wiki?curid=1710319", "title": "Antonio da Carpena", "text": "Artista rinascimentale inserito dalla critica come partecipe della corrente di Perin del Vaga.\nDi lui non ci \u00e8 nota la data di nascita; si sa invece che nacque a Carpena, frazione di Ricc\u00f2, nei pressi della Spezia, figlio di Giovanni Maria detto di Carpena, anch'egli pittore. Del resto la conferma ci viene dallo stesso artista che era solito datare e firmare affermando la propria origine spezzina nei cartigli che apponeva nelle sue opere.\nNon si hanno notizie certe sul suo apprendistato presso la scuola pittorica spezzina della prima met\u00e0 del XVI secolo. I primi lavori di cui viene ufficialmente incaricato dalla citt\u00e0 della Spezia risalgono al 1530, anno nel quale viene pagato per la pittura di uno stendardo.\nNel 1533 di certo \u00e8 gi\u00e0 affermato poich\u00e9 la Comunit\u00e0 cittadina gli commissiona alcuni dipinti per onorare il papa Clemente VII in occasione del suo passaggio in citt\u00e0 sulla via del ritorno da Marsiglia dopo avervi celebrato il matrimonio della nipote Caterina de Medici con Enrico futuro re di Francia.\nAlla Spezia \u00e8 conservato il suo lavoro pi\u00f9 importante, la pala della \"Gloria di San Nicol\u00f2 da Tolentino\", dipinta nel 1539 e oggi esposta nel Museo Diocesano, mentre una piccola tavola con un \"San Gerolamo penitente\" si trova nella Biblioteca civica \"U. Mazzini\" di Palazzo Crozza.\nA Sarzana, nella chiesa di S.Francesco \u00e8 collocata una sua \"Madonna in trono e santi\". Ancora a Sarzana, nella collezione Podest\u00e0, \u00e8 un suo dipinto di \"San Girolamo\".\nUna sua \"Madonna con i santi Francesco e Agostino\", dipinto nel 1540 e conservato dalla Soprintendenza di Genova, \u00e8 stato molto danneggiato nel corso dell'ultima guerra mondiale.\nL'attivit\u00e0 di questo artista nella Liguria orientale \u00e8 documentata fino al 1552.\nNon si conosce l'anno della sua morte, che tuttavia non dovrebbe essere di molto anteriore al 1564: in effetti in un atto notarile di quell'anno viene dichiarato deceduto."}
{"id": "1710323", "revid": "831312", "url": "https://it.wikipedia.org/wiki?curid=1710323", "title": "Grand Prix Pino Cerami", "text": "Il Grand Prix Pino Cerami \u00e8 una corsa in linea maschile di ciclismo su strada che si svolge nella provincia dell'Hainaut in Belgio, annualmente in luglio (fino al 2014 si disputava in aprile). Dal 2005 fa parte del circuito continentale UCI Europe Tour come gara di classe 1.1.\nStoria.\nLa corsa prende il nome da Giuseppe 'Pino' Cerami, ciclista di origine siciliana, nato a Misterbianco nel 1922 e naturalizzato belga il 16 marzo 1956, attivo dalla seconda met\u00e0 degli anni quaranta all'inizio degli anni sessanta del secolo scorso e vincitore, tra l'altro, di una Parigi-Roubaix, una Freccia Vallone ed una tappa al Tour de France 1963. Cerami vinse anche la medaglia di bronzo ai campionati del mondo su strada 1960.\nNell'albo d'oro della competizione figura anche Eddy Merckx, vincitore nel 1966, nonch\u00e9 i campioni del mondo Gerrie Knetemann, Joop Zoetemelk, Bernard Hinault e Philippe Gilbert.\nAlbo d'oro.\n\"Aggiornato all'edizione 2019.\""}
{"id": "1710328", "revid": "1226", "url": "https://it.wikipedia.org/wiki?curid=1710328", "title": "Il sangue dell'Azteco", "text": ""}
{"id": "1710337", "revid": "287204", "url": "https://it.wikipedia.org/wiki?curid=1710337", "title": "Proiezione di Robinson", "text": "La proiezione di Robinson \u00e8 una carta proiettiva usata comunemente sin dagli anni '60 per mostrare il globo in bidimensione in un'unica carta.\n\u00c8 creata specificatamente in un tentativo di trovare un giusto compromesso col problema di rappresentazione del globo come un'immagine piatta.\nFu presentata per la prima volta nel 1963 da Arthur H. Robinson ed \u00e8 classificata come una proiezione pseudo-cilindrica, dovuto ai paralleli diritti, lungo i quali i meridiani sono ripartiti in modo uniforme.\nL'unico meridiano diritto \u00e8 quello centrale.\nSpecifiche.\nLa proiezione \u00e8 definita dalla tabella:"}
{"id": "1710340", "revid": "161273", "url": "https://it.wikipedia.org/wiki?curid=1710340", "title": "D/1993 F2", "text": ""}
{"id": "1710341", "revid": "6923", "url": "https://it.wikipedia.org/wiki?curid=1710341", "title": "Arthur H. Robinson", "text": "Ha lavorato e fatto ricerca presso l'Universit\u00e0 del Wisconsin-Madison.\n\u00c8 conosciuto per aver creato la proiezione cartografica che porta il suo nome."}
{"id": "1710347", "revid": "1305772", "url": "https://it.wikipedia.org/wiki?curid=1710347", "title": "Universit\u00e0 del Wisconsin-Madison", "text": "L'Universit\u00e0 del Wisconsin-Madison (University of Wisconsin\u2013Madison in inglese, anche conosciuta come UW\u2013Madison, Madison, Wisconsin o UW) \u00e8 un'universit\u00e0 pubblica di ricerca di Madison (Wisconsin). Fondata nel 1848 nel corso della presidenza di James Knox Polk, \u00e8 la pi\u00f9 frequentata universit\u00e0 dello stato, con oltre studenti."}
{"id": "1710354", "revid": "1810027", "url": "https://it.wikipedia.org/wiki?curid=1710354", "title": "Porta di Castro", "text": "La porta di Castro era un'antica porta di Palermo.\nStoria.\nLa porta venne edificata nel 1620, secondo quanto riporta Fazello, in sostituzione di una precedente porta che era stata chiusa oltre un secolo prima (1460), chiamata porta del Palazzo, si rese necessario aprire la continuazione della via dei Tedeschi dove risiedevano le guardie tedesche del Vicer\u00e9. Per la costruzione della porta venne abbattuta la chiesa di Santa Maria dell'Itria detta \"La Pinta\", che occupava parte della strada e per far questo venne fatto un decreto regio dall'allora vicer\u00e9 di Sicilia, Franc\u00ecsco Ruiz de Castro Andrade y Portugal, conte di Castro, VIII conte di Lemos e duca di Taurisano (dal quale la porta prese il nome) e venne chiesto anche l'assenso dell'arcivescovo di Palermo. Il decreto regio recitava:\nL'assenso dell'arcivescovo arriv\u00f2 solo in funzione della costruzione della nuova chiesa di Santa Maria dell'Itria sorta a poca distanza dalla stessa a carico del senato palermitano. La porta dopo aver perso il suo utilizzo per la costruzione \"extra moenia\" fu distrutta nel 1879c. per allargare la via e far posto ad abitazioni, attualmente \u00e8 ancora presente il ricordo di questa porta grazie alla toponomastica della via che la attraversa virtualmente che ha cambiato nome da via dei Tedeschi a via Porta di Castro.\nStruttura.\nLa porta era decorata a doppio cornicione seguendo il motivo degli intagli, al centro era coronata da un'aquila di marmo con le ali aperte, mostrante le armi reali. L'aquila era fiancheggiata a destra da uno scudo recante le insegne del vicer\u00e9 Francesco di Castro, mentre alla sinistra dell'aquila un altro scudo reca la figura di un'altra aquila, questa simbolo della citt\u00e0 di Palermo. La porta era ad arco a sesto lievemente ribassato, sull'architrave \u00e8 presente il motivo decorativo dei festoni, mentre alla base dell'arco sono presenti delle figure antropomorfe. Il manufatto misurava 40 palmi di altezza per 20 di larghezza.\nIscrizioni.\nSu entrambi i fianchi della porta erano presenti delle iscrizioni, sul fianco sinistro troviamo:\nPosizione.\nLa porta si trovava all'estremit\u00e0 meridionale del palazzo dei Normanni in corrispondenza di piazza della Pinta, nelle vicinanze dell'attuale corso Tukory e della Camera delle meraviglie."}
{"id": "1710363", "revid": "287204", "url": "https://it.wikipedia.org/wiki?curid=1710363", "title": "Idrometano", "text": "Le procedure chimiche note come iniezione d'idrogeno nel combustibile (in inglese Hydrogen Fuel Injection, sigla HFI) sono una serie di processi che comprendono varie tecnologie, come ad esempio l'utilizzo di miscele di idrogeno molecolare/metano (idrometano), oppure idrogeno molecolare/ottano atte a migliorare la combustione nei motori a combustione interna, specialmente a benzina, mediante l'utilizzo di idrogeno aggiunto al combustibile oppure generato dallo stesso motore grazie alla corrente prodotta da un alternatore e un rettificatore (trasformatore della corrente alternata in corrente continua).\nStoria.\nBenzina/idrogeno.\nNei primi anni settanta il Jet Propulsion Laboratory della NASA pubblica una serie di articoli sui benefici dell'aggiunta d'idrogeno nella combustione di idrocarburi nei motori termici convenzionali. Il sistema HFI della NASA genera idrogeno durante la marcia e lo aggiunge alla benzina (costituita prevalentemente da isoottano, ma anche da benzene, cicloesano, n-decano, toluene, ecc.), creando una miscela di combustibile con un comportamento paragonabile ad un migliore numero di ottano. Si ottiene una migliore combustione; che comporta l'aumento della potenza, la riduzione dei consumi e un minore inquinamento. Inoltre aumenta la durata del motore dal momento che riduce i depositi carboniosi (antraceni e fullereni) nei cilindri e nei condotti di scarico, dovuti all'incompleta combustione dei carburanti.\nIl sistema di generazione dell'idrogeno proposto dalla NASA utilizza l'elettricit\u00e0 dell'alternatore, per produrre ossigeno e idrogeno grazie a l'elettrolisi dell'acqua. Il consumo \u00e8 paragonabile a quello provocato dai fanali tradizionali, ma viene compensato da migliorie nella combustione.\nFu William Robert Grove che scopr\u00ec come si poteva estrarre l'idrogeno dall'acqua attraverso l'elettrolisi nel 1839.\nIdrometano (metano/idrogeno).\nLIdrometano \u00e8 una miscela in fase gassosa, composta da idrogeno (fino al 30%) e metano. Questa miscela \u00e8 utilizzata anche come carburante nei motori a combustione interna per vari mezzi di trasporto, ed ha il vantaggio di una pi\u00f9 rapida ignizione, dal momento che l'idrogeno provoca l'accelerazione del fronte di fiamma, portando ad una pi\u00f9 completa combustione. Lo si reputa in grado di abbattere del 50% le emissioni di ossido di azoto e di CO."}
{"id": "1710364", "revid": "147489", "url": "https://it.wikipedia.org/wiki?curid=1710364", "title": "Jack Hammer", "text": ""}
{"id": "1710370", "revid": "1516087", "url": "https://it.wikipedia.org/wiki?curid=1710370", "title": "Il TG delle vacanze", "text": "Il Tg delle vacanze \u00e8 stato un programma televisivo italiano andato in onda nelle estati 1991 e 1992 su Canale 5, con la conduzione dei Trettr\u00e9 nella prima edizione e di Gigi e Andrea e Zuzzurro e Gaspare nella seconda. Si trattava di un variet\u00e0, parodia di un telegiornale classico, trasmesso nell'access prime time.\nLa trasmissione.\nLa trasmissione andava in onda, dal luned\u00ec al sabato, nella stessa fascia oraria di \"Striscia la notizia\", a partire dalle 20.25 per circa mezz'ora, nei mesi estivi del 1991 e 1992; la prima puntata \u00e8 andata in onda il 1\u00ba luglio 1991, l'ultima il 26 settembre 1992. La prima edizione \u00e8 stata trasmessa dal 1\u00ba luglio al 28 settembre 1991, mentre la seconda, dal 29 giugno al 26 settembre 1992. La trasmissione, nell'edizione del 1992, era divisa in due parti (alle 20:40 e alle 22:50), intervallata dal programma di prima serata.\nI conduttori in studio erano nella prima edizione i Trettr\u00e9, ovvero Mirko Setaro (che in questa occasione si faceva chiamare Mirko Fede, in riferimento ad Emilio Fede), Gino Cogliandro (Gino Speranza) e Edoardo Romano (Edoardo Carit\u00e0), mentre nella seconda i conduttori erano Gigi e Andrea e Zuzzurro e Gaspare.\nAlla base della trasmissione erano i collegamenti con alcuni inviati nelle zone di vacanza che presentavano ironicamente i principali eventi in programma nella loro localit\u00e0. In talune occasioni gli stessi spettatori da casa potevano diventare protagonisti inviando il loro reportage nella redazione.\nIl cast della trasmissione era ricco e composto da numerosi attori comici come Aldo Baglio e Giovanni Storti (alla vigilia del loro grande successo in trio con Giacomo Poretti), Gianni Fantoni (che ebbe un notevole successo per le sue imitazioni facciali di oggetti inanimati), Francesca Reggiani, Francesco Salvi (nel 1992), Dario Vergassola (nel 1991) e Giobbe Covatta, ma anche da Marta Marzotto, Sonia Grey, Wendy Windham, Angela Cavagna e Maria Grazia Cucinotta. A questi si sono uniti, nel corso delle puntate, alcuni inviati speciali.\nAngela Melillo e Gabriella Labate nella prima stagione e Cecilia Belli e Patrizia Sala nella seconda, ricoprivano invece un ruolo analogo a quello delle veline in \"Striscia la notizia\", di cui il \"TG delle vacanze\" poteva essere considerata una sua versione estiva.\nGli autori della trasmissione erano Fosco Gasperi, Mirko Setaro, Valerio Peretti Cucchi, Lorenzo Beccati, Raul Giordano e Adriano Bonfanti per la prima edizione, Andrea Brambilla, Nino Formicola, Flavio Andreini, Riccardo Di Stefano, Marco Posani, Icio De Romedis, Alvise Borghi e Marco Milano nella seconda. Le musiche erano di Claudio Mattone, la regia di Fosco Gasperi.\nAccoglienza.\nLa trasmissione ottenne un ottimo successo d'ascolti; la sigla della trasmissione, \"Beach on the Beach\", divent\u00f2 un vero e proprio tormentone. Il successo della trasmissione, divenuta un cult, \u00e8 testimoniato anche dalle riproposizioni sui canali tematici Mediaset Happy Channel e Mediaset Extra."}
{"id": "1710372", "revid": "152625", "url": "https://it.wikipedia.org/wiki?curid=1710372", "title": "Gigi &amp; Andrea", "text": ""}
{"id": "1710373", "revid": "15756", "url": "https://it.wikipedia.org/wiki?curid=1710373", "title": "Aviazione di marina", "text": "L'aviazione di marina o aviazione navale \u00e8 una componente dell'aviazione militare, inquadrata nella marina militare.\nStoria.\nLe origini.\nIl primo aviatore navale fu lo statunitense Eugene Burton Ely che effettu\u00f2 un decollo da una nave militare, la USS Birmingham, il 14 novembre 1910, e atterr\u00f2 con successo su una piattaforma improvvisata montata sul ponte posteriore della nave da guerra USS Pennsylvania nella baia di San Francisco, il 18 gennaio 1911.\nLa creazione dell'aviazione navale viene fatta risalire al giugno del 1912, quando il tenente Dimitrios Kamberos dell'Hellenic Aviation Service vol\u00f2 col \"Daedalus\", un Farman convertito in idrovolante, ad una velocit\u00e0 media di 110\u00a0km/h, realizzando un nuovo record mondiale.\nIn seguito, il 24 gennaio 1913 sui Dardanelli ebbe luogo la prima missione di guerra navale di tipo coordinato tra marina e esercito. Il sottotenente dell'Esercito greco Michael Moutoussis e il guardiamarina della Marina militare greca Aristedes Moraitines, volando sul loro idrovolante Farman, rilevarono e disegnarono sul loro rapporto le posizioni delle navi della flotta turca contro cui lanciarono anche quattro bombe. Questo episodio bellico fu largamente riportato dalla stampa, sia greca che internazionale dell'epoca.\nNel giugno del 1913, con decreto ministeriale, venne costituito ufficialmente il \"Servizio Aeronautico della Regia Marina italiana.\nNegli Stati Uniti, il capitano Henry C. Mustin \u00e8 spesso definito \"Il padre dell'Aviazione Navale\". Fu lui a introdurre con successo il concetto del lancio da catapulta, e nel 1915 esegu\u00ec il primo decollo di un aereo da catapulta da una nave in navigazione.\nPrima guerra mondiale e primi impieghi delle portaerei.\nIl primo attacco portato da una portaerei contro un obiettivo di terra o di mare, ebbe luogo nel settembre 1914, quando la portaidrovolanti della marina militare imperiale giapponese Wakamiya lanci\u00f2 il primo raid aereo partito da una nave da Kiaochow Bay durante l'Assedio di Tsingtao in Cina\nI quattro idrovolanti Farman bombardarono obiettivi terrestri tedeschi (centri di comunicazione e centri di comando) e danneggiarono un posamine tedesco nella penisola dello Tsingtao, operando da settembre fino all'8 novembre 1914, quando i tedeschi si arresero.\nSul fronte occidentale, la prima incursione aeronavale avvenne il 25 dicembre 1914, quando dodici idrovolanti britannici partiti dalle \"HMS Engadine\", \"HMS Riviera\" e \"HMS Empress\" (piroscafi per servizio traghetto nel canale della Manica, in seguito convertiti in porta idrovolanti) attaccarono la base degli Zeppelin a Cuxhaven. L'attacco non fu un successo, sebbene un dirigibile tedesco fu danneggiato.\nSviluppo nel periodo tra le guerre mondiali.\nNegli Stati Uniti, nel 1921 Billy Mitchell dimostr\u00f2 la capacit\u00e0 da parte di bombardieri pesanti con base a terra di affondare navi. Molti ammiragli della United States Navy manifestarono contrariet\u00e0 dopo la dimostrazione e uomini come il capitano (poi contrammiraglio) William A. Moffett, videro nella dimostrazione pubblica organizzata da Mitchell solo un mezzo per farsi pubblicit\u00e0 e ottenere pi\u00f9 fondi e approvazione per la costruzione di portaerei. Moffett era sicuro di doversi muovere con decisione per evitare che la componente aerea navale cadesse nelle mani di una nuova forza armata che combinasse le forze basate a terra e per impiego sul mare, unificata per tutti gli Stati Uniti. Il precedente si era gi\u00e0 verificato esattamente in questi termini nel Regno Unito, dove le due componenti aeree autonome esistenti nel 1918; il Royal Flying Corps e il Royal Naval Air Service erano stati fusi tra loro per diventare la Royal Air Force, costituita in forza armata indipendente e responsabile esclusiva di tutti i velivoli britannici, una condizione che sarebbe rimasta fino a 1937. Moffett, riuscito a mantenere indipendente la componente navale della U.S.Navy, soprintese allo sviluppo delle tattiche aeronavali per tutti gli anni venti.\nIn Italia, la Regia Marina comprese nello stesso periodo la necessit\u00e0 di equipaggiare le proprie navi principali con catapulte per gli aerei. Dopo aver utilizzato inizialmente diversi modelli (Macchi M.18, Piaggio P.6, CANT 25), la scelta cadde nel 1934 su un idrovolante biplano biposto in configurazione con galleggiante centrale gi\u00e0 in produzione di serie, l'IMAM Ro.43 un velivolo con autonomia 100\u00a0km e velocit\u00e0 massima 300\u00a0km/h. L'aereo, privo di carico bellico, veniva usato come piattaforma di osservazione e guida del tiro dei cannoni. Era dotato di ali ripiegabili e ne furono disponibili 42 esemplari allo scoppio della seconda guerra mondiale.\nGrande sviluppo diede complessivamente agli idrovolanti e alla realizzazione di idroscali.\nSeconda guerra mondiale.\nCon l'evoluzione avvenuta nella seconda met\u00e0 del XX secolo del mezzo aereo, la dottrina militare ha affiancato al tradizionale potere navale, definito come la capacit\u00e0 di conquistare e mantenere il dominio militare dei mari, il potere aereo, che consiste nella conquista del dominio militare nei cieli.\nIl potere aereo sviluppato dalle portaerei ebbe un ruolo centrale in tutti i teatri navali del conflitto. Notevoli episodi bellici di impiego dello strumento aeronavale furono l'attacco di Taranto e l'attacco di Pearl Harbor. Ma furono la battaglia del Mar dei Coralli e la seguente decisiva battaglia delle Midway nel teatro del Pacifico a marcare una svolta epocale nella storia marittima, quando per la prima volta la portaerei sostitu\u00ec la nave da battaglia come \"capital ship\" di una flotta in battaglia.\nDal secondo dopoguerra ad oggi.\nNel secondo dopoguerra, la necessit\u00e0 di una stretta cooperazione tra gli strumenti bellici navali e aerei ha portato a riconsiderare la suddivisione dottrinale e negli anni 2000 si \u00e8 iniziato a parlare di potere aeronavale affiancato a potere aereo.\nL'impiego.\nLa cooperazione con la marina militare.\nIl potere aeronavale \u00e8 una componente a sua volta del potere marittimo che \u00e8 costituito anche da fattori civili e commerciali. In sintesi, il \"potere marittimo\" \u00e8 definito come:\nIn alcune trattazioni si distingue tra aviazione navale e aviazione marittima, considerando quest'ultima come composta da aerei con base a terra, ma che operano sul mare. Esempi di aviazione marittima sono il RAF Coastal Command o l'aviazione della United States Coast Guard.\nCon queste premesse, l'aviazione navale deve risiedere in una posizione il pi\u00f9 possibile vicina all'area marittima delle operazioni e ci\u00f2 avviene tipicamente per mezzo di navi portaerei o portaelicotteri. I velivoli imbarcati su queste navi, devono essere costruiti in modo relativamente robusto per resistere alle sollecitazioni derivanti dal decollo e dall'appontaggio sulle navi, eventualmente utilizzando un gancio di coda. \u00c8 richiesto che abbiano una corta corsa di decollo e devono essere sufficientemente robusti per subire l'arresto improvviso sui ponti di volo; normalmente i velivoli imbarcati sono dotati di meccanismi per il ripiegamento delle ali o per la chiusura del rotore principale nel caso di elicotteri (procedura detta \"folding\"), per consentire l'immagazzinamento negli hangar sotto il ponte di volo in maggior numero.\nL'aviazione navale basata su portaerei fornisce alle forze navali di un paese una copertura aerea in aree che non possono essere raggiunte da aerei basati a terra, fornendo un vantaggio considerevole nei confronti delle marine militari costituite essenzialmente da sole navi.\nI velivoli imbarcati vengono utilizzati per molti scopi, incluso: il combattimento aereo, l'attacco al suolo o anti-nave, la guerra ai sottomarini, la ricerca e soccorso, il trasporto di materiali, il supporto per le previsioni meteorologiche, la ricognizione e l'impiego come postazione radar di sorveglianza o come posto di comando mobile.\nNel caso della marina militare degli Stati Uniti durante e dopo la guerra fredda, il dominio virtuale dei mari in molte delle vie d'acqua del mondo, permise lo schieramento di portaerei e la proiezione della propria potenza aerea quasi dovunque nel globo. Operando da acque internazionali, le portaerei americane hanno potuto sopperire alla indisponibilit\u00e0 di aeroporti alleati o di permessi di sorvolo nella vicinanza delle zone di operazioni richieste, entrambe politicamente difficili da acquisire.\nGuerra anti-sottomarino.\nLa proiezione di potenza non \u00e8 l'unica funzione dell'aviazione navale. Durante la guerra fredda, le marine militari della NATO affrontarono una minaccia significativa da parte dei sottomarini sovietici appartenenti alle forze d'attacco, pi\u00f9 precisamente i tipi sottomarino nucleare (SSN) e sottomarino lanciamissili (SSGN), armati di missili balistici con testate nucleari (SLBM) a corto-medio raggio. Questo confronto diede luogo presso i paesi NATO europei allo sviluppo e impiego di portaerei leggere con una specifica capacit\u00e0 per la guerra anti-sottomarino (ASW) . Una delle armi pi\u00f9 efficaci contro i sottomarini \u00e8 l'elicottero ASW, molti dei quali venivano imbarcati su queste navi.\nQueste portaerei leggere o portaelicotteri avevano una dislocamento tipico di circa 20.000 tonnellate e imbarcavano un misto di elicotteri ASW e di aerei V/STOL BAe Sea Harrier o Harrier II. Esempi di queste unit\u00e0 navali sono:\nNel mondo.\nItalia.\nLe origini della moderna aviazione navale italiana vengono fatte risalire al 1\u00ba agosto 1956, quando alla Marina Militare vennero consegnati gli elicotteri AB-47G che costituirono il \"I gruppo elicotteri\" di base ad Augusta.\nIl ruolo della aviazione navale italiana ebbe un ulteriore forte impulso con la costruzione dell'incrociatore \"tuttoponte\" \"Garibaldi\" entrato in servizio il 30 settembre 1985 che a causa della legislazione vigente all'epoca non ebbe alcuna dotazione di aerei, ma solo di elicotteri, poich\u00e9 una legge del 1931 rimasta in vigore nell'ordinamento repubblicano aveva assegnato all'allora Regia Aeronautica la gestione di tutti i velivoli ad ala fissa.\nSolo con l'approvazione il 1\u00ba febbraio 1989 della legge 36 (che recepiva la proposta di legge 2465) la Marina fu autorizzata a dotarsi di velivoli ad ala fissa. e dopo una valutazione tra il Sea Harrier britannico e il VAV-813/Harrier II americano, la scelta italiana ricadde su quest'ultimo. per imbarcarsi sulla prima portaeroemobili, la Garibaldi."}
{"id": "1710388", "revid": "89688", "url": "https://it.wikipedia.org/wiki?curid=1710388", "title": "Giannina Braschi", "text": "La Biblioteca del Congresso degli Stati Uniti definisce le opere di Braschi come classici dell'era postmoderna. \u00c8 conosciuta per essere attiva sui vari fronti: narrativa, poesia, teatro e saggistica. Secondo l'organizzazione letteraria PEN, Braschi \u00e8 una delle autrici pi\u00f9 importanti e rivoluzionarie dell'America Latina della sua generazione.\nAttivit\u00e0.\n\u00c8 autrice di cinque raccolte di poesie, del poema in prosa \"Empire of Dreams\" (1994) e soprattutto di \"Yo-Yo Boing!\" (1998), il primo romanzo scritto in spanglish, una lingua che nasce dal processo di alternanza di codice linguistico tra spagnolo e inglese, in particolare tra i parlanti messicani, portoricani e cubani negli Stati Uniti.\nNel 2011 l'autrice ha pubblicato il romanzo \"Stati Uniti di Banana\" (\"United States of Banana\"): la vastit\u00e0 e complessit\u00e0 della sua struttura, la narrazione surreale e i temi che tratta lo hanno portato a essere definito un esempio di romanzo post-moderno e post-coloniale che pu\u00f2 essere paragonato alle opere di David Foster Wallace e Roberto Bolano, e alle correnti del realismo isterico e dell'Avantpop."}
{"id": "1710391", "revid": "110157", "url": "https://it.wikipedia.org/wiki?curid=1710391", "title": "Maasmechelen", "text": "Maasmechelen \u00e8 un comune belga di 37.369 abitanti, situato nella provincia fiamminga del Limburgo belga lungo il fiume Mosa.\nIl comune comprende i precedenti comuni di Mechelen-aan-de-Maas, Vucht, Leut, Meeswijk, Uikhoven, Eisden, Opgrimbie, Boorsem, and Kotem.\nLa posizione di confine e la sua fiorente storia mineraria ha attrattato abitanti dai vicini Paesi Bassi e Germania, ma anche dall'Europa orientale (Polonia) e dal mediterraneo (Italia e Turchia)."}
{"id": "1710393", "revid": "125840700", "url": "https://it.wikipedia.org/wiki?curid=1710393", "title": "Operazioni di polizia contro la 'ndrangheta", "text": "Questo \u00e8 un elenco delle operazioni delle forze di polizia italiane contro la 'Ndrangheta, riportate in ordine cronologico."}
{"id": "1710395", "revid": "17654", "url": "https://it.wikipedia.org/wiki?curid=1710395", "title": "Ren\u00e9 Ger\u00f3nimo Favaloro", "text": ""}
{"id": "1710402", "revid": "339392", "url": "https://it.wikipedia.org/wiki?curid=1710402", "title": "Est\u00e1dio Manoel Schwartz", "text": ""}
{"id": "1710403", "revid": "486946", "url": "https://it.wikipedia.org/wiki?curid=1710403", "title": "Est\u00e1dio de \u00c1lvaro Chaves", "text": ""}
{"id": "1710408", "revid": "399", "url": "https://it.wikipedia.org/wiki?curid=1710408", "title": "E127", "text": ""}
{"id": "1710416", "revid": "306856", "url": "https://it.wikipedia.org/wiki?curid=1710416", "title": "Amelia Pincherle Rosselli", "text": "Biografia.\nNata in una famiglia ebrea non praticante e di tradizione liberale, veneziana, figlia di Giacomo Pincherle Moravia e di Emilia Capon, sposa a Roma il 3 aprile 1892 il livornese Giuseppe Emanuele Rosselli; dal matrimonio nascono Aldo, Carlo e Nello. Il matrimonio termina nell'agosto 1903 con la separazione, e nello stesso anno, Amelia Pincherle si trasferisce a Firenze con i figli. Bench\u00e9 separata, assiste il marito malato fino alla morte avvenuta a Firenze il 9 settembre 1911.\nSuo fratello Carlo Pincherle, architetto e pittore, fu padre di Alberto Moravia, mentre Laura Capon, figlia del cugino, l'ammiraglio Augusto Capon, fu moglie del fisico Enrico Fermi.\nImpegno pubblico.\nPartecipa alla vita pubblica come membro del Comitato esecutivo dell'Esposizione d'arte e di lavori femminili di Roma e socia della cooperativa protofemminista \"Industrie Femminili Italiane\", presieduta dalla filantropa americana Cora Slocomb. Accanto all'attivit\u00e0 letteraria e politica inizia quella giornalistica scrivendo recensioni, articoli e novelle per diverse riviste (\"Societ\u00e0 degli amici del libro\", \"Il Marzocco\", \"Regina. Rivista per le signore e per le signorine\", \"La Lettura\"). Nel 1908 aderisce al Lyceum Club di Firenze, circolo costituito da sole donne sul modello del Lyceum di Londra, Parigi e Berlino e diviene presidente della sezione letteraria.\nFrequenta, negli anni precedenti lo scoppio della Grande Guerra, i circoli del nazionalismo nascente, schierandosi con gli interventisti e profondendo la medesima convinzione nei figli, in una concezione del conflitto come ultimo atto del Risorgimento. C'\u00e8, in Amelia e nei figli, la speranza che si tratti dell'ultima guerra, quella che dovrebbe portare al recupero delle citt\u00e0 rimaste sotto la dominazione straniera, Trento e Trieste:\nDurante la guerra collabora con l'Ufficio notizie per le famiglie dei soldati e, in memoria del figlio Aldo morto in Carnia durante un combattimento il 27 marzo 1916, apre un rifugio per il soccorso dei bambini orfani o figli di combattenti. Con Olga Monsani e Gina Ferrero Lombroso, fonda a Firenze nel 1917 l'Associazione divulgatrice donne italiane, e, sempre in memoria del figlio Aldo, nel 1918 fonda a Timau in Carnia una biblioteca presso la scuola elementare. Per la casa editrice Le Monnier cura la collana di libri per ragazze \u00abBiblioteca delle giovani italiane\u00bb, che seguir\u00e0 sino al 1926.\nAttivit\u00e0 antifascista.\nDai primi anni venti inizia ad appoggiare l'attivit\u00e0 antifascista dei figli Carlo e Nello, raggiungendoli nei luoghi di confino ed esilio. Dopo il loro assassinio (1937), lascia l'Italia e si trasferisce in Francia, poi in Svizzera, in Inghilterra e infine negli Stati Uniti, dove approda nel 1940 insieme alle due nuore e ai sette nipoti (tra i quali la futura poetessa Amelia Rosselli).\nEsilio.\nDurante l'esilio collabora a tener viva la memoria dei figli fornendo documenti ad Aldo Garosci e Gaetano Salvemini, e continua l'attivit\u00e0 antifascista come presidente del \"Committee for Relief to Victims of Nazi-Fascism in Italy\" e partecipando alle attivit\u00e0 della \"Women's Division\" della Mazzini Society. Nel 1945, non potendo dall'esilio presenziare al processo per l'assassinio dei figli, scrive lettere a giornali (\"The Nation\") e d\u00e0 il proprio contributo ad una trasmissione radiofonica di New York, durante la quale vengono intervistate le due nuore e viene letto un suo \u201cmessaggio ai patrioti e ai partigiani dell'Italia Settentrionale\u201d, poi pubblicato su \"La Settimana dei Ragazzi\" (1\u00ba aprile 1945).\nIl ritorno in Italia.\nDopo la liberazione, si batte per il voto alle donne e partecipa alle vicende del Partito d'Azione; rientrata in Italia nel giugno del 1946, scrive per il settimanale ad esso collegato (\"Non Mollare\") il contributo intitolato \"Costruire\" (1947).\nOpere teatrali e novelle.\nAmelia \u00abfu la prima scrittrice italiana di teatro e acquist\u00f2 grande notoriet\u00e0 alla fine dell'Ottocento\u00bb con la sua opera prima. Il 29 ottobre 1898 il suo primo dramma \"Anima\" vince infatti il Concorso drammatico dell'Esposizione Nazionale e viene rappresentato al teatro Gerbino di Torino dalla compagnia del Teatro dell'arte di Alfredo De Sanctis. Il suo secondo dramma, \"Illusione\", viene rappresentato il 26 gennaio 1901 al Teatro Carignano di Torino dalla compagnia di Teresa Mariani.\nNel 1903 la Pincherle pubblica una raccolta di novelle che spiega bene la propria Weltanschauung e l'influenza avuta sui figli. \"Gente Oscura\" erge a protagonisti gli umili, gli emarginati, con cui l'autrice crea un legame profondo, un'empatia umana pi\u00f9 che un coinvolgimento dettato da una visione politica. Il libro viene recensito positivamente dall\"Avanti!\". Sei anni pi\u00f9 tardi Amelia licenzia \"Topinino garzone di bottega\", ispirato a una vicenda familiare.\nLe sue commedie in dialetto veneziano, \"El r\u00e8folo\" e \"El socio del pap\u00e0\", vengono rappresentate rispettivamente il 26 gennaio 1909 al Teatro Quirino di Roma e il 7 febbraio 1911 al Teatro Goldoni di Venezia entrambe dalla compagnia di Ferruccio Benini."}
{"id": "1710418", "revid": "326822", "url": "https://it.wikipedia.org/wiki?curid=1710418", "title": "Festival dell'Energia", "text": ""}
{"id": "1710419", "revid": "293377", "url": "https://it.wikipedia.org/wiki?curid=1710419", "title": "I liga 1985-1986", "text": "L'edizione 1985-86 del Campionato polacco di calcio vide la vittoria finale del G\u00f3rnik Zabrze.\nCapocannoniere del torneo fu Andrzej Zgutczy\u0144ski (G\u00f3rnik Zabrze), con 20 reti."}
{"id": "1710420", "revid": "293377", "url": "https://it.wikipedia.org/wiki?curid=1710420", "title": "I liga 1986-1987", "text": "L'edizione 1986-87 del Campionato polacco di calcio vide la vittoria finale del G\u00f3rnik Zabrze.\nCapocannoniere del torneo fu Marek Le\u015bniak (Pogo\u0144 Szczecin), con 24 reti."}
{"id": "1710423", "revid": "3732", "url": "https://it.wikipedia.org/wiki?curid=1710423", "title": "Atletica leggera ai Giochi della XXIV Olimpiade - 200 metri piani maschili", "text": "I 200 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 26-28 settembre 1988 allo Stadio olimpico di Seul.\nLa gara.\nPietro Mennea passa il primo turno e non scende in pista al turno successivo, ma diventa il primo velocista capace di partecipare a cinque giochi olimpici.\nIn finale, Joe DeLoach, talento scoperto da \"re\" Carl Lewis, poi rivelatosi una meteora, disputa la gara della vita: con una curva perfetta tiene il connazionale sempre qualche centimetro dietro per poi staccarlo negli ultimi metri. Lewis perde cos\u00ec la possibilit\u00e0 di conquistare quattro ori, come gli era riuscito quattro anni prima a Los Angeles.\nIl record olimpico di De Loach \u00e8 la seconda migliore prestazione di sempre ed eguaglia il record di Carl Lewis ai Trials del 1983, a soli tre centesimi dal record del mondo dello stesso Mennea.\nRisultati.\nFinale.\nAi controlli antidoping, nelle urine di Linford Christie, quarto classificato (20\"09), vengono ritrovate tracce di pseudoefedrina. Il CIO, chiamato a decidere sul suo caso, sceglie di credere alla sua versione, secondo cui la sostanza \u00e8 una componente del t\u00e8 al ginseng che ha bevuto a Seul. Secondo alcune fonti, Christie fu prosciolto per l'intervento diretto della principessa reale, e influente membro del CIO, Anna d'Inghilterra."}
{"id": "1710424", "revid": "3732", "url": "https://it.wikipedia.org/wiki?curid=1710424", "title": "Atletica leggera ai Giochi della XXIV Olimpiade - 400 metri piani maschili", "text": "I 400 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 24-28 settembre 1988 allo Stadio olimpico di Seul.\nLa gara.\nQuaranta giorni prima dei Giochi, Harry Reynolds ha fatto a pezzi il primato mondiale, che resisteva da venti anni esatti.\nDomina la sua semifinale, che vince in 44\"33. Il campione del mondo Thomas Sch\u00f6nlebe, invece, finisce quinto e viene eliminato. Nell'altra serie lo junior Steve Lewis prevale di un centesimo su Danny Everett (44\"35 e 44\"36).\nIn finale, Reynolds, il favorito, parte dalla terza corsia, mentre Everett \u00e8 in quarta e Lewis \u00e8 in sesta. Pu\u00f2 regolare la sua corsa su di loro.\nMa si affida troppo ai propri mezzi e commette l'errore di lasciarli andare nella prima parte della gara. Quando a 150 metri dal traguardo decide di riprenderli ha accumulato 5 metri di svantaggio: \u00e8 troppo tardi. Vince Steve Lewis.\nIl suo tempo, 43\"87, record mondiale juniores, \u00e8 solo di un centesimo pi\u00f9 alto del vecchio record olimpico di Lee Evans, risalente al 1968. Ma Evans corse a Citt\u00e0 del Messico, cio\u00e8 ad oltre 2.200 metri di altitudine, beneficiando dell'aria rarefatta. Quindi la prestazione di Lewis \u00e8 intrinsecamente migliore.\nRisultati.\nFinale.\nStadio Olimpico, gioved\u00ec 28 settembre."}
{"id": "1710425", "revid": "3732", "url": "https://it.wikipedia.org/wiki?curid=1710425", "title": "Atletica leggera ai Giochi della XXIV Olimpiade - 800 metri piani maschili", "text": "Gli 800 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 23-26 settembre 1988 allo Stadio olimpico di Seul.\nLa gara.\nSa\u00efd Aouita, primatista mondiale dei 1500 e dei 5000, sfida i mezzofondisti sulle loro distanze preferite. L'\"invasione di campo\" scatena una reazione decisa da parte degli avversari, che si coalizzano contro di lui.\nIn avvio di finale avviene che un keniota, Kiprotich, ed un brasiliano, Barbosa si mettano a condurre la gara ad un ritmo indiavolato. Il passaggio ai 400 metri \u00e8 in 49\"54, da record del mondo. \u00c8 un ritmo che taglia le gambe al marocchino, abituato a fare una corsa di rimonta. Sul rettilineo finale l'ultimo atto di una strategia che era stata concordata: dietro i battistrada spuntano un altro brasiliano, Cruz (il favorito) ed un altro keniota, Ereng, che lanciano la volata finale. Ereng esce di prepotenza superando Cruz e va a vincere. Il marocchino riesce soltanto ad inseguirli.\nGiunge quinto il vincitore dei Trials USA, Johnny Gray, in 1'44\"80.\nRisultati.\nFinale.\nStadio Olimpico, luned\u00ec 26 settembre."}
{"id": "1710426", "revid": "3732", "url": "https://it.wikipedia.org/wiki?curid=1710426", "title": "Atletica leggera ai Giochi della XXIV Olimpiade - 1500 metri piani maschili", "text": "I 1500 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 29 settembre-1\u00ba ottobre 1988 allo Stadio olimpico di Seul.\nLa gara.\nIl primatista mondiale, Sa\u00efd Aouita, sofferente per uno stiramento, rinuncia a correre le semifinali. La gara perde un sicuro protagonista.\nIn finale, il keniota Peter Rono (non \u00e8 parente di Henri), sferra il suo attacco quando mancano ancora due giri alla fine. Stacca gli inseguitori e non si fa pi\u00f9 riprendere.\nPer la conquista del secondo posto scatta una volata a tre: prevale l'inglese Peter Elliott che vince l'argento, Jens-Peter Herold (Germania Est) prende il bronzo mentre rimane gi\u00f9 dal podio Steve Cram, uno dei favoriti e quindi il grande sconfitto della gara.\nL'eccellenza mondiale.\nStadio Olimpico, sabato 1\u00ba ottobre."}
{"id": "1710427", "revid": "3732", "url": "https://it.wikipedia.org/wiki?curid=1710427", "title": "Atletica leggera ai Giochi della XXIV Olimpiade - 5000 metri piani", "text": "I 5000 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 28 settembre-1\u00ba ottobre 1988 allo Stadio olimpico di Seul.\nLa gara.\nSa\u00efd Aouita non c'\u00e8: \u00e8 andato a sfidare i mezzofondisti per batterli sulle loro distanze preferite, 800 e 1500. Non avr\u00e0 molta fortuna.\nIn finale, quando sono stati percorsi solo 1000 metri il keniota Ngugi percorre un giro lanciato in 58\"2, distaccando gli avversari di 30 metri. Il portoghese Castro prova ad andarlo a prendere, ma spende troppe energie e nel finale \u00e8 raggiunto e superato dai tedeschi Baumann e Kunze. John Ngugi vince con un distacco di quattro secondi.\nStefano Mei, campione europeo dei 10.000, fa una corsa nelle retrovie e conclude al settimo posto.\nIl primatista mondiale stagionale Jos\u00e9 Regalo si ritira durante la gara.\nRisultati.\nFinale.\nStadio Olimpico, sabato 1\u00ba ottobre."}
{"id": "1710428", "revid": "3732", "url": "https://it.wikipedia.org/wiki?curid=1710428", "title": "Atletica leggera ai Giochi della XXIV Olimpiade - 10000 metri piani maschili", "text": "I 10000 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 23 e 26 settembre 1988 allo Stadio olimpico di Seul.\nLa gara.\nQuattro anni dopo Alberto Cova, il campione in carica, si ripresenta a difendere il titolo, ma inopinatamente viene eliminato in semifinale.\nA difendere i colori italiani rimane Salvatore Antibo, quarto ai Giochi di Los Angeles. Il siciliano va in testa al primo giro per mettere paura agli avversari.\nIn finale Salvatore Antibo detta il ritmo: il primo km \u00e8 percorso in 2'41\". Il sesto giro \u00e8 cronometrato in 62\"70. Dopo un paio di chilometri Antibo \u00e8 seguito da soli tre atleti: Kipkemboi Kimeli (Ken), Moses Tanui (Ken) e Brahim Boutayeb (Mar).\nDopo aver fatto la prima selezione il siciliano si fa superare e si mette in attesa degli eventi. Passa in testa Kipkemboi Kimeli, seguito da Antibo, Brahim Boutayeb (Mar) e dall'altro keniota Moses Tanui. La testa del gruppo si separa dagli inseguitori. Ai 3000 il cronometro segna 8'07\"79: \u00e8 una delle gare pi\u00f9 veloci della storia, tra quelle che assegnano medaglie. I primi si alternano a tirare il gruppetto dei quattro fuggitivi: \u00e8 una corsa a strappi.\nA met\u00e0 gara il cronometro segna 13'36\"47: i ritmi rimangono altissimi. Boutayeb va in testa a tirare. \u00c8 l'ennesimo strappo, che sgrana i fuggitivi: il marocchino distanzia di 5 metri Kipkemboi Kimeli, dietro il quale Moses Tanui segue a 10 metri, poco pi\u00f9 indietro \u00e8 Antibo. Dopo il 6\u00ba km siciliano attacca Tanui e lo supera. \nAl settimo chilometro Boutayeb aumenta il suo vantaggio a 6-7 metri sul diretto inseguitore, Kimeli. Al 20\u00ba dei 25 giri Tanui sorpassa a sua volta Antibo e si riporta in terza posizione. Boutayeb comanda con circa 20 metri di vantaggio su Kimeli. A un giro dalla fine il siciliano, mai domo, si riporta su Tanui, lo supera e va all'attacco di Kimeli. Boutayeb va verso la medaglia d'oro, mentre Kimeli \u00e8 ripreso da Antibo, che ingaggia con il keniota un emozionante sprint finale che gli vale la medaglia d'argento.\nIl primatista mondiale stagionale, Eamonn Martin, si \u00e8 ritirato durante la gara.\nRisultati.\nFinale.\nStadio Olimpico, luned\u00ec 26 settembre."}
{"id": "1710429", "revid": "3732", "url": "https://it.wikipedia.org/wiki?curid=1710429", "title": "Atletica leggera ai Giochi della XXIV Olimpiade - 3000 metri siepi", "text": "I 3000 metri siepi hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 26-30 settembre 1988 allo Stadio olimpico di Seul.\nLa gara.\nI kenioti, favoriti, si qualificano agevolmente. L'Italia spera in Francesco Panetta, campione mondiale in carica, e Alessandro Lambruschini.\nLa tattica di Francesco Panetta \u00e8 di stare davanti e fare la gara sul ritmo, per sfiancare gli avversari. Per\u00f2 in finale qualcosa non va: il campione del mondo tira per 2000 metri, poi al primo allungo dei rivali si sfila e finisce nelle retrovie.\nIl keniota Kariuki prende le redini della gara e vince battendo il connazionale Koech con il nuovo record olimpico.\nDietro ai due kenioti, un terzetto di atleti europei: il britannico Mark Rowland, che si aggiudica il bronzo con il record nazionale; Alessandro Lambruschini ed il belga William Van Dijck.\nSolo nono Francesco Panetta.\nRisultati.\nFinale.\nStadio Olimpico, venerd\u00ec 30 settembre."}
{"id": "1710430", "revid": "3732", "url": "https://it.wikipedia.org/wiki?curid=1710430", "title": "Atletica leggera ai Giochi della XXIV Olimpiade - 110 metri ostacoli", "text": "I 110 metri ostacoli hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 25-26 settembre 1988 allo Stadio olimpico di Seul.\nLa gara.\nRoger Kingdom, il campione uscente, \u00e8 l'unico atleta in attivit\u00e0 in grado di correre la distanza in meno di 13\" netti. \u00c8 il netto favorito per la vittoria finale. Gi\u00e0 al secondo turno d\u00e0 una dimostrazione del suo stato di forma: ferma i cronometri su 13\u201d17, il Quarto di finale pi\u00f9 veloce di sempre.\nKingdom si aggiudica anche la prima semifinale con 13\u201d37, mentre nella seconda il russo Vladimir Shishkin prevale sul pi\u00f9 quotato Anthony Campbell (13\u201d46 contro 13\u201d47).\nIn finale, Arthur Blake indovina una partenza perfetta: solo 0\u201d056 di reazione. All'attacco del primo ostacolo \u00e8 primo, seguito da Marc McKoy. I due sono seguiti, quasi a un metro di distanza, da Roger Kingdom.\nDel duo di testa, Blake perde subito il ritmo, McKoy inizia ad abbattere ostacoli; vengono ripresi da Kingdom gi\u00e0 alla quarta barriera. Il campione in carica prosegue la sua corsa senza errori e vince con il nuovo record olimpico.\nAl secondo posto si piazza un promettente ragazzo britannico (di origine caraibica): Colin Jackson, che supera Anthony Campbell al quart'ultimo ostacolo.\nRisultati.\nFinale.\nStadio Olimpico, luned\u00ec 26 settembre."}
{"id": "1710431", "revid": "3732", "url": "https://it.wikipedia.org/wiki?curid=1710431", "title": "Atletica leggera ai Giochi della XXIV Olimpiade - 400 metri ostacoli maschili", "text": "I 400 metri ostacoli hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 23-25 settembre 1988 allo Stadio olimpico di Seul.\nLa gara.\nEdwin Moses pu\u00f2 conquistare un primato di longevit\u00e0 se riesce a conseguire il suo terzo oro a 12 anni di distanza dal primo. L'impresa \u00e8 alla sua portata: l'americano ha perso \"una sola volta\" negli ultimi dieci anni.\nMoses vince la prima semifinale con un eccellente 47\"89. La seconda \u00e8 appannaggio del connazionale Andr\u00e9 Phillips con 48\"19.\nAndr\u00e9 Phillips ha capito che Moses parte sempre su ritmi altissimi: \u00e8 la sua tattica per mettere sotto pressione gli avversari. Phillips decide di usare la stessa tattica contro il campione in finale.\nL'assegnazione delle corsie lo aiuta: Moses \u00e8 in terza, Phillips \u00e8 in sesta e parte davanti a lui. Allo sparo dello starter Phillips parte su ritmi impossibili ed aggredisce i primi tre ostacoli come una furia. Tra la sesta e la settima barriera avviene il ritorno di Moses, ma Phillips non si scompone e continua con il suo ritmo anche in curva. All'ingresso del rettilineo finale le posizioni sono ormai cristallizzate. Negli ultimi metri il senegalese Dia B\u00e2 sopravanza Moses ed arriva ad un passo dal soffiare l'oro a Phillips, che vince di pochi centimetri con il nuovo record olimpico.\nRisultati.\nFinale.\nStadio Olimpico, domenica 25 settembre."}
{"id": "1710432", "revid": "3732", "url": "https://it.wikipedia.org/wiki?curid=1710432", "title": "Atletica leggera ai Giochi della XXIV Olimpiade - Maratona maschile", "text": "La maratona ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta il 2 ottobre 1988 nella citt\u00e0 di Seul, con arrivo nello Stadio olimpico.\nFinale.\nDomenica 2 ottobre; partenza ore 14:35. Arrivo nello Stadio Olimpico di Seul.\nLa gara inizia con una temperatura di 25\u00b0 e l'umidit\u00e0 al 74%: di certo non sono le condizioni ideali per gli atleti. Il gruppo rimane unito fino a met\u00e0 gara (1h04'49\u201d). Al 31\u00ba km Gelindo Bordin aumenta il ritmo e si stacca dal gruppo; lo seguono in cinque: Nakayama, Wakiihuri, Salah, Spedding e Ikangaa. Gli ultimi due si staccano al 37\u00ba km. Salah, invece va all'attacco: al km 39 \u00e8 in testa con 20 metri di vantaggio su Wakiihuri e altrettanti su Bordin, che rimane calmo.\nQuando Gelindo nota che il keniota \u00e8 affaticato, poco dopo il km 40, lo supera e va a prendere Salah, che \u00e8 a soli 4 secondi. In soli 600 metri Bordin annulla il distacco e va in testa, poi prosegue indisturbato fino all'arrivo. Nelle ultime fasi della gara Salah viene superato anche da Wakiihuri, che coglie l'argento. Gelindo Bordin \u00e8 il primo italiano a vincere la maratona olimpica, 80 anni dopo Dorando Pietri, che giunse primo a Londra 1908 e successivamente venne squalificato."}
{"id": "1710433", "revid": "3732", "url": "https://it.wikipedia.org/wiki?curid=1710433", "title": "Atletica leggera ai Giochi della XXIV Olimpiade - Marcia 20 km", "text": "Presenze ed assenze dei campioni in carica.\nLa prova di marcia 20 km ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta il 23 settembre 1988 nella citt\u00e0 di Seul, con arrivo nello Stadio olimpico.\nFinale.\nSeul, venerd\u00ec 23 settembre. Arrivo nello Stadio Olimpico di Seul."}
{"id": "1710434", "revid": "38120", "url": "https://it.wikipedia.org/wiki?curid=1710434", "title": "Atletica leggera ai Giochi della XXIV Olimpiade - Marcia 50 km", "text": "La prova di marcia 50 km ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta il 30 settembre 1988 nella citt\u00e0 di Seul, con arrivo nello Stadio olimpico.\nFinale.\nVenerd\u00ec 30 settembre. Arrivo nello Stadio Olimpico di Seul."}
{"id": "1710436", "revid": "1310927", "url": "https://it.wikipedia.org/wiki?curid=1710436", "title": "Atletica leggera ai Giochi della XXIV Olimpiade - Salto in alto maschile", "text": "Il salto in alto ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 24-25 settembre 1988 allo Stadio olimpico di Seul.\nPresenze ed assenze dei campioni in carica.\nIl neo primatista mondiale con 2,43 m Javier Sotomayor (record stabilito l'8 settembre, due settimane prima della gara olimpica) non pu\u00f2 partecipare perch\u00e9 Cuba, il suo paese, non ha risposto all'invito del CIO.\nTurno eliminatorio.\n7 atleti ottengono la misura richiesta. Ad essi vengono aggiunti tutti coloro che hanno superato 2,25 (nove).\nLa finale quindi \u00e8 con 16 atleti.\nFinale.\nStadio Olimpico, domenica 25 settembre.\nIl campione olimpico uscente, M\u00f6genburg, e il campione mondiale, Sj\u00f6berg, entrano a 2,25. La centrano alla prima prova.\nTutti i migliori passano 2,28.\nA 2,31 M\u00f6genburg fa il primo errore, tutti gli altri vanno su al primo tentativo.\nA 2,34 il campione uscente fa il suo secondo errore, imitato da Igor Paklin. Centrano la misura alla prima prova solo tre atleti: il russo Avdejenko, l'ucraino Povarnitsyn (che hanno un percorso immacolato) e il caraibico Saunders (che per\u00f2 ha gi\u00e0 commesso due errori). M\u00f6genburg e l'americano Conway ripetono la prova con successo, mentre Paklin passa direttamente a 2,36.\nPatrik Sj\u00f6berg \u00e8 l'ultimo nell'ordine di gara. Decide di risparmiare salti e non affronta i 2,34, passando alla misura successiva.\nA 2,36 sono rimasti ben otto atleti. Solo Avdejenko e Conway ce la fanno al primo tentativo, mettendo le mani sulle medaglie. Alla seconda prova superano la misura anche Povarnitsyn e Sj\u00f6berg. Saunders e M\u00f6genburg riservano i due ultimi tentativi a 2,38; Paklin sbaglia due volte ed \u00e8 fuori.\nA 2,38 si ritrovano dunque ben sei atleti. Tutti sbagliano alla prima prova. Al secondo turno Avdejenko supera l'asticella: \u00e8 il nuovo record olimpico; tutti gli altri sbagliano. La gara finisce qui.\nConway coglie l'argento poich\u00e9 \u00e8 salito sopra 2,36 al primo tentativo.\nPovarnitsyn e Sj\u00f6berg hanno lo stesso numero di errori e vengono classificati a pari merito al terzo posto."}
{"id": "1710437", "revid": "3732", "url": "https://it.wikipedia.org/wiki?curid=1710437", "title": "Atletica leggera ai Giochi della XXIV Olimpiade - Salto con l'asta", "text": "Il salto con l'asta ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 26-28 settembre 1988 allo Stadio olimpico di Seul.\nTurno eliminatorio.\nSolo 2 atleti ottengono la misura richiesta (Bubka e Gataullin). Ad essi vengono aggiunti tutti coloro che hanno superato 5,45 (uno) e 5,40 (dodici).\nAlla finale quindi sono iscritti 15 atleti.\nFinale.\nStadio Olimpico, mercoled\u00ec 28 settembre.\nL'unico titolo che manca a Serhij Bubka \u00e8 l'alloro olimpico. Il campione sovietico guarda tutti dall'alto dei suoi 6,06 metri, un record inarrivabile per i suoi avversari.\nComincia la finale dai soliti 5,70 che per\u00f2 sbaglia alla prima prova. Il connazionale Gataullin comincia alla stessa altezza e va su al primo tentativo. Affrontano 5,75 ben sei atleti, a dimostrazione di come la specialit\u00e0 abbia fatto progressi negli ultimi anni. A questa quota esce di scena Thierry Vigneron.\nBubka vince la resistenza di Gataullin a quota 5,90 (nuovo record olimpico), che supera alla terza prova."}
{"id": "1710438", "revid": "3732", "url": "https://it.wikipedia.org/wiki?curid=1710438", "title": "Atletica leggera ai Giochi della XXIV Olimpiade - Salto in lungo maschile", "text": "Il salto in lungo ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 25-26 settembre 1988 allo Stadio olimpico di Seul.\nTurno eliminatorio.\nCinque atleti ottengono la misura richiesta. Ad essi vengono aggiunti i sette migliori salti, per raggiungere il numero di 12 finalisti.\nLa miglior prestazione \u00e8 di Mike Powell con 8,34 metri.\nIl campione europeo, e primatista continentale, Emmijan si ritira per il riacutizzarsi di un dolore all'inguine.\nFinale.\nStadio Olimpico, domenica 25 settembre.\nIl campione in carica, Carl Lewis, \u00e8 il primo iscritto a saltare, ma ottiene dai giudici di essere spostato in fondo alla lista perch\u00e9 ha terminato solo da un'ora il secondo turno dei 200 metri.\nPiazza un primo salto a 8,41; il connazionale Myricks \u00e8 secondo con 8,27. Al terzo turno Mike Powell sale fino a 8,49, ma Lewis risponde subito con 8,56. Nel turno successivo mette l'oro in cassaforte con un notevole 8,72.\nGiovanni Evangelisti, punta di diamante del lungo italiano, salta in avvio di gara un promettente 8,08, ma poi s'infortuna e deve rinunciare agli ultimi tre salti, concludendo al quarto posto."}
{"id": "1710440", "revid": "1305772", "url": "https://it.wikipedia.org/wiki?curid=1710440", "title": "Atletica leggera ai Giochi della XXIV Olimpiade - Salto triplo", "text": "Il salto triplo ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 23-24 settembre 1988 allo Stadio olimpico di Seul.\nLa gara.\nI migliori 12 partecipano alla finale, che \u00e8 in programma sabato 24 settembre 1988.\nIn Qualificazione la prestazione migliore \u00e8 del sovietico Igor Lapchine con 17,37 metri. Il favorito per il titolo \u00e8 comunque il bulgaro Hristo Markov. Il campione mondiale deve difendere il suo trono dall'assalto sia dei triplisti sovietici sia dell'americano Willie Banks, primatista mondiale.\nAl primo salto di finale il sovietico Kovalenko stabilisce il nuovo record olimpico con 17,42. Ma poco dopo viene superato da Markov con 17,61. Nel resto della gara nessuno riesce a fare meglio, e la gara finisce con il bulgaro davanti a tre sovietici. Banks fa una gara anonima e finisce sesto.\nRisultati.\nTurno eliminatorio.\nQuattro atleti ottengono la misura richiesta. Ad essi sono aggiunti gli otto migliori salti."}
{"id": "1710441", "revid": "3732", "url": "https://it.wikipedia.org/wiki?curid=1710441", "title": "Atletica leggera ai Giochi della XXIV Olimpiade - Getto del peso maschile", "text": "Il getto del peso ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta il 23 settembre 1988 allo Stadio olimpico di Seul.\nPresenze ed assenze dei campioni in carica.\nIl 22 maggio 1988 il tedesco est Ulf Timmermann ha stabilito il nuovo record mondiale con 23,06 m.\nLa gara.\nQualificazioni: la prestazione migliore \u00e8 di Ulf Timmermann con 21,27 metri. Cinque atleti ottengono la misura richiesta di 20,20. Ad essi vanno aggiunti i sette migliori lanci, fino a 19,71 m.\nFinale: i maggiori candidati alla vittoria finale sono lo stesso Timmermann, lo svizzero G\u00fcnth\u00f6r e l'americano Barnes. Alessandro Andrei, che durante la stagione non \u00e8 andato oltre 21,60, pu\u00f2 sperare in un buon piazzamento.\nAl primo turno Timmermann lancia una bordata oltre i 22 metri che annichilisce gli avversari. Solo G\u00fcnth\u00f6r riesce a replicare su alti livelli, toccando i 21,59 metri alla seconda prova.\nNei lanci di finale Timmermann fa ancora meglio con 22,29; G\u00fcnth\u00f6r gli risponde con 21,99. Barnes, in difficolt\u00e0 fino al quinto lancio, al sesto esplode con 22,39 salendo al primo posto.\nTimmermann ha a disposizione solo un tentativo; riesce a rimanere concentrato ed esegue un lancio perfetto a 22,47. L'oro \u00e8 suo con il nuovo record olimpico.\nAndrei si classifica settimo con 20,36.\nRisultati.\nQualificazioni.\nAccedono alla finale gli atleti che ottengono la misura di 20,20 metri o le prime 12 migliori misure.\n\"Legenda\": \nFinale.\nStadio Olimpico, venerd\u00ec 23 settembre.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1710442", "revid": "3732", "url": "https://it.wikipedia.org/wiki?curid=1710442", "title": "Atletica leggera ai Giochi della XXIV Olimpiade - Lancio del disco maschile", "text": "Il lancio del disco ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre e 1\u00ba ottobre 1988 allo Stadio olimpico di Seul.\nLa gara.\nQualificazioni: Tre atleti ottengono la misura richiesta di 64 metri. Ad essi vanno aggiunti i nove migliori lanci.\nLa prestazione migliore \u00e8 di Rolf Danneberg con 65,70 m. Lo statunitense Mac Wilkins si qualifica per la sua terza finale. Nelle gare precedenti si piazzo 1\u00ba nel 1976 e 2\u00ba nel 1984. Questa volta avr\u00e0 meno fortuna.\nFinale: J\u00fcrgen Schult, primatista mondiale e campione del mondo, \u00e8 il netto favorito.\nAlla prima prova piazza una botta a 68,82 metri: \u00e8 il nuovo record olimpico. Il tedesco est ha gi\u00e0 messo le mani sulla medaglia d'oro. Il secondo miglior lancio \u00e8 del campione europeo Ubartas, quasi due metri indietro (66,86).\nAl secondo lancio Schult fa segnare un ottimo 67,92. Nessuno lo avvicina.\nAlla quarta prova Schult supera di nuovo i 68 metri (68,18) e consolida il primato. Ubartas \u00e8 sempre secondo.\nAl quinto lancio, il disco del tedesco ovest Danneberg atterra al 67,38 scavalcando Ubartas di mezzo metro e piazzandosi in seconda posizione. Ma Ubartas rimane freddo e riagguanta l'argento con un ultimo lancio a 67,48.\nRisultati.\nQualificazioni.\nStadio Olimpico di Seul, venerd\u00ec 30 settembre.\nSi qualificano per la finale i concorrenti che ottengono una misura di almeno 64,00 m; in mancanza di 12 qualificati, accedono alla finale i concorrenti con le 12 migliori misure.\nFinale.\nStadio Olimpico di Seul, sabato 1\u00ba ottobre.\nI migliori 8 classificati dopo i primi tre lanci accedono ai tre lanci di finale.\n\"Legenda\":"}
{"id": "1710443", "revid": "3732", "url": "https://it.wikipedia.org/wiki?curid=1710443", "title": "Atletica leggera ai Giochi della XXIV Olimpiade - Lancio del martello", "text": "Il lancio del martello ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 25-26 settembre 1988 allo Stadio olimpico di Seul.\nLa gara.\nIl martello olimpico \u00e8 una gara tra sovietici. Bisogna solo stabilire l'ordine d'arrivo. Ci pensa Sergej Litvinov a fugare ogni dubbio lanciando la palla di ferro a 84,80 metri al primo turno. \u00c8 il nuovo record olimpico.\nLa prova di forza annichilisce anche un campione scafato come Sedych, che con due lanci oltre 83,50 metri si accontenta del secondo posto.\nRisultati.\nTurno eliminatorio.\nOtto atleti ottengono la misura richiesta. Ad essi vanno aggiunti i 4 migliori lanci, fino a 76,24 m.\nIl campione olimpico Juha Tiainen si ferma a 73,74, troppo poco per poter difendere il titolo il finale."}
{"id": "1710445", "revid": "3732", "url": "https://it.wikipedia.org/wiki?curid=1710445", "title": "Atletica leggera ai Giochi della XXIV Olimpiade - Lancio del giavellotto maschile", "text": "Il lancio del giavellotto ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 24-25 settembre 1988 allo Stadio olimpico di Seul.\nLa gara.\nIn qualificazione il cecoslovacco Jan \u017delezn\u00fd, primatista mondiale, lancia a 85,90, stabilendo la miglior misura col nuovo attrezzo ed inserendo il suo nome nell'albo del record olimpico. Inoltre, il sovietico Ovtchinnikov migliora il record mondiale juniores con 80,26 metri.\nAl primo lancio di finale, Jan \u017delezn\u00fd fa un nullo; balza in testa Tapio Korjus. Ma al secondo lancio il finlandese si infortuna e deve ricorrere alle cure dell'infermeria. Intanto la gara va avanti; Korjus ritorna quando \u00e8 appena iniziato il sesto turno. Il connazionale Raty, che conduce con 83,26, si vede sopravanzare da \u017delezn\u00fd con 84,12. Ma Korjus stupisce tutti e con una splendida spallata fa atterrare l'attrezzo a 84,28 metri. L'oro \u00e8 definitivamente suo.\nRisultati.\nTurno eliminatorio.\n12 atleti ottengono la misura richiesta (caso raro).\nFinale.\nIl campione europeo, Klaus Tafelmeier, giunge quarto con 82,72."}
{"id": "1710446", "revid": "3732", "url": "https://it.wikipedia.org/wiki?curid=1710446", "title": "Atletica leggera ai Giochi della XXIV Olimpiade - Decathlon", "text": "Il decathlon ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 28 e 29 settembre 1988 allo Stadio olimpico di Seul.\nRisultati.\nJ\u00fcrgen Hingsen compie tre partenze false nella prova iniziale, i 100 metri. Il tedesco si dispera ma purtroppo il suo punteggio rimane fermo a zero. Amareggiato e demotivato, poich\u00e9 con una gara in meno non pu\u00f2 sperare di salire sul podio, decide di ritirarsi.\nAlla fine della prima giornata \u00e8 in testa il tedesco est Christian Schenk, meno accreditato del connazionale Voss. Spicca il suo 2,27 nel salto in alto, anche perch\u00e9 ottenuto col vecchio stile ventrale.\nNel secondo giorno Voss, il campione uscente Thompson ed il primatista stagionale Plaziat (secondo dopo la prima giornata) vanno alla caccia di Schenk. Il ventitreenne di Rostock limita i danni nell'asta (4,70) e prosegue senza smarrirsi nelle altre prove. Plaziat invece buca nel giavellotto. All'ultima gara, i 1500 metri, Voss tallona Schenk ma non lo supera (i due tedeschi Est sono d'oro e d'argento), mentre Thompson si fa raggiungere dal canadese Dave Steen, che va a conquistare il bronzo ai danni del britannico. Thompson \u00e8 quarto, davanti a Plaziat che chiude al quinto posto."}
{"id": "1710447", "revid": "3732", "url": "https://it.wikipedia.org/wiki?curid=1710447", "title": "Atletica leggera ai Giochi della XXIV Olimpiade - Staffetta 4\u00d7100 metri maschile", "text": "La staffetta 4\u00d7100 metri ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre-1\u00ba ottobre 1988 allo Stadio olimpico di Seul.\nRisultati.\nLa staffetta statunitense, superfavorita per la vittoria in finale, viene squalificata in batteria per un cambio fuori settore."}
{"id": "1710449", "revid": "1543377", "url": "https://it.wikipedia.org/wiki?curid=1710449", "title": "Atletica leggera ai Giochi della XXIV Olimpiade - Staffetta 4\u00d7400 metri maschile", "text": "La staffetta 4\u00d7400 metri ha fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre-1\u00ba ottobre 1988 allo Stadio olimpico di Seul.\nFinale.\nGli Stati Uniti non hanno rivali: del loro quartetto fanno parte i tre uomini pi\u00f9 veloci del mondo. Non ci si chiede chi vincer\u00e0, ma quale prestazione otterranno gli americani.\nI quattro frazionisti USA corrono contro il record del mondo, che resiste da vent'anni esatti: \u00e8 stato ottenuto infatti ai Giochi di Citt\u00e0 del Messico del 1968. Gli americani ottengono una grande prestazione, ma inaspettatamente eguagliano il record precedente al centesimo!\nCome consuetudine, venne assegnata la medaglia anche agli atleti che corsero nei turni preliminari, per gli Stati Uniti furono Antonio McKay e Andrew Valmon."}
{"id": "1710455", "revid": "110157", "url": "https://it.wikipedia.org/wiki?curid=1710455", "title": "Chiesa di Santa Maria del Rosario (Caslano)", "text": "La chiesa di Santa Maria del Rosario \u00e8 un edificio religioso barocco che si trova a Magliasina, nel territorio di Caslano.\nStoria.\nL'origine dell'edificio risale al XVI secolo, ma il suo aspetto attuale si deve alle modifiche subite nei primi anni del Seicento, quando fu realizzato il soffitto, e soprattutto nel XVIII secolo: fra il 1721 e il 1739 fu realizzato il coro, le volte furono chiuse e fu realizzato il campanile. Nello stesso secolo fu rimaneggiata la facciata, il cui impianto rimane per\u00f2 cinquecentesco."}
{"id": "1710470", "revid": "339392", "url": "https://it.wikipedia.org/wiki?curid=1710470", "title": "Reggente (diamante)", "text": ""}
{"id": "1710472", "revid": "47767", "url": "https://it.wikipedia.org/wiki?curid=1710472", "title": "Chiesa della Madonna del Rosario", "text": ""}
{"id": "1710478", "revid": "1529788", "url": "https://it.wikipedia.org/wiki?curid=1710478", "title": "Bocage", "text": "Bocage \u00e8 una parola di origine normanna, entrata sia nella lingua francese sia in quella inglese, con cui ci si riferisce a un particolare tipo di paesaggio rurale che comprende piccoli boschi, siepi naturali e paludi frammiste a terreni coltivati di forma irregolare recintati, particolarmente presente nelle regioni nord-occidentali della Francia, come in Bretagna o in Normandia, e nel Regno Unito.\nEtimologia.\n\"Bocage\" deriva forse dal francese antico \"boscage\", un piacevole e piccolo bosco. La forma \"boscage\" \u00e8 stata usata in inglese, per indicare delle foglie decorative trovate su porcellana del XVIII secolo. L'etimologia pi\u00f9 lontana potrebbe essere la parola francese \"bosc\", che significa bosco, ma il corrispettivo di \"bocage\" in lingue come quelle scandinave ed in altre lingue germaniche, lasciano pensare che derivi dal tardo latino, venendo quindi alla lingua scandinava che \u00e8 poi diventata il franco-normanno si pensa che il suo percorso etimologico sia quest'ultimo.\nLa forma \"boscage\" sembra sviluppare il suo significato sotto l'influenza del romanticismo del XVIII secolo. La forma \"bocage\" si \u00e8 diffusa con l'inglese durante la Seconda guerra mondiale e si riferisce ad un misto tra prato, terreno bosco e terreno agricolo o da pascolo, con la presenza di strade tortuose e altri sentieri sterrati, tutti delimitati da siepi e staccionate. \u00c8 il tipico paesaggio che si trova in Inghilterra nel Devon.\nNel 1934, il \"Nouveau Petit Larousse\" ha definito \"bocage\" come \"bosquet\", un piccolo bosco, un bosco piacevolmente ombreggiato e un \"bosquet\" con pochi alberi raccolti in piccoli gruppi. Dal 2006, la definizione del Petit Larousse \u00e8 diventata: la regione dove i campi ed i prati sono racchiusi in un terreno che presenta barriere naturali o file di alberi e dove le abitazioni sono rarissime e sono per lo pi\u00f9 poderi o piccoli villaggi.\nNell'agricoltura.\nIl \"bocage\" \u00e8 idealmente adattato alla produzione di foraggio ed al pascolo e produce frutta, selvaggina e funghi. Fra i tipici vantaggi e svantaggi legati al \"bocage\" si possono annoverare:"}
{"id": "1710483", "revid": "1745361", "url": "https://it.wikipedia.org/wiki?curid=1710483", "title": "Ippoloco", "text": "Nella mitologia greca, Ippoloco \u00e8 il nome di diversi personaggi.\nIl mito.\nSotto tale nome ritroviamo:\nPareri secondari.\nAlcuni autori citano anche un altro Ippoloco figlio di Antenore, che dopo la caduta di Troia si sarebbe rifugiato a Cirene."}
{"id": "1710485", "revid": "198277", "url": "https://it.wikipedia.org/wiki?curid=1710485", "title": "Andrea Pazzagli", "text": "Biografia.\nSi distinse anche come cantautore, due gli album usciti, entrambi con testi e musiche di sua creazione, molti dei quali trattano di esperienze calcistiche vissute. Il suo ultimo album, \"Spero che esistano gli angeli\", \u00e8 stato premiato con un diploma \"ad honorem\" per i suoi contenuti da Mogol.\nAnche suo figlio Edoardo \u00e8 un calciatore professionista e gioca come portiere.\n\u00c8 deceduto per arresto cardiaco nella mattina del 31 luglio 2011, all'et\u00e0 di 51 anni, mentre si trovava in vacanza con la famiglia a Punta Ala.\nCarriera.\nGiocatore.\nCresciuto nelle giovanili della , Pazzagli ha cambiato diverse maglie tra cui quelle di , e , prima di divenire titolare nel e nell'.\nIl periodo pi\u00f9 importante della sua carriera lo trascorre al di Arrigo Sacchi: nella prima stagione \u00e8 spesso titolare in campionato \u2014 nelle gare europee viene solitamente impiegato l'altro portiere Giovanni Galli \u2014, mentre sul finire della seconda viene scavalcato nelle gerarchie da Sebastiano Rossi. Nell'arco di un biennio contribuisce alla conquista di una Coppa dei Campioni, due Supercoppe europee e due Coppe Intercontinentali; il 9 dicembre 1990 difende la porta rossonera nella finale di Tokyo contro l', risultando fra i migliori giocatori della partita.\nDopo l'esperienza con il Milan gioca con il Bologna e con la e chiude la carriera disputando due stagioni di Serie C1 con la maglia del .\nIn carriera ha totalizzato complessivamente 143 presenze in Serie A e 124 in Serie B.\nDopo il ritiro.\nDopo aver terminato la carriera di calciatore \u00e8 stato preparatore dei portieri dapprima per Fiorentina e Milan, e poi dal 2001 per le nazionali giovanili Under-16, Under-17, Under-18 e Under-19."}
{"id": "1710491", "revid": "1745361", "url": "https://it.wikipedia.org/wiki?curid=1710491", "title": "Pompilo", "text": "Pompilo () \u00e8 un personaggio della mitologia greca, un marinaio che cerc\u00f2 di aiutare la ninfa Ocirroe dalle voglie di Apollo.\nMitologia.\nOcirroe, una era una bellissima ninfa figlia di Chesia e Imbraso che suscit\u00f2 il desiderio di Apollo, figlio di Zeus e che per sfuggirgli si rec\u00f2 in un porto chiedendo aiuto a Pompilo. \nLa ragazza sapeva di poter contare su di lui poich\u00e9 era un caro amico di suo padre e Pompilo dunque, cerc\u00f2 di fare il possibile anche se ci\u00f2 significava metterso contro ad un dio, cos\u00ec s'imbarcarono da Mileto e navigarono fino all'isola di Samo.\nLa furia di Apollo.\nI due credettero di essere al sicuro una volta giunti sull'isola ma non fu cos\u00ec poich\u00e9 Apollo apparve d'innanzi a loro e prese con s\u00e9 la ragazza, tramut\u00f2 Pompilio in pesce e la sua nave in un'enorme roccia."}
{"id": "1710494", "revid": "486946", "url": "https://it.wikipedia.org/wiki?curid=1710494", "title": "The video collection", "text": ""}
{"id": "1710499", "revid": "3732", "url": "https://it.wikipedia.org/wiki?curid=1710499", "title": "Atletica leggera ai Giochi della XXIV Olimpiade - 400 metri piani femminili", "text": "I 400 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 23-26 settembre 1988 allo Stadio olimpico di Seul.\nLa gara.\nLa stagione \u00e8 stata dominata da due atlete: la sovietica Olga Bryzgina e la tedesca est Petra M\u00fcller. La M\u00fcller ha vinto tutte le otto gare cui ha partecipato, con un personale stagionale di 49\"30. La Bryzgina non ha un percorso netto ma il suo risultato cronometrico \u00e8 migliore: 49\"18. Entrambe devono fare i conti con la campionessa in carica, l'americana Valerie Brisco-Hooks.\nIn finale \u00e8 proprio la Brisco-Hooks che scatta davanti a tutte, ma brucia le proprie energie troppo presto; ai 300 metri \u00e8 in debito d'ossigeno venendo risucchiata dalle due avversarie. \u00c8 un testa a testa tra la M\u00fcller e la Bryzgina, con la sovietica che tiene nel finale e vince chiaramente con il nuovo record olimpico.\nLa Brisco-Hooks \u00e8 quarta, dietro l'altra sovietica Nazarova. Giunge quinta la vincitrice dei Trials USA, Diane Dixon, in 50\"72.\nFinale.\nStadio Olimpico, luned\u00ec 26 settembre."}
{"id": "1710501", "revid": "3732", "url": "https://it.wikipedia.org/wiki?curid=1710501", "title": "Atletica leggera ai Giochi della XXIV Olimpiade - 800 metri piani femminili", "text": "Gli 800 metri piani hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 24-26 settembre 1988 allo Stadio olimpico di Seul.\nLa gara.\nLe due tedesche est, Christine Wachtel e Sigrun Wodars, sono le favorite. Tra esse predomina la Wachtel che, nelle stagioni 1987-88, ha battuto Sigrun Wodars sulla distanza per 10 volte su 13 incontri.\nNella prima semifinale Sigrun Wodars vince (1'57\u201d 21) davanti all'americana Kim Gallagher (1'57\u201d 39). La campionessa europea, Nadezhda Olizarenko, ha una controprestazione e fallisce l'ingresso in finale.\nLa seconda semifinale \u00e8 appannaggio di Christine Wachtel (1'58\u201d 44).\nIn finale la Wachtel si pone davanti al gruppo, con la Wodars che la segue come un'ombra. Dietro di loro ci sono Evsejeva, Colovic e Gallagher. Dopo soli 300 metri la Wodars passa in testa. La Wachtel attende fino ai 600 metri, poi \u00e8 la prima ad attaccare. Entra nella retta finale davanti a Wodars, Colovic e Gallagher.\nLa Wodars lancia il contrattacco, piazza la zampata finale e vince di mezzo secondo.\nTerza la Gallagher, che manca per un solo centesimo il record nazionale.\nRisultati.\nFinale.\nStadio Olimpico, luned\u00ec 26 settembre."}
{"id": "1710508", "revid": "287204", "url": "https://it.wikipedia.org/wiki?curid=1710508", "title": "Spanglish", "text": "Con il termine di Spanglish si intendono i fenomeni di interazione tra lo spagnolo e la lingua inglese da parte di coloro che parlano spagnolo negli Stati Uniti. Il termine \u00e8 stato coniato dal linguista portoricano Salvador Ti\u00f3 negli anni quaranta. Altri termini designati per far riferimento allo stesso sono \"ingla\u00f1ol\", \"espanglish\" (o \"espanglis\", togliendo la \"h\" finale per coerenza con la grafia spagnola) e \"espangl\u00e9s\", sebbene \"Spanglish\" sia quello pi\u00f9 usato.\nSi tratta di un fenomeno riscontrabile soprattutto presso il confine tra il Messico e gli Stati Uniti, come nelle zone della Florida oppure di Los Angeles. Tuttavia, anche la stessa New York City, tendenzialmente bilingue, \u00e8 interessata. Proprio in questa citt\u00e0, grazie a dati recenti, sappiamo che lo Spanglish \u00e8 la terza lingua per numero di persone che la parlano. \nSi tratta di una parola macedonia creata per indicare tutta una serie di fenomeni. Lo spanglish inoltre, \u00e8 un classico esempio di bilinguismo / semi-lingualismo. L'acquisizione della prima lingua viene interrotta o l'immissione della lingua non strutturata segue dalla seconda lingua.\nAlcune volte, si tratta del \"code switching\" tra le due lingue, dunque il cambio di lingua all'interno della stessa frase. Altre volte, si pu\u00f2 parlare semplicemente di una variet\u00e0 particolare di spagnolo della quale si riportano degli esempi: \nGli esempi riportati sono classici casi di calco linguistico.\nLo Spanglish ha, come parola, spesso una connotazione dispregiativa; va detto per\u00f2 che persino alcuni musicisti come Ricky Martin, Ariana Grande oppure Aventura hanno inciso versioni in Spanglish di alcuni loro successi. Tra le canzoni in Spanglish di maggior successo, sono degni di menzione i brani di Daddy Yankee come Con calma.\nI suoi detrattori ritengono che l'inglese abbia brutalmente invaso lo spagnolo e che la lingua di Cervantes, Lorca e M\u00e1rquez sia trattata come se non avesse una propria essenza e dignit\u00e0. \nStoria.\nAlla fine degli anni quaranta il giornalista, poeta e saggista portoricano Salvador Ti\u00f3 coni\u00f2 i termini \"Espanglish\" e il meno comunemente usato \"Ingla\u00f1ol\" in riferimento alla variet\u00e0 della lingua inglese fortemente influenzata dallo spagnolo, comunemente parlata nelle comunit\u00e0 ispaniche statunitensi.\nNel 1898, dopo che Puerto Rico divenne territorio degli Stati Uniti, lo Spanglish divenne sempre pi\u00f9 comune dal momento che l'esercito degli Stati Uniti e la prima amministrazione coloniale cercarono di imporre l'utilizzo della lingua inglese ai residenti dell'isola. Tra il 1902 e il 1948, la principale lingua di insegnamento nelle scuole pubbliche (usata per tutte le materie tranne i corsi di lingua straniera) era l'inglese. Attualmente Puerto Rico \u00e8 uno dei pochi territori che possiedono sia l'inglese che lo spagnolo come lingue ufficiali.\nLo Spanglish non possiede un unico dialetto, difatti le variet\u00e0 di Spanglish parlate a New York, Florida, Texas e California differiscono tra di loro tanto che coloro che parlano principalmente lo spagnolo possono avere difficolt\u00e0 nel comprenderlo. "}
{"id": "1710513", "revid": "729019", "url": "https://it.wikipedia.org/wiki?curid=1710513", "title": "Atletica leggera ai Giochi della XXIV Olimpiade - 400 metri ostacoli femminili", "text": "I 400 metri ostacoli hanno fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 25-28 settembre 1988 allo Stadio olimpico di Seul.\nLa gara.\nNella prima semifinale \u00e8 battaglia tra Debbie Flintoff-King e Tat'jana Ledovskaja. Prevale l'australiana per un solo centesimo (54\"00 a 54\"01). Nella seconda serie vince la tedesca est Ellen Fiedler con 54\"28.\nIn finale, la Ledovskaja si mette subito in testa e conduce la gara. Ma la Flintoff-King vince in rimonta, agguantando la sovietica negli ultimi metri, probabilmente convinta di avere gi\u00e0 vinto. Entrambe vanno sotto il precedente record olimpico. Terza la Fiedler, quarta la campionessa mondiale Sabine Busch, la pi\u00f9 delusa della gara.\nRisultati.\nFinale.\nStadio Olimpico, mercoled\u00ec 28 settembre."}
{"id": "1710514", "revid": "3732", "url": "https://it.wikipedia.org/wiki?curid=1710514", "title": "Atletica leggera ai Giochi della XXIV Olimpiade - Maratona femminile", "text": "La maratona ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta il 23 settembre 1988 nella citt\u00e0 di Seul, con arrivo nello Stadio olimpico.\nFinale.\nVenerd\u00ec 23 settembre. Arrivo nello Stadio Olimpico di Seul.\nLe favorite sono Rosa Mota, Grete Waitz, Katrin D\u00f6rre e Lisa Martin.\nA met\u00e0 gara conduce un gruppo di nove atlete (1h22'20\"), le favorite sono tutte l\u00ec. Dopo 30\u00a0km Grete Waitz si ritira a causa del riacutizzarsi di un infortunio al ginocchio.\nProgressivamente il gruppo si riduce a quattro unit\u00e0: Mota, D\u00f6rre, Martin e Polovinskaja. Al 36\u00ba km si sfila la Polovinskaja. Rosa Mota lancia il suo attacco a 4\u00a0km dalla fine; nessuna la va a prendere. Vince con 60\u00a0m di distacco sulla Martin e 150 sulla D\u00f6rre."}
{"id": "1710515", "revid": "3732", "url": "https://it.wikipedia.org/wiki?curid=1710515", "title": "Atletica leggera ai Giochi della XXIV Olimpiade - Salto in alto femminile", "text": "Il salto in alto ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 29-30 settembre 1988 allo Stadio olimpico di Seul.\nGara.\n12 sono state le atlete ad ottenere la misura richiesta, preannunciando una finale con elevati contenuti tecnici.\nLa gara si decide ad una quota che vale il nuovo primato olimpico: 2,03. Sono rimaste in due: la primatista mondiale Stefka Kostadinova e l'americana Louise Ritter. Entrambe hanno superato le misure precedenti sempre alla prima prova. Questa volta sbagliano la misura tre volte. Per assegnare il titolo si deve ricorrere allo spareggio poich\u00e9 le due atlete hanno lo stesso numero di errori e di salti. La bulgara sbaglia anche il quarto salto, mentre la Ritter non tocca l'asticella, aggiudicandosi l'oro.\nRisultati.\nTurni eliminatori.\nGioved\u00ec 29 settembre 1988.\nFinale.\nVenerd\u00ec 30 settembre 1988."}
{"id": "1710516", "revid": "84184", "url": "https://it.wikipedia.org/wiki?curid=1710516", "title": "Atletica leggera ai Giochi della XXIV Olimpiade - Salto in lungo femminile", "text": "Il salto in lungo ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 28-29 settembre 1988 allo Stadio olimpico di Seul.\nTurni eliminatori.\nNove atlete ottengono la misura richiesta. Ad esse sono aggiunti i tre migliori salti.\nLa prestazione migliore \u00e8 di Elena Belevskaia con 7,06 metri.\nFinale.\nStadio Olimpico, gioved\u00ec 29 settembre.\nLa primatista mondiale, la sovietica Chistyakova, comincia bene saltando 7,11. Alla terza prova viene superata sia dall'americana Joyner sia dalla tedesca est Drechsler. Al quarto salto la Drechsler atterra a 7,22 e crede di aver vinto. Ma al turno successivo la Joyner piazza un 7,40 da record olimpico che le d\u00e0 l'ultima parola.\nEra dai Giochi del 1956 (Mildred McDaniel nell'alto) che un'atleta USA non si imponeva in una gara in pedana.\nIl salto vincente della Joyner \u00e8 la terza prestazione mondiale di tutti i tempi."}
{"id": "1710517", "revid": "3732", "url": "https://it.wikipedia.org/wiki?curid=1710517", "title": "Atletica leggera ai Giochi della XXIV Olimpiade - Getto del peso femminile", "text": "Il getto del peso ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre e 1\u00ba ottobre 1988 allo Stadio olimpico di Seul.\nLa gara.\nQualificazioni: la prestazione migliore \u00e8 di Claudia Losch con 20,39 metri.&lt;br&gt;\nFinale: se c'\u00e8 una medaglia d'oro gi\u00e0 assegnata \u00e8 quella del Peso femminile. La sovietica Natalia Lisovskaja piazza un 21,69 al primo turno e la gara \u00e8 praticamente finita. All'ultimo lancio regala al pubblico, e a se stessa, un bel 22,24. Il distacco con la seconda classificata \u00e8 di 117 cm.\nUna novit\u00e0 c'\u00e8: il terzo posto della cinese Li Meisu. Giunge quinta, invece, la campionessa uscente, Claudia Losch, con 20,27.\nRisultati.\nQualificazioni.\nAccedono alla finale le atlete che ottengono la misura di 19,50 metri o le prime 12 migliori misure. Dieci atlete ottengono la misura richiesta. Ad esse vanno aggiunti i due migliori lanci.\nFinale.\nStadio Olimpico, sabato 1\u00ba ottobre.&lt;br&gt;\nLe migliori 8 classificate dopo i primi tre lanci accedono ai tre lanci di finale.\n\"Legenda\":"}
{"id": "1710519", "revid": "3732", "url": "https://it.wikipedia.org/wiki?curid=1710519", "title": "Atletica leggera ai Giochi della XXIV Olimpiade - Lancio del disco femminile", "text": "Il lancio del disco ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 28-29 settembre 1988 allo Stadio olimpico di Seul.\nPresenze ed assenze delle campionesse in carica.\nIl 9 luglio 1988 la tedesca est Gabriele Reinsch stabilisce il nuovo record del mondo con 76,80 m.\nLa gara.\nQualificazioni: Dodici atlete ottengono la misura richiesta. La prestazione migliore \u00e8 di Martina Hellmann (DDR) con 67,12 metri.\nFinale: al primo turno la tedesca Est mette subito in chiaro chi \u00e8 la pi\u00f9 forte con un lancio a 71,84, nuovo record olimpico. Il secondo miglior lancio \u00e8 della connazionale Gabriele Reinsch, oltre cinque metri indietro (67,26). Al quarto turno la Hellmann ribadisce il suo predominio con 72,30. \nAl quinto e penultimo turno la gara subisce una scossa: prima la bulgara Cvetanka Hristova sfiora i 70 metri (69,74), poi Diana Gansky, la terza delle tedesche est, scaglia il disco a 71,88. Non basta per l'oro ma le due atlete conquistano la terza e seconda posizione. La Reinsch non si \u00e8 pi\u00f9 migliorata ed \u00e8 finita al settimo posto.\nQualificazioni.\nSi qualificano per la finale le concorrenti che ottengono una misura di almeno 62,00 m; in mancanza di 12 qualificate, accedono alla finale le concorrenti con le 12 migliori misure.\nFinale.\nStadio Olimpico, gioved\u00ec 29 settembre.\nLe migliori 8 classificate dopo i primi tre lanci accedono ai tre lanci di finale."}
{"id": "1710521", "revid": "3732", "url": "https://it.wikipedia.org/wiki?curid=1710521", "title": "Atletica leggera ai Giochi della XXIV Olimpiade - Lancio del giavellotto femminile", "text": "Il lancio del giavellotto ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 25 e 26 settembre 1988 allo Stadio olimpico di Seul.\nPresenze ed assenze delle campionesse in carica.\nIl 9 settembre 1988, due settimane prima della gara olimpica, la tedesca est Petra Felke stabilisce il nuovo record del mondo con 80,00 m.\nTurni eliminatori.\nNove atlete ottengono la misura richiesta. Ad esse vanno aggiunti i tre migliori lanci.\nLa prestazione migliore \u00e8 di Fatima Whitbread con 68,44 metri.\nLa campionessa in carica, Tessa Sanderson, \u00e8 fuori dalle prime dodici e deve rinunciare a difendere il titolo.\nFinale.\nStadio Olimpico, luned\u00ec 26 settembre.\nLa tedesca est Petra Felke \u00e8 reduce da un fantascientifico record mondiale: 80 metri esatti, misura inarrivabile per qualsiasi altra giavellottista. \u00c8 sufficiente che stia bene e l'oro sar\u00e0 suo.\nIn finale ci mette quel tanto di concentrazione che basta per ottenere 74,68 metri, che \u00e8 il nuovo record olimpico. L'unica che pu\u00f2 arrivare a questa misura \u00e8 la britannica Fatima Whitbread, che per\u00f2 non \u00e8 in perfette condizioni fisiche. Ma la britannica \u00e8 capace di tirare fuori il meglio di s\u00e9 nelle occasioni importanti e non si fa sfuggire l'argento con un lancio oltre i 70 metri."}
{"id": "1710522", "revid": "287204", "url": "https://it.wikipedia.org/wiki?curid=1710522", "title": "Atletica leggera ai Giochi della XXIV Olimpiade - Eptathlon", "text": "Leptathlon ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 23 e 24 settembre 1988 allo Stadio olimpico di Seul.\nPresenze ed assenze delle campionesse in carica.\nIl 17 luglio 1988 alle selezioni nazionali (\"Trials\") Jackie Joyner stabilsce il nuovo record del mondo con punti.\nRisultati.\nJackie Joyner conclude la prima giornata in testa, ma con un ritardo di oltre 100 punti sul record che aveva ottenuto ai Trials di Indianapolis. Nella seconda giornata l'americana si scatena, prima grazie al salto in lungo (7,27), poi concludendo con un'ottima prova sugli 800, dove migliora il personale di ben 12 secondi (2'08\"51). I suoi sforzi sono ripagati con il nuovo record mondiale."}
{"id": "1710523", "revid": "3732", "url": "https://it.wikipedia.org/wiki?curid=1710523", "title": "Atletica leggera ai Giochi della XXIV Olimpiade - Staffetta 4\u00d7100 metri femminile", "text": "La staffetta 4\u00d7100 metri ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre-1\u00ba ottobre 1988 allo Stadio olimpico di Seul.\nFinale.\nDopo due passaggi approssimativi di testimone, all'ultima curva le americane sono una decina di metri dietro la Germania Est e l'URSS. Ma l'ultima frazionista sovietica inciampa e rimane indietro, mentre Evelyn Ashford si lancia all'inseguimento di Marlies G\u00f6hr e l'agguanta a 15 metri dal traguardo. L'oro \u00e8 degli USA."}
{"id": "1710526", "revid": "3732", "url": "https://it.wikipedia.org/wiki?curid=1710526", "title": "Atletica leggera ai Giochi della XXIV Olimpiade - Staffetta 4\u00d7400 metri femminile", "text": "La staffetta 4\u00d7400 metri ha fatto parte del programma femminile di atletica leggera ai Giochi della XXIV Olimpiade. La competizione si \u00e8 svolta nei giorni 30 settembre-1\u00ba ottobre 1988 allo Stadio olimpico di Seul.\nFinale.\nLa dirigenza USA, contravvenendo alla \"legge dei Trials\", decide di schierare Florence Griffith al posto di Lillie Leatherwood, che si era regolarmente qualificata.\nIn gara le americane sono davanti a tutte quando manca un giro alla fine: la Brisco (terza frazionista), che ha rimontato 3 metri alla Pinigina, consegna il testimone in prima posizione a \"Fast Flo\". La Griffith si accoda a Ol'ha Bryzhina, pensando di staccarla sul rettilineo finale, invece \u00e8 la sovietica che stacca lei e va a vincere con il nuovo record del mondo. La Bryzhina compie il suo giro di pista in 47\"9 (manuale).\nAnche le statunitensi sono andate sotto il precedente primato mondiale.\nFlorence Griffith termina le sue fatiche olimpiche con tre ori ed un argento, ad un passo dal record assoluto di 4 ori conquistato dall'olandese Fanny Blankers-Koen ai Giochi di Londra, nel 1948."}
{"id": "1710528", "revid": "15350435", "url": "https://it.wikipedia.org/wiki?curid=1710528", "title": "Re della dinastia di Aviz", "text": ""}
{"id": "1710531", "revid": "767487", "url": "https://it.wikipedia.org/wiki?curid=1710531", "title": "Mauges", "text": "Mauges \u00e8 una piccola regione dell'ovest della Francia, situato nel dipartimento del Maine e Loira.\nEtimologia.\nLa zona del Mauges deve il suo nome al suo suolo ricco in minerali metalliferi: \"metallica regio\" o \"Pagus Medalgicus\" o \"Pagus Metallicus\" (paese del metallo) che dal latino si \u00e8 evoluto gradualmente in Mauges. Secondo una \"leggenda\" ricorrente, il nome di Mauges verrebbe da Giulio Cesare, che chiama \"MAUvaise GEnS\" che significa \"gente malvagia\", la popolazione del Mauges dell'epoca.\nGeografia.\nMauges \u00e8 situato al Sud-Est del massiccio armoricano. La regione confina a nord con i Paesi della Loira; a sud con il S\u00e8vre Nantaise; mentre a ovest e a est i limiti sono meno marcati, a est con la barriera di scisto che si estende tra Cholet e Saint-Lambert-du-Lattay e a ovest dal fiume Divatte. Il paesaggio \u00e8 composto da bocage e \u00e8 solcato da valli, in particolare quella dell'\u00c8vre e del S\u00e8vre Nantaise. Questa regione collinosa culmina con la collina \"Puy de la Garde\" e i suoi 216 metri, di Saint-Georges-des-Gardes che \u00e8 per questo il pi\u00f9 alto villaggio del Mauges. La regione del Mauges conta oggi 63 comuni, situati in un triangolo tra Nantes, Angers e Cholet.\nStoria.\nLe pi\u00f9 vecchie tracce di presenza umana risalgono a 10.000 anni A.C.: molti dolmen e menhir sono stati trovati in questa regione, in particolare a Fief Sauvin e a Saint-Macaire-en-Mauges.\nOriginariamente il Mauges comprendeva la Bretagna, unita quando Erispo\u00eb divenne re dei bretoni, l'Armorica durante il regno di Sala\u00fcn e il Bocage a sud dei Paesi della Loira (regioni che corrispondono quasi al territorio della \"Vandea Militare\"). Concludendo, una grande parte del Mauges \u00e8 collegata ad Angi\u00f2 in seguito alle conquiste di Folco III d'Angi\u00f2, conte di Angi\u00f2 che allora dipendeva dalla Bretagna e dal Poitou. \nIl Mauges si suddivide dal IX secolo tra una parte bretone tra i fiumi , Moine e Divatte ed una parte angioina situata a sud-ovest di Angi\u00f2, e a sud della Loira. Il Mauges oltre a suoi legami storici, politici e culturali con Angi\u00f2, conserva anche un'influenza poitevina a livello dialettale ed architettonico, nantese e vandeana a livello musicale, storico ed economico. \nIl Mauges \u00e8 famoso per essere stato uno dei principali teatri di guerra delle Guerre di Vandea di cui Cholet era il centro.\nNel 1789 gli abitanti del comune di Boissi\u00e8re-du-Dor\u00e9, situata sulla riva destra del fiume Divatte, non invi\u00f2 dei suoi rappresentanti a Parigi in occasione della creazione dei dipartimenti francesi, questo porter\u00e0 alla separazione del Mauges e di Angi\u00f2 e la loro unione al dipartimento della Loira Atlantica."}
{"id": "1710536", "revid": "767487", "url": "https://it.wikipedia.org/wiki?curid=1710536", "title": "Agathocles", "text": "Agathocles (abbreviato in AG) \u00e8 un gruppo grindcore belga formatosi a Mol nel 1985. \u00c8 conosciuto per la grande produzione di split EP con altri gruppi. Suonano uno stile di grindcore da loro stessi ribattezzato \"mincecore\". Secondo il cantante e membro storico del gruppo, Jan Frederickx, il mincecore \u00e8 simile al grindcore degli anno ottanta: duro, minimalista, socialmente e politicamente impegnato.\nIl gruppo milita anche per la difesa degli animali.\nLa formazione del gruppo \u00e8 cambiata diverse volte dalla sua nascita, l'unico membro originale rimasto \u00e8 Jan Frederickx (o Jan AG).\nStoria.\nAnni ottanta.\nGli Agathocles nascono a Mol, una cittadina belga della Provincia di Anversa, nelle Fiandre, ispirati ad un suono simile a quello di altri gruppi musicali quali Neos, Accursed Bludgeon, L\u00e4rm o Hellhammer. Nonostante la band non sia stata formata fino al 1985, i suoi membri originali (Jan ed Erwin) sono coinvolti nella scena underground metal e punk sin dagli inizi degli anni ottanta, incidendo compilation su musicassette e pubblicando fanzine. La maggior parte dei nastri da loro registrati nel primo anno di collaborazione sono andati persi; solo alcuni sono sopravvissuti, principalmente proprio grazie alla loro apparizione su alcune compilation dell'epoca.\nGli Agathocles incominciano con i concerti nel 1985, in queste prime esibizioni il pubblico \u00e8 ancora scarso a causa della poca diffusione del tipo di musica estrema suonata dalla band. Contemporaneamente il gruppo fa qualche apparizione in radio venendo intervistato da una stazione locale.\nNel 1987 la formazione della band si assesta, anche se temporaneamente, ed \u00e8 composta da Jan, Ronny ed Erwin. La band in questo periodo trova anche una sala prove dove poter suonare in tranquillit\u00e0, senza esser cacciata a causa del gran rumore provocato come successo nelle varie sale prove della citt\u00e0. Questo luogo \u00e8 un club giovanile a Mol, chiamato \"Jam\", dove il gruppo incide molte compilation e organizza piccoli concerti. Suonano anche con diverse band che nei futuri anni diventeranno molto famose nel panorama del metal estremo, tra le quali, Napalm Death, Pestilence e pi\u00f9 tardi Extreme Noise Terror, oltre a gruppi minori come Violent Mosquitos e Total Mosh Project.\nLe prime uscite in termini discografici degli Agathocles sono del 1988, vengono registrati lo split EP \"If This Is Gore, What's Meat Then\" con Riek Boois e la loro prima pubblicazione solista \"Cabbalic Gnosticism\", entrambi sono incisi su musicassetta. Altro materiale \u00e8 registrato in questo periodo, anche se nulla viene ancora pubblicato. In questo periodo la band ha 4 membri, Jakke si \u00e8 aggiunto alla chitarra nel dicembre dell'anno precedente, cos\u00ec da permettere a Jan di concentrarsi unicamente sulla voce.\nUn altro chitarrista, Guy, entra a far parte del gruppo un anno pi\u00f9 tardi, nel 1989, e lo split LP \"Supposed it was you\" con la band Drudge \u00e8 registrato e pubblicato su Deaf Records, cos\u00ec come diversi altri EP. Verso la fine dell'anno, la formazione cambia ancora una volta, con il bassista Ronny che lascia la band e il chitarrista Jakke che prende il suo posto.\nAnni novanta.\nUn importante cambiamento della formazione si verifica nel maggio 1990 quando Jan, stanco degli altri membri del gruppo, li allontana e trova due nuovi componenti, Domingo Smets alla chitarra e Burt Beyens alla batteria; Frederickx passa al basso. Domingo e Burt vengono entrambi dalla poco conosciuta band grindcore belga Necrosis, che ha registrato solo un demo nel 1990. Con la nuova formazione la band cessa di suonare nei dintorni di Mol, spostandosi a Zichem, citt\u00e0 del loro batterista. Diversi EP sono pubblicati nel corso dello stesso anno e, grazie alla crescente popolarit\u00e0 del gruppo, fanno concerti in Danimarca e Belgio, e partono per un mini tour con la band grindcore giapponese SxOxB.\nUlteriori cambiamenti si verificano nel corso degli anni successivi. L'ex batterista Erwin torna per un breve periodo nel 1991, stavolta al basso. Domingo Smets lascia il gruppo, riducendo la band con una formazione a tre strumenti, durante la registrazione del loro EP \"Agarchy\" nel mese di luglio. Tuttavia gli Agathocles ritornano presto ad una formazione a 4 con Chriss Ons che sostituisce Domingo Smets. \u00c8 con questa formazione che registrano l'album \"Theatric Symbolisation Of Life\". Verso la fine dell'anno, Erwin lascia di nuovo la band e viene sostituito da Dirk Vollon.\nNell'estate del 1991, gli Agathocles fanno un altro breve tour, questa volta in Germania, con la cantante Tuur proveniente dalla band Reign Of Terror. Poich\u00e9 Chriss Ons non pu\u00f2 partecipare al tour con la band, con Tuur alla voce, Jan lo sostituisce alla chitarra.\nNel maggio 1992 il chitarrista e il bassista, Chriss Ons e Dirk Vollon, abbandonano tutto per formare una propria band. Gli Agathocles trovato un nuovo chitarrista in Steve (della grindcore band Intestinal Disease), Jan Frederickx suona il basso e canta. Questa formazione registra due LP, \"Clich\u00e9?\" e \"Use Your Anger\", e il gruppo si esibisce nel suo primo concerto in Italia a Macomer, in Sardegna.\nLa band, negli anni seguenti, rimane con 3 componenti: Jan, Burt e Steve. Nel 1993 partono per un grande tour in Europa, visitando il Belgio, la Repubblica Ceca, la Slovacchia, la Germania e i Paesi Bassi, e registrano diversi split EP. Nel luglio 1994 si esibiscono in Spagna, dove registrano anche l'EP \"Mince Mongers In Barna\" nella sala prove del gruppo mincecore iberico Violent Headache. Anche il CD \"Black Clouds Determinate\" \u00e8 registrato in questo anno.\nNel 1995, gli Agathocles registrano il loro album \"Razor Sharp Daggers\" e partecipano alla compilation \"Metalopolis\", pubblicata dalla stazione radio belga Studio Brussel. In estate un nuovo chitarrista, Matty, entra nel gruppo al posto di Steve.\nAll'inizio del 1996 vanno in tourn\u00e9e in Turchia, suonando insieme alla band Radical Noise, e successivamente in Repubblica Ceca con i Malignant Tumor. Durante questo tour la band realizza un video a favore di una associazione ceca che difende i diritti degli animali. Lo stesso anno registrano l'album \"Thanks For Your Ostility\", altri split EP e una \"studio session\" nella stazione radio Studio Brussel. Un'altra esibizione viene registrata l'anno dopo, questa volta negli studi della BBC in Inghilterra, dove sono protagonisti di una \"Peel Session\", allo stesso modo di molte altre famose band grindcore. Il 1997 \u00e8 anche l'anno in cui pubblicano l'album \"Humarrogance\" (come pure diversi altri EP) e fanno un tour in Germania con i Driller Killer. In novembre la band ritorna ad essere una formazione a quattro, con l'adesione di Vince come bassista.\nLa tourn\u00e9e in Germania con i Driller Killer viene ripetuta nel 1998, prima che Matty e Vince lascino la band nel mese di giugno e Dirk rientri a farne parte come chitarrista, con Jan al basso. Questa nuova formazione, con Jan, Burt e Dirk, registra altri split EP ed intraprende un tour in Repubblica Ceca e Slovacchia. Si esibiscono anche in altri concerti con varie importanti band della scena underground come Unholy Grave, My Minds Mine e Malignant Tumor.\nAnni duemila.\nNel 2000, gli Agathocles pubblicano il loro sesto album, \"To Serve\u2026 to Protect\", distribuito dall'etichetta italiana Vacation House (poi riedito, con aggiunta di bonus tracks, dalle etichette brasiliane No Fashion HC e Heavy Metal Rock). Nel 2019 Jan partecipa al documentario per il ventennale dell'Obscene Extreme Festival in Repubblica Ceca, al quale hanno preso parte ogni anno."}
{"id": "1710537", "revid": "200568", "url": "https://it.wikipedia.org/wiki?curid=1710537", "title": "North London", "text": "La North London \u00e8 la parte pi\u00f9 a nord di Londra, in Inghilterra.\nDivisioni del Tamigi.\nPer la sua grande espansione fa parte della Grande Londra, situata a nord del Tamigi. Quest'area include la maggior parte dei centri storici, come la City of London, la East End di Londra e la West End di Londra, e buona parte della Metropolitana di Londra."}
{"id": "1710538", "revid": "287204", "url": "https://it.wikipedia.org/wiki?curid=1710538", "title": "Hymns by Johnny Cash", "text": "Hymns by Johnny Cash \u00e8 il quinto album del cantante country Johnny Cash, ed \u00e8 il suo secondo album pubblicato dalla Columbia Records.\nFu originariamente pubblicato nel maggio 1959 e poi ripubblicato nel 2002 con la versione mono di \"It Was Jesus\", tratta da un EP e priva delle armonie vocali presenti, invece, nella versione dell'album. Questa pubblicazione rappresenta il progetto di album country-gospel che Sam Phillips neg\u00f2 a Cash quando si trovava alla Sun Records."}
{"id": "1710539", "revid": "599013", "url": "https://it.wikipedia.org/wiki?curid=1710539", "title": "Jan Einar Thorsen", "text": "Biografia.\nThorsen debutt\u00f2 in campo internazionale in occasione dei Mondiali juniores di Sugarloaf 1984; tre anni dopo esord\u00ec ai Campionati mondiali a Crans-Montana 1987, dove fu 11\u00ba nella combinata, e ottenne il primo piazzamento in Coppa del Mondo, il 12 dicembre dello stesso anno in Val Gardena, chiudendo al 4\u00ba posto in discesa libera.\nAi XV Giochi olimpici invernali di , sua prima presenza olimpica, Thorsen fu 24\u00ba nella discesa libera e non complet\u00f2 il supergigante e la combinata, mentre l'anno dopo ai Mondiali di Vail 1989 si classific\u00f2 14\u00ba nella discesa libera. 5\u00ba nella discesa libera iridata di Saalbach-Hinterglemm 1991, ai XVI Giochi olimpici invernali di vinse la medaglia di bronzo nel supergigante e si classific\u00f2 5\u00ba nella discesa libera e 11\u00ba nella combinata. Nella stessa stagione in Coppa del Mondo colse il primo podio, il 1\u00ba marzo a Morioka in supergigante (3\u00ba).\nIl 5 dicembre 1992 conquist\u00f2 a Val-d'Is\u00e8re la prima vittoria nel massimo circuito internazionale, sempre in supergigante, e ai successivi Mondiali di Morioka 1993, sua ultima presenza iridata, fu 30\u00ba nella discesa libera. Ai XVII Giochi olimpici invernali di , sua ultima presenza olimpica, si classific\u00f2 10\u00ba nella discesa libera, 7\u00ba nel supergigante e 4\u00ba nello slalom gigante. Nel corso di quella sua ultima stagione agonistica in Coppa del Mondo ottenne tre podi con due vittorie (l'ultima il 17 marzo a Vail, in supergigante, fu anche il suo ultimo podio nel circuito) e si aggiudic\u00f2 la Coppa del Mondo di supergigante con 5 punti di vantaggio su Marc Girardelli; si conged\u00f2 dal Circo bianco disputando lo slalom gigante di Coppa del Mondo di Vail del 19 marzo, chiuso all'8\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1710542", "revid": "857138", "url": "https://it.wikipedia.org/wiki?curid=1710542", "title": "South East London", "text": ""}
{"id": "1710543", "revid": "834", "url": "https://it.wikipedia.org/wiki?curid=1710543", "title": "Fluorescent in situ hybridization", "text": ""}
{"id": "1710544", "revid": "113149480", "url": "https://it.wikipedia.org/wiki?curid=1710544", "title": "South London", "text": "La South London \u00e8 la parte pi\u00f9 a sud di Londra, in Inghilterra.\nDivisioni del Tamigi.\nPer la sua grande espansione, la South London fa parte della Grande Londra che \u00e8 a sud del Tamigi. Include aree di importanza storica come Southwark, Bankside e la parte marittima di Greenwich."}
{"id": "1710554", "revid": "1573940", "url": "https://it.wikipedia.org/wiki?curid=1710554", "title": "Gobiesocidae", "text": "Gobiesocidae \u00e8 l'unica famiglia del sottordine Gobiesocoidei dell'ordine Gobiesociformes.\nGeneri.\nIn questa famiglia sono riconosciuti i seguenti generi:"}
{"id": "1710555", "revid": "29244", "url": "https://it.wikipedia.org/wiki?curid=1710555", "title": "Gobiesocoidei", "text": ""}
{"id": "1710557", "revid": "29244", "url": "https://it.wikipedia.org/wiki?curid=1710557", "title": "Gobiesociformes", "text": ""}
{"id": "1710558", "revid": "416181", "url": "https://it.wikipedia.org/wiki?curid=1710558", "title": "Sofia Kyrka", "text": ""}
{"id": "1710559", "revid": "29244", "url": "https://it.wikipedia.org/wiki?curid=1710559", "title": "Gobiesocinae", "text": ""}
{"id": "1710564", "revid": "729019", "url": "https://it.wikipedia.org/wiki?curid=1710564", "title": "Lepadogaster", "text": "Lepadogaster \u00e8 un genere di pesci della famiglia Gobiesocidae."}
{"id": "1710566", "revid": "322321", "url": "https://it.wikipedia.org/wiki?curid=1710566", "title": "Michele Amatore Lobetti", "text": "Biografia.\nFiglio di una famiglia di mercanti cuneesi, Michele Amatore fece il suo ingresso in Asti il 10 giugno 1832.\nL'episcopato del nuovo vescovo fu caratterizzato dal colera del 1835 e la carestia del 1837.\nProprio in questo periodo la giunta comunale deliber\u00f2 di spostare il cimitero urbano dalla zona dei Varroni a quella esterna nei pressi della chiesetta dei SS.Apostoli, oltre il torrente Borbore.\nAngelo Brofferio descrisse il vescovo Lobetti come: \"tollerante e bonario e amante della buona cucina\".\nSi spense il 18 marzo 1840 alle ore 4,30.\nNel suo necrologio, il canonico Grimaldi lo ricorda come:\nGenealogia episcopale.\nLa genealogia episcopale \u00e8:"}
{"id": "1710570", "revid": "2091899", "url": "https://it.wikipedia.org/wiki?curid=1710570", "title": "Corriere di Siena", "text": "Il Corriere di Siena \u00e8 un quotidiano italiano locale con pagine dedicate alla citt\u00e0 di Siena e alla sua provincia, con particolare riferimento alle zone della Valdelsa senese, Colle Val d'Elsa e Poggibonsi, alla Val di Chiana, alla Val d'Arbia e alla zona dell'Amiata senese.\nSi compone in media di 32-40 pagine divise per vari settori: cronache cittadine, provincia, sport.\nLa redazione centrale \u00e8 a Perugia. Direttore \u00e8 Davide Vecchi, caporedattori Sergio Casagrande e Alfredo Doni, caposervizio dell'edizione senese \u00e8 Susanna Guarino. \nFa parte dello stesso gruppo editoriale che comprende, oltre al \"Corriere dell'Umbria\" (che \u00e8 l'antesignano delle testate del gruppo), i quotidiani del \"Corriere di Arezzo\", \"Corriere di Viterbo\", \"Corriere di Rieti\", \"Corriere della Sabina\".\nLa raccolta pubblicitaria \u00e8 affidata alla A.Manzoni &amp; C. spa di Milano."}
{"id": "1710578", "revid": "1498232", "url": "https://it.wikipedia.org/wiki?curid=1710578", "title": "Regioni della Turchia", "text": "Le regioni della Turchia (in turco: \"b\u00f6lgeler\", singolare \"b\u00f6lge\") sono suddivisioni di rilevanza geografica e statistica, non costituendo un livello di divisione amministrativa, e sono pari a 7.\nSono state definite in occasione del Primo Congresso di Geografia tenutosi ad Ankara nel 1941, in base all'omogeneit\u00e0 di condizioni climatiche del territorio corrispondente (temperatura, precipitazioni, ecc).\nCiascuna regione raggruppa pi\u00f9 province."}
{"id": "1710585", "revid": "61051", "url": "https://it.wikipedia.org/wiki?curid=1710585", "title": "Gouania willdenowi", "text": "Il succhiascoglio minore (Gouania willdenowi Risso, 1810) \u00e8 l'unica specie del genere Gouania, della famiglia Gobiesocidae.\nHabitat e distribuzione.\nEndemico del mar Mediterraneo.\nVive in acque bassissime, spesso nella zona intertidale, sotto i ciottoli. \u00c8 praticamente impossibile da vedere.\nDescrizione.\nSi riconosce dagli altri succiascogli per le pinne dorsale e anale che sono fuse con la pinna caudale come nell'anguilla e per gli occhi molto pi\u00f9 piccoli. \nIl colore \u00e8 bruno o grigiastro (talvolta rosso o arancio vivo) con macchie, fasce e marezzature di aspetto diverso da pesce a pesce. Dall'occhio partono alcune linee chiare radiali.\nRaggiunge i 6 cm.\nBiologia.\nPoco note, sembrano identiche a quelle dei Lepadogaster."}
{"id": "1710586", "revid": "36426", "url": "https://it.wikipedia.org/wiki?curid=1710586", "title": "Villa della Rinchiostra", "text": ""}
{"id": "1710588", "revid": "29244", "url": "https://it.wikipedia.org/wiki?curid=1710588", "title": "Gouania (pesce)", "text": ""}
{"id": "1710598", "revid": "1305772", "url": "https://it.wikipedia.org/wiki?curid=1710598", "title": "Ternat", "text": "Ternat \u00e8 un nome che pu\u00f2 riferirsi a due diverse localit\u00e0"}
{"id": "1710603", "revid": "773636", "url": "https://it.wikipedia.org/wiki?curid=1710603", "title": "Chiesa di San Pietro Apostolo (Isola del Giglio)", "text": "La chiesa di San Pietro Apostolo \u00e8 un edificio sacro situato sull'Isola del Giglio, nel centro comunale di Giglio Castello.\nStoria e descrizione.\nL'edificio, documentato sin dal secolo XV, si presenta attualmente nella veste sette-ottocentesca.\nDi particolare interesse \u00e8 il \"tesoro\" che proviene dalla cappella privata di papa Innocenzo XIII, che lo lasci\u00f2 al suo cappellano personale, monsignor Olimpio Miliani, gigliese, che a sua volta nel 1725 lo don\u00f2 alla chiesa di San Pietro.\nL'opera pi\u00f9 celebre \u00e8 il crocifisso di avorio, attribuito al Giambologna, o comunque a un artista nordico. Da ricordare anche alcuni reliquiari dell'inizio del Settecento: quello del \"velo della Madonna\", quello con la \"reliquia di san Giuseppe\", e quello con la reliquia di papa Urbano I; infine il pezzo maggiormente venerato: il braccio reliquiario di San Mamiliano."}
{"id": "1710604", "revid": "1442080", "url": "https://it.wikipedia.org/wiki?curid=1710604", "title": "Zaccanopoli", "text": "Zaccanopoli (\"Zaccan\u00f2puli\" in calabrese) \u00e8 un comune italiano di 701 abitanti della provincia di Vibo Valentia in Calabria. \u00c8 situato sul versante settentrionale del monte Poro. L'economia \u00e8 basata sulla produzione agricola e sugli allevamenti ovino e caprino.\nOrigini del nome.\nIl nome del paese deriva dal nome greco di famiglia \"Zagharopoulos\" oppure dal termine dialettale \"zaccanu\", ossia ovile, con il suffisso \"polis\", citt\u00e0.\nStoria.\nSimboli.\nLa descrizione dello stemma comunale \u00e8 la seguente:\nmentre quella relativa al gonfalone \u00e8:\nIl sole d'oro, il verde e le sette spighe di grano legate da un nastro rosso rappresentano l'agricoltura e i campi di cereali. L'acquasantiera riproduce quella presente nella chiesa della Madonna della Neve, che si dice provenga da Aramoni, antica citt\u00e0 che in tempi remoti sorgeva sul Monte Poro e che venne distrutta intorno al 1310. Lo stemma e il gonfalone sono stati concessi con il decreto del presidente della Repubblica del 24 marzo 2000.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 26 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nSulla comunit\u00e0 di Zaccanopoli l'antropologa Maria Minicuci ha realizzato una ricerca sulle strategie matrimoniali e le modalit\u00e0 di trasmissione del patrimonio nel 1981."}
{"id": "1710610", "revid": "773636", "url": "https://it.wikipedia.org/wiki?curid=1710610", "title": "Pieve di San Giuliano (Gavorrano)", "text": "La pieve di San Giuliano \u00e8 un edificio sacro situato nel centro storico di Gavorrano, in provincia di Grosseto.\nStoria.\nL'originaria pieve medievale risultava gi\u00e0 esistente nella seconda met\u00e0 del XII secolo, essendo citata in una bolla papale datata 1188, anno in cui rientrava nei confini pastorali della diocesi di Grosseto. Il luogo di culto risultava essere una pieve autonoma nelle \"Rationes Decimarum\" del tardo Duecento e degli inizi del Trecento, che aveva come suffraganee le varie chiese di Caldana e Ravi. Originariamente l'edificio era dedicato a San Gusm\u00e9, come si evince dal documento datato 1321 riguardante la sepoltura di Paganello Pannocchieschi. L'intitolazione a San Giuliano risale al 1529.\nLa chiesa fu ricostruita alla fine del XVIII secolo in sostituzione della precedente, eretta nello stesso luogo sulle mura della rocca, come attesta l'antica muratura del campanile in blocchi di pietra squadrata.\nL'abside e la facciata, che si presenta tripartita con un coronamento ad archetti, risalgono ad un intervento del 1927, come si pu\u00f2 leggere sull'architrave.\nDescrizione.\nL'interno.\nL'interno, diviso da pilastri in tre navate con due altari laterali settecenteschi in stucco e gesso; l'altare maggiore ospita la \"Madonna col Bambino\" di Giovanni d'Agostino, preziosa statuetta in marmo (1336 ca.).\nFra le opere pittoriche, la seicentesca \"Madonna del Buonconsiglio\", esposta entro una raffinata macchina lignea ottocentesca. Nella parete di fondo trova posto una tela settecentesca con una \"Annunciazione\" e un \"Battesimo di Cristo\", contemporaneo all'opera precedente, ma di qualit\u00e0 inferiore.\nAccanto all'ingresso \u00e8 situata la cinquecentesca acquasantiera a muro in marmo."}
{"id": "1710615", "revid": "287204", "url": "https://it.wikipedia.org/wiki?curid=1710615", "title": "Corpi di Jolly", "text": " \nI corpi di Jolly (o corpi di Howell-Jolly) sono corpuscoli tondeggianti basofili di circa 1 \u00b5m costituiti da residui di cromatina nel citoplasma degli eritrociti, sono indice di immaturit\u00e0 dell'eritrocito. Sono frequenti nei reticolociti. Aumentano in caso di splenectomia e di anemia iporigenerativa grave.. Durante la maturazione nel midollo osseo, gli eritroblasti in ritardo espellono normalmente i loro nuclei; ma, in alcuni casi, rimane una piccola porzione di DNA. La sua presenza di solito indica una milza danneggiata o assente, perch\u00e9 una milza sana normalmente filtrerebbe questo tipo di globuli rossi.\nAspetto al Microscopio Ottico.\nQuesto DNA appare come una macchia basofila (viola) sull'eritrocito (e) rosa eosinofilo su uno striscio di sangue colorato con Eosina ed ematossilina. Queste inclusioni vengono normalmente rimosse dalla milza durante la circolazione degli eritrociti, ma persisteranno in soggetti con iposplasia funzionale o asplenia.\nCause.\nI corpi di Howell-Jolly sono visti con una funzione splenica marcatamente ridotta. Le cause comuni includono asplenia (post-splenectomia) o assenza congenita di milza (sindrome da eterotassia con asplenia). Le milze vengono anche rimosse per scopi terapeutici in condizioni come sferocitosi ereditaria, trauma alla milza e autosplenectomia causata da anemia falciforme. Altre cause sono la radioterapia che coinvolge la milza, come quella usata per il trattamento del linfoma di Hodgkin.\nI corpi di Howell-Jolly sono anche osservati nell'amiloidosi, nell'anemia emolitica grave, nell'anemia megaloblastica, nella sferocitosi ereditaria e nella sindrome mielodisplastica (MDS). I corpi possono anche essere visti nei neonati prematuri.\nAnelli di Cabot.\nGli anelli di Cabot sono strutture non presenti nei globuli rossi normali, come i corpi di Jolly; gli anelli di Cabot sono delle tenui formazioni a forma di anello o di otto riconoscibili nel citoplasma di alcuni globuli rossi circolanti. Probabilmente rappresentano dei residui del fuso mitotico non correttamente eliminato nel corso della maturazione del globulo rosso.\nCollegamenti esterni.\nhttps://www.brown.edu/Courses/Digital_Path/systemic_path/heme/howelljolly.html"}
{"id": "1710616", "revid": "922800", "url": "https://it.wikipedia.org/wiki?curid=1710616", "title": "Schema (calcio)", "text": "Lo schema \u00e8, nel calcio, una tattica o strategia da applicare nel corso della partita.\nDefinizione.\nGli schemi che una squadra adotta sono collegati al modulo con cui questa scende in campo, ma possono anche dipendere dalle caratteristiche dei giocatori.\nL'allenatore - che ha studiato tali strategie oppure ne \u00e8 l'ideatore - trasmette ai calciatori i concetti con cui applicare lo schema.\nTipologia.\nGli schemi sono strettamente correlati all'impostazione tattica della squadra; per esempio, se si applica una strategia offensiva, la rosa sar\u00e0 composta - in prevalenza - di attaccanti."}
{"id": "1710619", "revid": "773636", "url": "https://it.wikipedia.org/wiki?curid=1710619", "title": "Oratorio del Santissimo Sacramento (Gavorrano)", "text": "L'oratorio del Santissimo Sacramento \u00e8 un edificio sacro situato a Gavorrano, nella provincia di Grosseto, in Toscana.\nStoria e descrizione.\nFu inizialmente dedicato ai Santi Cosma e Damiano e successivamente alla Nativit\u00e0 di Maria.\nL'edificio, risalente al secolo XIV, \u00e8 dotato di una facciata ottocentesca con due finestroni ed un oculo centrale, l'interno a navata unica con volta a botte \u00e8 ora privo di opere; dalle visite pastorali risulta che fino al 1782 era riccamente arredato."}
{"id": "1710626", "revid": "773636", "url": "https://it.wikipedia.org/wiki?curid=1710626", "title": "Chiesa di San Leonardo (Ravi)", "text": "La chiesa di San Leonardo \u00e8 un edificio sacro situato a Ravi, nel comune di Gavorrano.\nStoria.\nLa chiesa parrocchiale di Ravi \u00e8 attestata fin dalla seconda met\u00e0 del XV secolo. Il luogo di culto \u00e8 stato profondamente ristrutturato nel corso dei secoli: sostanziale \u00e8 stato l'intervento del 1810, quando \u00e8 stato ampliato e dotato di una nuova facciata in stile neoclassico."}
{"id": "1710635", "revid": "773636", "url": "https://it.wikipedia.org/wiki?curid=1710635", "title": "Chiesa di San Biagio (Caldana)", "text": "La chiesa di San Biagio \u00e8 un edificio sacro situato a Caldana, nel comune di Gavorrano in provincia di Grosseto.\nStoria.\nL'edificio venne costruito, in questa localit\u00e0 poco distante dalle cave di marmo detto \"portasanta\", nel XVI secolo, su probabile impianto duecentesco, con facciata attribuita alla scuola dell'architetto rinascimentale Antonio da Sangallo il Vecchio. Nel 1828 fu costruito il campanile e nel 1970 tutta la struttura ha subito un notevole intervento di restauro.\nDescrizione.\nEsterno.\nLa facciata, di notevole pregio, \u00e8 stata avvicinata alla progettazione di Antonio da Sangallo il Vecchio, cogliendone le somiglianze con l'omonima chiesa di Montepulciano. Essa si presenta ripartita in due ordini sormontati da un frontone che reca, al centro, lo stemma della famiglia Agustini, patrona della chiesa.\nInterno.\nNell'interno, a una navata, due tele raffiguranti \"San Luca con la Madonna e il Bambino e l'Assunzione della Vergine\", attribuibili ad artisti senesi della prima met\u00e0 del XVII secolo, e l'affresco dell'altare maggiore di Giuseppe Nicola Nasini con \"San Biagio e san Guglielmo in adorazione del Crocifisso\"."}
{"id": "1710637", "revid": "834", "url": "https://it.wikipedia.org/wiki?curid=1710637", "title": "Toe (Oceanine)", "text": ""}
{"id": "1710639", "revid": "773636", "url": "https://it.wikipedia.org/wiki?curid=1710639", "title": "Oratorio di Sant'Antonio da Padova (Caldana)", "text": "L'oratorio di Sant'Antonio da Padova \u00e8 un edificio religioso situato a Caldana, nel comune di Gavorrano in provincia di Grosseto.\nStoria.\nL'oratorio \u00e8 stato costruito nel 1670 per volere del conte Annibale Bichi.\nDescrizione.\nLa facciata, animata da quattro lesene sormontate da un architrave, \u00e8 frutto di un intervento ottocentesco; nell'interno a navata unica spicca l'altare maggiore eretto in gesso e stucco nel 1678 seguendo stilemi classicheggianti dal capomastro luganese Domenico Notari. Le cornici in stucco, ai lati dell'altare maggiore, racchiudono due piccoli dipinti seicenteschi d'ambito senese: quello di sinistra presenta l'\"Apparizione della Madonna, di Cristo, di sant'Antonio da Padova e di san Biagio a san Guglielmo in preghiera\"; quello di destra raffigura un tema tipicamente controriformato, l\"'Angelo custode con il Bambino Ges\u00f9 che contempla gli strumenti della Passione\"."}
{"id": "1710641", "revid": "15351497", "url": "https://it.wikipedia.org/wiki?curid=1710641", "title": "Carl Cori", "text": ""}
{"id": "1710642", "revid": "219110", "url": "https://it.wikipedia.org/wiki?curid=1710642", "title": "Acquedotto Mediceo (Pisa)", "text": "L'Acquedotto Mediceo \u00e8 un antico acquedotto attivo tra il XVII e il XX secolo che attraversa la campagna da Asciano Pisano a Pisa.\nAncora oggi le acque della Valle delle Fonti, con le prese medicee ancora funzionanti, sono trasportate verso Pisa tramite delle moderne tubature passanti sotto terra a fianco dell'acquedotto.\nStoria.\nPisa ebbe gi\u00e0 in epoca romana un suo acquedotto che portava l'acqua dalla localit\u00e0 Caldaccoli, appena fuori dall'abitato di San Giuliano Terme, alle terme romane cittadine. Dopo la sua dismissione per almeno mille anni Pisa torn\u00f2 ad usare l'acqua di pozzo anche se presentava diversi problemi di purezza e salubrit\u00e0 a causa del terreno paludoso. La maggior parte della popolazione a causa di ci\u00f2 soffriva di cachessia, problema evidenziato anche dal filosofo francese Michel de Montaigne di passaggio da Pisa nel 1500.\nPer risolvere il problema, gi\u00e0 Cosimo I de' Medici fece iniziare la progettazione di una condotta sotterranea che captasse le fonti di Asciano Pisano e le portasse direttamente dentro le mura della citt\u00e0. Purtroppo il progetto non ebbe buoni risultati, per cui si opt\u00f2 per un acquedotto a archi, pi\u00f9 costoso ma pi\u00f9 funzionale. La nuova costruzione inizi\u00f2 su iniziativa del granduca Ferdinando I de' Medici, che ne affid\u00f2 il progetto all'architetto Raffaello Zanobi di Pagno tra il 1588 e il 1592. Nel 1594, in seguito a malattia, subentr\u00f2 alla direzione del progetto l'architetto Andrea Sandrini, che dovette sistemare la condotta a causa di un errore di progettazione che faceva ristagnare l'acqua non facendola arrivare a Pisa, complet\u00f2 il tutto nel 1613 sotto il granducato di Cosimo II de' Medici.\nPer il finanziamento dell'opera vennero usati i proventi dalla tassa sul sale e fu messo in vendita il legno dei pini abbattuti.\nNel 1632 vennero fatte alcune opere di restauro come i contrafforti per rendere pi\u00f9 stabili i pilastri, la pulizia delle canalette, la riparazione degli schianti e alcuni archi ricostruiti pi\u00f9 alti per migliorare la pendenza. \nFrancesco Fontani in \"Viaggio pittorico della Toscana\" nel 1800 cos\u00ec descrisse l'acquedotto: \u00ab\"La magnificenza di cotal fabbrica non ha che da invidiare alle grandiose opere dei Romani, e se mancano in esso quegli accessorj di ornato esteriore che negli antichi edifizj sogliono per ordinario comparire, la nobile semplicit\u00e0 con cui sono condotti gli archi e i pilastri di questo, compensa ampiamente quel pi\u00f9 che desiderare alcuno mai vi potesse\"\u00bb. \nIl 14 agosto 1846 l'acquedotto ebbe alcuni danni per via di un importante terremoto avente come epicentro le Colline Pisane. Furono eseguiti dei lavori di restauro nel tratto dove l'acquedotto supera il fosso della Vicinaia, eliminando gli archi evidentemente danneggiati ed obliqui rispetto alla strada e ricostruendo gli archi ortogonalmente alla strada migliorandone anche la circolazione. \nNel 1890 vennero eseguiti dal Comune di Pisa vari lavori per aumentare la portata e migliorare la qualit\u00e0 delle acque dell'acquedotto, in particolare vennero escluse le polle che si intorbidivano facilmente e vennero captate altre fonti da Agnano e dalla localit\u00e0 Ragnaia.\nL'acquedotto fu attivo per circa tre secoli, fino al XX secolo, quando ormai la portata dell'acqua non era pi\u00f9 sufficiente a soddisfare le esigenze della citt\u00e0 sempre pi\u00f9 in crescita. Nel 1925 fu infatti aperto il nuovo acquedotto di Filettole che da solo poteva garantire l'approvvigionamento idrico della citt\u00e0, delle frazioni limitrofe e anche parte della citt\u00e0 di Livorno.\nL'ultimo uso conosciuto dell'acquedotto Mediceo fu durante la seconda guerra mondiale, dove nel 1943 era l'unico funzionante.\nAncora oggi l'acqua della Valle delle Fonti raggiunge la citt\u00e0 di Pisa, seppur con moderne tecnologie.\nPercorso.\nL'acquedotto parte dalla Valle delle Fonti dove sono presenti molte prese d'acqua, realizzate a pi\u00f9 riprese, e che intercettano le varie fonti che alimentano il torrente Zambra. Le acque venivano quindi raccolte in piccole cisterne per filtrarle e purificarle, prima con ciottoli di varia grandezza, poi con sabba ed infine passavano per un letto di carboni attivi. Da l\u00ec, gran parte dell'acqua purificata proseguiva il suo percorso verso valle, mentre una piccola parte entrava nel \"Cisternone\". Il \"Cisternone Mediceo\" \u00e8 una grande vasca limaria (dove avveniva il processo di sedimentazione), aveva una capienza di 366 metri cubi d'acqua e in caso di intorbidamento d'acqua poteva garantire circa 6-8 ore di autonomia al sistema.\nL'acqua proseguiva alla \"Casa del Fontaniere\", il fontaniere aveva il compito di controllare il corretto funzionamento del sistema di presa dell'acqua, la quantit\u00e0 d'acqua da immettere nell'acquedotto e decidere quando, a causa dell'intorbidamento delle acqua, era il caso di deviare le acque nel vicino torrente Zambra e usare quelle conservate del Cisternone. Dalla Casa del Fontaniere partiva un altro tratto in galleria verso il bottino \"della Guglia\", dove anche oggi \u00e8 presente la prima fontanella. Qui si congiungono altri rami dell'acquedotto, realizzati nel XIX secolo per aumentare la portata. L'ultima parte sotterranea ha quindi termine presso il bottino di San Rocco, dove l'acqua viene incanalata fuori terra su archi a leggera pendenza.\nLungo tutto il percorso sono presenti diverse fontanelle e caselli idrici (o stazioni), quest'ultimi manufatti venivano utilizzati per la decantazione e per distribuire parte dell'acqua a privati. Se ne possono riconoscere almeno quattro, uno ad Asciano all'angolo tra via Possenti e via del Condotto, uno in aperta campagna presso Via Vincenzo Bellini, quindi il penultimo presso Via di Pratale e l'ultimo all'angolo di Via Angelo Battelli, l'unico tra questi restaurato nel 2007 e riportato all'antico splendore.\nDopo un percorso di circa 6 chilometri sostanzialmente rettilineo, gli archi arrivano alle mura di Pisa in Piazza delle Gondole. Qui \u00e8 presente una cisterna da dove l'acqua veniva poi incanalata in condutture sotterranee per alimentare le varie fontane presenti in citt\u00e0, tra quelle pi\u00f9 conosciute, la fontana dei Putti in Piazza dei Miracoli e la fontana sotto la Statua di Cosimo I in Piazza dei Cavalieri. Altre fontane alimentate dall'acquedotto, ancora esistenti, sono quella di piazza delle Gondole, della piazzetta Tongiorgi, piazza Martiri della Libert\u00e0, piazza delle Vettovaglie, piazza Alessandro D'Ancona, piazza Cairoli, piazza San Luca, e altre minori.\nDescrizione.\n\u00c8 composto da 954 archi equidistanti e decrescenti, edificati con mista di pietrame e laterizi alternati in modo da regolarizzarne la struttura. Le basi di fondazione degli archi sono basati da tronchi di pini interrati. La canalina dove passava l'acqua fu realizzata in terra cotta e sopra di essa vi sono lastre di pietra per evitare il riscaldamento dell'acqua da parte del sole e per evitare l'introduzione di sporcizia.\nLungo l'acquedotto, nel tratto che collega Asciano a Pisa, \u00e8 presente una pista ciclopedonale parzialmente rilevata sul tracciato della vecchia Via dei Condotti, deviata negli anni 80.\nDistribuzione dell'acqua.\nGrazie alla costruzione dell'acquedotto furono costruite diverse fontane nella citt\u00e0, cos\u00ec che la popolazione smise di approvvigionarsi dai pozzi, i quali non godevano di buona qualit\u00e0. La distribuzione dell'acqua lungo le arcate dell'acquedotto avveniva grazie a bottini idraulici che distribuivano l'acqua per scopi rurali, mentre all'interno della citt\u00e0 l'acqua proseguiva con tubature sotterranee sia a fontane pubbliche che ad utenze private, come la condotta \"della Religione\", in uso ad esclusiva discrezione dell'Ordine dei Cavalieri di Santo Stefano.\nLa prima fontana che incontriamo in citt\u00e0 \u00e8 quella di piazza delle Gondole, un tempo posta a ridosso di una cisterna non pi\u00f9 esistente. La fontana, capostipite dell'acquedotto, \u00e8 riccamente decorata in stile neoclassico in marmo bianco di San Giuliano, presenta in alto lo stemma dei Medici-Lorena e in basso due mascheroni, uno con funzioni ornamentali dove l'acqua scorreva continua traboccando in una mensola, mentre il mascherone in basso veniva usato dalla popolazione.\nAltre fontane del quartiere di San Francesco sono situate in piazza D'Ancona, piazza San Luca, in via San Francesco (rimane un solo riquadro), piazza Cairoli e piazza Martiri della libert\u00e0 (serviva il convento preesistente, quella attuale \u00e8 una fontana ottocentesca di Alessandro Gherardesca). Nel quartiere di Sant'Anna troviamo una fontana in piazzetta Tongiorgi accanto alla chiesa di San Giuseppe, in piazza delle Vettovaglie, nel cortile del palazzo arcivescovile, sul lungarno davanti Palazzo Reale (scomparsa) e nel Giardino dei Semplici (primo orto botanico della citt\u00e0, non pi\u00f9 esistente). Per completare troviamo le due fontane pi\u00f9 conosciute, quella \"dei Putti\" in Piazza dei Miracoli, opera di Giuseppe Vacc\u00e0 e di Giovanni Antonio Cybei e la \"fontana del Gobbo\" di piazza dei Cavalieri posta davanti al piedistallo della statua di Cosimo I.\nLo storico quartiere Kinzica fu collegato all'acquedotto intorno al 1619 con una condotta che da piazza Cairoli passava dal ponte vecchio (al posto dell'attuale Ponte di Mezzo), da l\u00ec alimentava le fontane di Logge dei Banchi, una vicino al chiesa di Santa Maria della Spina (scomparsa) e quella in piazza San Martino.\nConservazione.\nAttualmente lo stato di conservazione dell'acquedotto in tutto il suo tracciato \u00e8 vario ma mediamente scarso. In dettaglio molte aree dell'acquedotto sono lasciate abbandonate a se stesse, senza alcun intervento fine ad assicurarne la conservazione nel tempo, cos\u00ec da risultarne compromessa la stabilit\u00e0 statica in alcuni punti. Molti archi hanno infatti una pendenza che arriva a 12\u00b0 e presentano vistose crepe.\nIn vari punti dove l'acquedotto \u00e8 crollato o artificialmente interrotto per questioni di viabilit\u00e0, presenta mozziconi in evidente stato precario uniti da mezzane interrotte. Anche i diaframmi in muratura costruiti per mantenere la stabilit\u00e0 statica in alcuni punti sono attualmente dissociati dagli archi di alcuni centimetri.\nL'unico restauro degno di nota \u00e8 quello effettuato dall'Istituto Tecnico Industriale \"Leonardo da Vinci\" di Pisa presso il casello idraulico di via Battelli grazie al progetto \"La Scuola Adotta un Monumento\".\nIn anni recenti il Comune di Pisa ha portato a termine il restauro del \"Cisternone\", l'elemento di maggiore rilievo architettonico, costituito in facciata da un timpano triangolare e lesene laterali. Questo aveva la funzione di stoccaggio delle acque da utilizzare in caso di intorbidamento per eventi meteorici di notevole intensit\u00e0. Da qui, una galleria sotterranea adduceva l'acqua fino al bottino di San Rocco. L'intervento di riqualificazione del Cisternone di Asciano ha previsto l'installazione, all'interno della vasca in pietra, di un grande plastico rappresentativo dei monti e della pianura pisana cos\u00ec come essa si presentava all'epoca della realizzazione dell'opera idraulica."}
{"id": "1710655", "revid": "1123126", "url": "https://it.wikipedia.org/wiki?curid=1710655", "title": "Legge di Mos\u00e8", "text": ""}
{"id": "1710658", "revid": "320578", "url": "https://it.wikipedia.org/wiki?curid=1710658", "title": "Museo Civico di Arte Antica di Torino", "text": ""}
{"id": "1710669", "revid": "287204", "url": "https://it.wikipedia.org/wiki?curid=1710669", "title": "Songs of Our Soil", "text": "Songs of Our Soil \u00e8 il sesto album del cantante country Johnny Cash ed \u00e8 il terzo pubblicato dalla Columbia Records. Fu originariamente pubblicato il settembre 1959 ed \u00e8 stato ristampato il 27 agosto 2002 con due bonus track, \"I Got Stripes\" e \"You Dreamer You\", due singoli del 1959.\nIl disco.\nGran parte dei brani presenti nell'album trattano di morte: \"The Man On the Hill\" si conclude con l'eventualit\u00e0 della morte dei contadini in seguito ad un grave periodo di carestia, \"Hank and Joe and Me\" parla di tre cercatori d'oro che si avventurano nel deserto in cerca del prezioso metallo e muoiono di sete, \"Clementine\" narra di un promesso sposo che viene ucciso da un suo conoscente geloso del suo imminente matrimonio, \"The Great Speckled Bird\" parla della venuta del Signore il giorno del giudizio, \"The Caretaker\" parla di un anziano che si \u00e8 isolato dal mondo e si rammarica del fatto che nessuno pianger\u00e0 per lui quando morir\u00e0, \"Don't Step on Mother's Roses\" narra della morte di due coniugi a distanza di qualche anno l'uno dall'altro, \"My Grandfather's Clock\" \u00e8 un traditional che narra di un orologio che smette inspiegabilmente di funzionare in seguito alla morte del proprietario.\nI brani \"Five Feet High and Rising\", che narra della disastrosa inondazione che sub\u00ec la fattoria dove Johnny Cash visse la sua infanzia, e \"Old Apache Squaw\", un'anziana pellerossa che minaccia di uccidere il prossimo uomo bianco che incontrer\u00e0, parlano indirettamente di morte. \"Drink to Me\" \u00e8, invece, una canzone romantica, rielaborazione di Cash del classico country \"Drink with me Only with Thine Eyes\", anche \"I Want to Go Home\" \u00e8 la rielaborazione del classico \"Sloop John B.\", famosa la versione dei Beach Boys. L'album si conclude con \"It Could Be You (Instead of Him)\", breve discorso, di semplice filosofia, sulla Grazia di Dio."}
{"id": "1710670", "revid": "79968", "url": "https://it.wikipedia.org/wiki?curid=1710670", "title": "La maja vestida", "text": ""}
{"id": "1710671", "revid": "110157", "url": "https://it.wikipedia.org/wiki?curid=1710671", "title": "Bel\u00e9m do Brejo do Cruz", "text": "Bel\u00e9m do Brejo do Cruz \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710672", "revid": "767487", "url": "https://it.wikipedia.org/wiki?curid=1710672", "title": "Brejo do Cruz", "text": "Brejo do Cruz \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710673", "revid": "110157", "url": "https://it.wikipedia.org/wiki?curid=1710673", "title": "Brejo dos Santos", "text": "Brejo dos Santos \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710675", "revid": "1305772", "url": "https://it.wikipedia.org/wiki?curid=1710675", "title": "Running", "text": "Running (da \"(to) run\" = correre, in inglese) pu\u00f2 riferirsi a:"}
{"id": "1710676", "revid": "110157", "url": "https://it.wikipedia.org/wiki?curid=1710676", "title": "Catol\u00e9 do Rocha", "text": "Catol\u00e9 do Rocha \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710677", "revid": "287204", "url": "https://it.wikipedia.org/wiki?curid=1710677", "title": "Riacho dos Cavalos", "text": "Riacho dos Cavalos \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710679", "revid": "767487", "url": "https://it.wikipedia.org/wiki?curid=1710679", "title": "S\u00e3o Jos\u00e9 do Brejo do Cruz", "text": "S\u00e3o Jos\u00e9 do Brejo do Cruz \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710680", "revid": "94559632", "url": "https://it.wikipedia.org/wiki?curid=1710680", "title": "S\u00e3o Bento", "text": ""}
{"id": "1710681", "revid": "713168", "url": "https://it.wikipedia.org/wiki?curid=1710681", "title": "Operazione Kathleen", "text": "Il Piano Artur od Operazione Kathleen fu un piano militare per l'invasione dell'Irlanda del Nord stabilito da Stephen Hayes, il delegato facente funzione Capo di Stato Maggiore dell'IRA o Irish Republican Army nel 1940.\nIl \"Piano Kathleen\" fu il nome in codice dato dall'agente dell'Abwehr Hermann G\u00f6rtz. Da considerare che altri documenti tedeschi riferiscono che tale operazione fu denominata \"Piano Artus\". Il \"Piano Artur\" o \"Kathleen\" \u00e8 frequentemente confuso con l'operazione Gr\u00fcn, il piano militare tedesco per invadere l'Irlanda risalente al 1940.\nContesto immediato.\nI membri dell'IRA speravano che il piano d'invasione avrebbe portato alla fine della divisione politica tra Stato libero d'Irlanda o \u00c9ire e l'Ulster sotto l'amministrazione britannica e quindi alla riunificazione dell'isola d'Irlanda. Il piano fu scritto da un volontario dell'IRA chiamato Liam Gaynor agli inizi del 1940, qualche tempo prima dell'invio di tale piano alla Germania nazista via corriere.\nHayes aveva una ragione per inviare copia del piano alla Germania, in quanto ricercava l'assistenza tedesca per le future operazioni dell'IRA in Irlanda, cercando anche di stabilire una collaborazione tra l'IRA e l'Abwehr, il servizio segreto tedesco, per cercare di assicurarsi il rifornimento di armi e l'invio di finanziamenti in moneta. Il corriere scelto per trasportare tale piano in Germania fu un uomo d'affari di Dublino che aveva il padre tedesco e la madre irlandese e che rispondeva al nome di Stephen Carroll Held. Held simpatizzava per l'IRA. Held partiva per la Germania e vi arrivava il 20 aprile 1940. I suoi primi contatti con l'Abwehr in Irlanda li tenne con Oscar Pfaus. A Berlino Held si incontr\u00f2 con il direttore di sezione dell'Abwehr Kurt Haller. \nDopo aver completato la sua missione in Germania ovvero dopo aver consegnato il piano ed un invito di Hayes per un ufficiale tedesco da essere inviato in Irlanda, Held ritornava in Irlanda due giorni dopo. L'Abwehr II sul suo diario cos\u00ec riferiva testualmente in data 20 aprile 1940:\n\"Un emissario personale del capo degli agenti irlandesi, Jim \"Seamus\" O'Donovan, era arrivato in Germania.\"\nE in data 24 aprile 1940 cos\u00ec riportava tale diario dell'Abwehr:\n\"Il rappresentante inviato dall'Irlanda in Germania ripartiva dopo essersi accordato per il piano il 23 aprile per il Belgio per via segreta.\"\nDettagli del \"Piano Kathleen\" o \"Artus\".\nIl \"Piano Kathleen\" consisteva in una mappa, in cui era suggerito la zona dello sbarco tedesco, nelle vicinanze di Derry, e dove doveva essere effettuato un assalto anfibio. Lo scopo del piano era la conquista del Nord Irlanda in concomitanza con una insurrezione dell'IRA con l'aiuto di forze tedesche. Mentre l'IRA si doveva concentrare nella contea di Leitrim ai confini tra le due Irlande per muovere verso Lough Erne e Upper Lough Erne, le truppe tedesche arrivavano sull'Irlanda del Nord. Gli irlandesi cos\u00ec descrivevano il piano:\n\"Il piano prevedeva uno sbarco come testa di ponte a Derry e la successiva conquista dell'Ulster con l'assistenza dell'IRA. L'IRA pianificava un'offensiva terrestre iniziando dalla contea di Leitrim con un'avanzata verso Lower e Upper Lough Erne con lo scopo di distruggere tutte le forze britanniche presenti in Nord Irlanda. Il piano prevedeva un impiego di circa 50.000 soldati tedeschi\".\nMentre l'Abwehr e il Ministero degli Esteri tedesco prevedeva una maggior preparazione e cura nell'attacco tedesco in Ulster. Da riferire che Kurt Student aveva presentato un piano simile a Hitler nel gennaio 1941 che includevano l'uso di paracadutisti tedeschi sul monte Divis e a Lisburn in combinazione con un assalto anfibio su Lough Swilly a Magilligan Point. G\u00f6rtz fu trovato con i dettagli del \"Piano Kathleen\" quando fu catturato dalla \"Garda Siochana Special Branch\" irlandese.\nConseguenze del \"Piano Kathleen\".\nIl \"Piano Kathleen\" fu inviato in Germania nell'aprile 1940, e arrivava due settimane prima che G\u00f6rtz fosse stato paracadutato in Irlanda il 5 maggio come parte dell'\"Operazione Mainau\". Prima della sua partenza, G\u00f6rtz veniva istruito nel prendere contatti con l'IRA per avere un'idea circa la forza dell'IRA, e sulla fattibilit\u00e0 di tale piano. Quindi discuteva del piano con Hayes. Le discussioni tra G\u00f6rtz e Hayes furono del tutto improduttive. Hayes e G\u00f6rtz avevano iniziato i negoziati il 17 maggio, a casa di Stephen Held. Prima di questo incontro G\u00f6rtz aveva probabilmente avuto un altro incontro con Seamus O'Donovan che lo aveva informato sullo status e sulla situazione interna all'IRA. In quell'incontro, Hayes riferiva la forza dell'IRA e G\u00f6rtz cos\u00ec riportava: \"5000 erano membri, di cui 1500 erano stazionati in Nord Irlanda; poi c'erano altri 10.000 irlandesi nel nord e 15.000 irlandesi del sud, nel caso di una rivolta armata nel Nord Irlanda.\"\nIn quell'incontro G\u00f6rtz affermava che le direttive di Hayes erano di cessare tutte le operazioni nell'\u00c9ire e di concentrarle nel Nord Irlanda. G\u00f6rtz riferiva poi che Hayes gli aveva detto che aveva avuto un contatto con un rappresentante del governo dell'\u00c9ire tramite un prete, tale Padre O'Hara, e che si aveva l'intenzione di incorporare la struttura para-militare dell'IRA con l'\"Irish Defence Forces\". Inoltre Hayes rifer\u00ec che non aveva armi per azioni previste su larga scala dal \"Piano Kathleen\".\nL'IRA, per la sua campagna nel nord Irlanda da effettuarsi tra il settembre e il dicembre 1942, richiedeva un totale di 12 tonnellate di armi ed esplosivi. G\u00f6rtz in seguito riferir\u00e0 che aveva sempre discusso di quell'argomento, e che lavor\u00f2 nei dettagli per il trasporto e lo sbarco delle armi in Irlanda.\nCattura del piano.\nIl 22 maggio 1940 l'abitazione di Held fu visitata e gli agenti irlandesi del Garda trovarono il paracadute di G\u00f6rtz e le carte relative al \"piano Kathleen\". G\u00f6rtz per\u00f2 riusciva a non farsi arrestare, rimanendo fuggitivo per altri 18 mesi. Gli agenti del Garda irlandesi trovarono, durante tale perquisizione, una macchina da scrivere e un dossier contenente dettagli militari su porti, aeroporti, ponti, strade e punti del presunto sbarco tedesco, oltre alla distribuzione delle forze armate irlandesi del \"Irish Defence Forces\".\nHeld rifer\u00ec che G\u00f6rtz era stato introdotto a Dublino assumendo il nome in codice di \"Heinrich Brandy\". Inoltre fu arrestata la moglie di Francio Stuart, Iseult Stuart, per essere sospettata di aver collaborato con G\u00f6rtz, alias \"Heinrich Brandy\". Il \"Piano Kathleen\" o \"Artur\" cos\u00ec di fatto saltava.\nIl piano di Kurt Student del 1941.\nDurante l'udienza con Hitler, il generale Kurt Student, comandante dell'11\u00ba Corpo aerotrasportato, discuteva del \"Piano Kathleen\" per la presa dell'Irlanda del Nord, e lasciare l'\u00c9ire uno stato neutrale. La discussione si tenne al Berghof \u2013 Obersalzberg. Student inoltre suggeriva l'opzione di un attacco diversivo nel nord Irlanda che doveva coincidere con lo sbarco tedesco lungo le coste meridionali dell'Inghilterra, con lo scopo di aumentare la confusione tra le file dell'Alto comando militare inglese.\n\"...a seguito di una lunga discussione sulla questione relativa alla posizione dello stato libero d'Irlanda\", cos\u00ec Hitler affermava: \"la neutralit\u00e0 dell'Irlanda deve essere rispettata. Un neutrale stato libero d'Irlanda ha un grande valore, per questo Noi vogliamo che l'\u00c9ire rimanga neutrale.\"\nStudent suggeriva che la miglior data per l'operazione doveva essere in aprile, data del 25\u00ba anniversario dell'indipendenza d'Irlanda avvenuta nella Pasqua del 1916. Il suo piano prevedeva l'impiego di 20.000 paracadutisti e 12.000 truppe aerotrasportate da lanciare durante le ore notturne in varie aeree dell'Irlanda del Nord. La prima ondata, che comprendeva la pi\u00f9 importante forza, doveva atterrare nel triangolo compreso tra il nord di Lough Neagh e il monte Divis intorno a Belfast, catturando i campi della RAF di Aldergrove, Langford Lodge e Nutts Corner.\nA quel tempo, poi una seconda ondata di paracadutisti dovevano atterrare vicino Lisburn per distruggere gli aerei nell'aeroporto di Long Kesh e tagliare la strada e la linea ferroviaria tra Belfast e il sud. Student prevedeva anche il lancio sulle montagne di Mourne e le Sperrins per aumentare la confusione. Squadroni da caccia della Luftwaffe sarebbero dovuti atterrare e catturare tali aeroporti.\nHitler non prese una decisione immediata sulla questione e Student ebbe un colloquio con il Reichsmarshall Hermann G\u00f6ring, il quale gli rifer\u00ec che il F\u00fchrer non voleva un'invasione della Gran Bretagna. Cos\u00ec nel maggio 1941 tali reparti di paracadutisti e di truppe aerotrasportate verranno impiegate nella \"Operazione Mercurio\" per la presa dell'isola di Creta."}
{"id": "1710694", "revid": "1305772", "url": "https://it.wikipedia.org/wiki?curid=1710694", "title": "Real Life", "text": "Significato.\nReal life \u00e8 un'espressione inglese che significa \u201cvita reale\u201d."}
{"id": "1710695", "revid": "115454366", "url": "https://it.wikipedia.org/wiki?curid=1710695", "title": "Bom Sucesso", "text": ""}
{"id": "1710696", "revid": "287204", "url": "https://it.wikipedia.org/wiki?curid=1710696", "title": "Bom Sucesso (Para\u00edba)", "text": "Bom Sucesso \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710697", "revid": "287204", "url": "https://it.wikipedia.org/wiki?curid=1710697", "title": "Lagoa (Para\u00edba)", "text": "Lagoa \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710698", "revid": "110157", "url": "https://it.wikipedia.org/wiki?curid=1710698", "title": "S\u00e3o Bento (Para\u00edba)", "text": "S\u00e3o Bento \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha.\nStoria.\nAlla fine del XIX secolo, le rive del Rio Piranhas vivevano nella regione conosciuta come un gentiluomo \"Catonho\" con la sua famiglia e alcuni residenti della sua fattoria conosciuta come Rattlesnake. Poco dopo, ha trascorso un prete dal nome sconosciuto alla citt\u00e0 di Pombal (Para\u00edba), che celebrare la festa del Rosario, che avrebbe battezzato il luogo di San Benedetto, dovuto quasi essere stato morso da un serpente, rimanendo fino ad oggi. Catonho morire, suo figlio, e suo cugino Manuel Vieira Pinto Leandro, propriet\u00e0 confinante, ha iniziato il lavoro di sviluppo con l'obiettivo di aumentare del nucleo, raggruppando i residenti e il numero crescente di abitanti.\nCome di Betlemme Bog Croce e San Giuseppe della Croce Heath, San Benedetto aveva loro terra appartenente alla Croce Heath. Durante i primi anni di fondazione, Benedetto ha cominciato a progredire gi\u00e0 con alcune amache di produzione artigianali. Con abbastanza offerta di lavoro gi\u00e0 sentito la necessit\u00e0 di spegnere il brughiera con la Croce. Infine il 29 aprile 1959, dopo varie manifestazioni e buon senso, era la sua emancipazione politica con la legge 2073, scritto dal Rappresentante dello Stato Tertulliano de Brito, pubblicato sulla Gazzetta Ufficiale in Para\u00edba. Successivamente la contea trasposto nuovi orizzonti.\n\u00c8 stato scelto come patrono del luogo di San Sebastian e in suo onore, costruita una cappella, completata nel 1889 La Chiesa ha una campana donata dai due amici fondatori, che \u00e8 presente dalla maestosit\u00e0 del suo sound. La prima messa \u00e8 stata celebrata da don Emidio Cardoso nello stesso anno di completamento della Chiesa.\nGeografia fisica.\nSituato nel entroterra di Paraiba, \u00e8 limitata a sud-ovest con il comune di Paulista / PB, a ovest di Horse Creek con / PB, con Heath a nord della Croce / PB, giardino nord-est con Piranhas / RN e ad est di Sierra nero del Nord / RN.\nLa contea \u00e8 incluso nella zona geografica coperta dalla regione semi-arida del Brasile, definito dal Ministero dell'Integrazione Nazionale nel 2005. Questa demarcazione ha come criterio la pioggia, l'indice di aridit\u00e0 e siccit\u00e0 rischio.\nIdrografia.\nS\u00e3o Bento \u00e8 attraversata dal Rio Piranhas / Rio Acu, questa perenne da stramazzo COREMAS Madre / acqua. Il Rio Piranhas / Acu, oltre a servire per l'uso vitale e divertimento, \u00e8 indispensabile per l'industrializzazione tessile, dal momento che tutte le industrie contee richiedono molta acqua per la tintura dei filati utilizzati nella fabbricazione di amache e articoli genere."}
{"id": "1710703", "revid": "110157", "url": "https://it.wikipedia.org/wiki?curid=1710703", "title": "Jeric\u00f3 (Brasile)", "text": "Jeric\u00f3 \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Catol\u00e9 do Rocha."}
{"id": "1710707", "revid": "729019", "url": "https://it.wikipedia.org/wiki?curid=1710707", "title": "Ferrovia Schio-Rocchette", "text": "La ferrovia Schio-Rocchette era una ferrovia a scartamento ridotto dell'Alto vicentino che collegava Schio e la Provincia di Vicenza con Rocchette, ai piedi dell'Altopiano dei sette comuni. \u00c8 stata dismessa nel 1949 e in seguito demolita.\nStoria.\nVerso la fine del XIX secolo, lo sviluppo dell'industria tessile nell'area alto-vicentina fece emergere sempre pi\u00f9 forte l'esigenza di collegamenti viari e ferroviari.\nLa prima tratta di circa 5 km, da Schio a Santorso, venne aperta il 15 giugno 1884 e a settembre fino a Rocchette. Con l'apertura l'anno dopo del rimanente tratto fino ad Arsiero, della tratta Rocchette-Arsiero e della Schio-Torrebelvicino si realizzava, a Schio, l'interscambio tra le varie localit\u00e0 alto-vicentine sedi delle importanti industrie tessili e laniere e tramite la linea per Vicenza con l'importantissima relazione Venezia-Milano.\nVenne costruita dalla societ\u00e0 sub-concessionaria \"Ferrovie Economiche di Schio\" il cui capitale sociale era costituito in parte da fondi locali e in parte da fondi della Societ\u00e0 Veneta. A questa subentr\u00f2, nel 1906, la societ\u00e0 F.N.V. (\"Ferrovie Nord Vicenza\"); il fallimento di quest'ultima avvenuto il 31 dicembre 1925 port\u00f2 ad una sospensione temporanea fino all'11 settembre 1926 ed al subentro dal 12 settembre da parte della stessa Societ\u00e0 Veneta nella gestione diretta del servizio ferroviario, con cerimonia in pompa magna per mezzo di un convoglio imbandierato, come fosse una nuova inaugurazione della tratta. L'acquisizione della concessione venne successivamente ufficializzata con Regio Decreto N\u00b02158 del 14 novembre 1929.\nNel 1932 la societ\u00e0 gestitrice valuta la possibilit\u00e0 di elettrificare l'itinerario Schio-Rocchette-Asiago in corrente continua a 3.000 Volt, che consentirebbe di aumentare i passeggeri trasportati, grazie anche all'acquisto del nuovo materiale rotabile: si sarebbe trattato di elettromotrici a carrelli con ruota dentata su tutti e quattro gli assi, in grado di ridurre il tempo di percorrenza di tre quarti d'ora rispetto alla trazione a vapore. Ma lo scoppio della seconda guerra mondiale e le difficolt\u00e0 legate alla ricostruzione post-bellica del Paese faranno accantonare per sempre il progetto.\nNel 1933 la societ\u00e0 attu\u00f2 comunque il risanamento della linea e le vecchie rotaie da 17\u00a0kg/m vennero sostituite con quelle da 21 kg/m. L'attivit\u00e0 della ferrovia cess\u00f2 il 20 giugno 1949 quando fu soppressa e sostituita da autoservizio.\nLa chiusura definitiva.\nLa linea dopo la sospensione del servizio ferroviario, sostituito da autocorse, fu in seguito definitivamente soppressa con la Legge del 26 febbraio 1977 n.60 pubblicata sulla Gazzetta Ufficiale n.71 del 15 marzo 1977 relativa alla \"Soppressione delle Ferrovie Schio-Rocchette-Asiago e Thiene-Rocchette-Arsiero\" composta di un solo articolo:\n\"Le ferrovie Schio-Rocchette-Asiago e Thiene-Rocchette-Arsiero [...] sono soppresse [...]\"\nCaratteristiche.\nIl tracciato venne armato con rotaie Vignoles poste su traversine in legno con scartamento di 950\u00a0mm. L'esercizio fu con trazione a vapore fino all'anno di chiusura.\nPercorso.\nLa breve ferrovia aveva origine dalla Stazione di Schio e scendeva parallela alla linea per Thiene tenendosi sulla sinistra; all'incrocio con via Fogazzaro, a sinistra si diramava un raccordo con la fabbrica De Pretto e a destra la linea per Marano Vicentino e Thiene. La linea per Rocchette costeggiava la De Pretto dirigendosi con ampia curva a sinistra verso Santa Trinit\u00e0; quivi girava a destra e affiancandosi a destra alla strada per Rocchette scavalcava il torrente Timonchio con un ponte in ferro di 26\u00a0m, costeggiava la fabbrica di cioccolato di Santorso, fermava alla stazione di Piovene e si affiancava alla linea a scartamento normale proveniente da Chiuppano-Caltrano, giungendo alla stazione di Rocchette.\nOggi il percorso non \u00e8 pi\u00f9 rintracciabile in quanto inglobato nella viabilit\u00e0 urbana ed extraurbana.\nIl fabbricato di Piovene \u00e8 ancora esistente e si trova attualmente ubicato in via Trento che ricalca il vecchio percorso ferroviario.\nMateriale rotabile.\nPer l'esercizio con trazione a vapore della linea vennero impiegate delle locomotive di varia origine e costruzione."}
{"id": "1710716", "revid": "287204", "url": "https://it.wikipedia.org/wiki?curid=1710716", "title": "Curral Velho", "text": "Curral Velho \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710718", "revid": "287204", "url": "https://it.wikipedia.org/wiki?curid=1710718", "title": "Ibiara", "text": "Ibiara \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710719", "revid": "38120", "url": "https://it.wikipedia.org/wiki?curid=1710719", "title": "Schema (sport)", "text": "Nello sport, uno schema \u00e8 una tattica o strategia impostata in una fase dell'azione sportiva finalizzata a risolvere positivamente una situazione o una prestazione.\nSolitamente, ad alto livello, gli schemi vengono impartiti da un responsabile tecnico ed applicati dallo sportivo. Gli schemi possono esistere a vasto raggio sia negli sport individuali che nei giochi sportivi che negli sport di squadra."}
{"id": "1710721", "revid": "287204", "url": "https://it.wikipedia.org/wiki?curid=1710721", "title": "Santana de Mangueira", "text": "Santana de Mangueira \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710723", "revid": "287204", "url": "https://it.wikipedia.org/wiki?curid=1710723", "title": "S\u00e3o Jos\u00e9 de Caiana", "text": "S\u00e3o Jos\u00e9 de Caiana \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710725", "revid": "73843", "url": "https://it.wikipedia.org/wiki?curid=1710725", "title": "Fissazione orale", "text": ""}
{"id": "1710730", "revid": "124842153", "url": "https://it.wikipedia.org/wiki?curid=1710730", "title": "Wullenweber", "text": "Wullenweber \u00e8 un tipo di \"Circularly Disposed Antenna Array\" (CDAA), a volte denominato anche \"Circularly Disposed Dipole Array\" (CDDA). \u00c8 un grande blocco circolare di antenne utilizzato dalle forze armate per triangolare radiosegnali per la radionavigazione, per la raccolta di \"intelligence\", per la ricerca ed il soccorso. Per le sue immense dimensioni e per l'enorme schermo riflettente circolare, l'antenna \u00e8 familiarmente nota come \"gabbia da elefante\". \"Wullenweber\" era il nome in codice che i tedeschi usavano nella Seconda guerra mondiale per riferirsi al loro programma di sviluppo e ricerca in materia di CDAA.\nStoria.\nSeconda guerra mondiale.\nLa tecnologia \"Wullenwever\" fu sviluppata dal Comando per la ricerca nelle comunicazioni della Marina tedesca e dalla Telefunken sin dai primi anni dell'ultimo conflitto mondiale. L'inventore era il capo del gruppo NVK, Hans Rindfleisch, che a guerra finita avrebbe lavorato in qualit\u00e0 di direttore tecnico presso la \"Norddeutscher Rundfunk\", emittente pubblica della Germania settentrionale. Oltre a costui, operarono come preposti a squadre tecniche di NVK anche Joachim Pietzner, Hans Schellhoss, e Maximilian W\u00e4chtler.\nIl primo \"Wullenwever\" fu costruito a Hj\u00f8rring (Danimarca\n- mappa). Utilizzava quaranta elementi irradianti verticali, disposti su un arco di circonferenza avente 120 metri di diametro. Quaranta elementi riflettenti furono installati dietro a quelli irradianti, sospesi su una struttura circolare lignea di supporto del diametro di 112,5\u00a0m. Per ottenere pi\u00f9 facilmente l'orientamento geografico veritiero, gli elementi del nord e del sud furono allineati esattamente al meridiano nord-sud. Anche i \"Krug arrays\" sovietici (di cui tratteremo \"infra)\" avrebbero in seguito mantenuto la struttura a 40 irradianti dell'archetipico \"Wullenwever\".\nL'\"array\" di Hj\u00f8rring fu studiato approfonditamente dagli inglesi, poi venne distrutto, in applicazione della convenzione di Ginevra. W\u00e4chtler fece in modo che venisse costruito un secondo \"array\", a spese della Telefunken, presso Langenargen/Bodensee, per ulteriori esperimenti dopo la guerra. Nel primo dopoguerra, gli Stati Uniti smontarono l'\"array\" di Langenargen/Bodensee e lo trasferirono in America, dove finalmente inizi\u00f2 a chiamarsi \"Wullenweber\".\nDopoguerra.\nEuropa.\nRolf Wundt, un ricercatore tedesco in materia di antenne, fu uno delle centinaia di scienziati suoi compatrioti \"cooptati\" dallo \"US Army\" nella cornice dell'Operazione Paperclip. Arriv\u00f2 a New York nel marzo 1947, sulla stessa nave che trasportava Wernher Von Braun e relativa famiglia. Fu dapprima impiegato presso l'USAF, poi alla GT&amp;E Sylvania Electronics Systems su \"Wullenweber\" ed altri progetti di antenna.\nSebbene i tre uomini fossero rientrati in Germania Ovest al termine della loro carriera, alcuni dei loro collaboratori tecnici di secondo piano furono portati in Unione Sovietica dopo la fine della guerra. Almeno 30 \"Krug arrays\" \u2014 il nome in codice per il programma CDAA sovietico \u2014 furono installati in URSS e in altri paesi del Patto di Varsavia negli anni cinquanta, ben prima che le autorit\u00e0 militari USA dimostrassero interesse per impianti di analogo tipo (e di conseguenza iniziassero a svilupparli concretamente). Alcuni \"krug\" furono installati a coppie a meno di 10\u00a0km di distanza reciproca, apparentemente per scopi di radionavigazione. Almeno quattro \"krug\" furono installati nei pressi di Mosca; proprio a nord, est e sud (mappa) della citt\u00e0. I \"krug\" furono usati per tracciare i primi satelliti \"Sputnik\" (usando i loro \"fari' da 10 e 20 MHz), e per la localizzazione strumentale nelle fasi di rientro atmosferico.\nRicerca.\nIl professor Edgar Hayden, all'epoca un giovane ingegnere del \"Radio Direction Finding Research Group\" presso l'Universit\u00e0 dell'Illinois all'Urbana-Champaign, guid\u00f2 la ricostruzione del \"Wullenweber\" trasferito dalla Germania, studi\u00f2 il progetto e le prestazioni degli \"array\" \"Huff-Duff\" (HF/DF) e li studi\u00f2 sotto il profilo della fisica grazie a un contratto con la US Navy dal 1947 fino al 1960. La sua ricerca \u00e8 tuttora un riferimento in fatto di progettazione e collocazione di \"array\" HF/DF. Resoconti di tale ricerca sono reperibili negli archivi dell'ateneo nominato. Hayden in seguito lavor\u00f2 presso il Southwest Research Institute, dove continu\u00f2 a perseguire gli sviluppi della tecnologia di cui ci occupiamo.\nHayden cur\u00f2 la creazione del grande \"Wullenweber\" universitario di Bondville Road Field Station, pochi chilometri a sud-ovest del villaggio di Bondville, nell'Illinois. L'\"array\" consisteva di un anello di 120 monop\u00f2li che coprivano l'intervallo 2-20\u00a0MHz. Alti pali di legno sostenevano uno schermo circolare di 300\u00a0m. circa di diametro di cavi verticali posti all'interno dell'anello di monop\u00f2li. Per le loro immense dimensioni, il sito dell\"'array\" di Bondville e gli altri \"array\" del dopoguerra sono distintamente visibili nelle foto ad alta risoluzione disponibili su Internet.\nAN/FRD-10 HF/DF.\nNel 1959 la \"US Navy\" stipul\u00f2 un contratto con la \"ITT Corporation\" per sviluppare una rete globale di \"array\" AN/FRD-10 HF/DF basati su quanto era stato appreso con l'esperimento di Bondville. Il primo FRD-10 installato fu quello di NSGA Hanza, Okinawa, (1962) seguito da undici \"array\" addizionali \u2014 di cui l'ultimo completato nel 1964 \u2014 al NSGA Imperial Beach, California. Un paio di FRD-10 non equipaggiate per l'HF/DF furono installate nel 1969 nella NAVRADSTA di Sugar Grove, \"Wullenweber\" per comunicazioni navali in alta frequenza, sostituendo il sito del ricevitore del \"National Security Service\" presso la \"Naval Communications Station\" di Cheltenham, Maryland. Gli ultimi due \"array\" di FRD-10 HF/DF furono installati nel 1971 per le forze armate canadesi a Gander ed a Masset. Dopo la dismissione dell\"'array\" di Hanza (2006), i canadesi ora impiegano i due \"array\" di FRD-10 residui.\nAN/FLR-9.\nSempre nel 1959, la \"USAF\" aggiudic\u00f2 alla \"GT&amp;E Sylvania Electronics Systems\" una commessa per costruire un \"array Wulleneweber\" pi\u00f9 grande: il sistema di antenna ricevente AN/FLR-9. La prima FLR-9 fu installata (1962) nella base inglese di RAF Chicksands. La seconda FLR-9 fu installata (nel medesimo anno) a San Vito dei Normanni, in Provincia di Brindisi. L'impianto di Chicksands fu smantellato nel 1996, quando fu pure chiusa la base stessa, ed anche quello di San Vito aveva avuto identica sorte tre anni prima.\nUn secondo contratto fu ottenuto sempre dalla Sylvania, e prevedeva l'installazione di sistemi AN/FLR-9 a Misawa AB (Giappone); Clark Air Base (Filippine); in Pakistan (progetto non attuato); Elmendorf Air Force Base (Alaska) e Karam\u00fcrsel (Turchia). Gli ultimi due furono completati nel 1966. L'impianto di Karam\u00fcrsel fu chiuso e l\u2019\"array\" relativo smantellato nel 1977 in risposta alla sospensione degli aiuti militari americani alla Turchia. L\u2019\"array\" di Clark AB fu dismesso dopo l'eruzione vulcanica del Monte Pinatubo nel 1991. Fu poi convertito in anfiteatro all'aperto. Al 2007, solo gli \"array\" di Elmendorf e Misawa rimangono in servizio, ma entrambi sembrano prossimi al \"pensionamento\", sia per vetust\u00e0, sia per irreperibilit\u00e0 di pezzi di ricambio.\nLo \"US Army\" concluse nel 1968 un contratto con la \"F&amp;M Systems\" per costruire sistemi AN/FLR-9 presso la USASA \"Field Station\" di Augusta (Germania) e presso Camp Ramasun, Provincia di Udon Thani, Thailandia del Nordest. Furono entrambi smantellati nel 1970. La versione dell'esercito \u00e8 analoga progettualmente a quella dell'aeronautica, ma le linee di ritardo delle Reti di Formazione del Raggio dentro all'Edificio Centrale sono differenti. L'esercito usava un progetto di linea di ritardo detta \"Lamp Cluster\", mentre quello dell'aeronautica era di tipo \"Coaxial\". L\u2019\"array\" di Camp Ramasun fu smantellato nel 1975, e la relativa base fu parimenti chiusa. L\u2019\"array\" di Augusta fu ceduto al \"Bundesnachrichtendienst\" (BND) nel 1998, e si ritiene che non sia pi\u00f9 in servizio.\nNegli anni settanta, il governo giapponese install\u00f2 due grandi \"array Wullenweber\", simili al FRD-10, a Chitose e Miho.\nPi\u00f9 tardi, sempre in quel periodo, la \"Plessey\", oggi \"Roke Manor Research Limited\" svilupp\u00f2 il suo pi\u00f9 piccolo e pi\u00f9 economico \"Pusher CDAA array\". Almeno 25 impianti di questo tipo sono stati installati in varie parti del mondo. Parecchi \"Pusher array\" furono installati in strutture militari USA, dove il sistema assume la denominazione di AN/FRD-13."}
{"id": "1710738", "revid": "767487", "url": "https://it.wikipedia.org/wiki?curid=1710738", "title": "7 monaci d'oro", "text": "7 monaci d'oro \u00e8 un film del 1966 diretto da Marino Girolami, e interpretato da Aldo Fabrizi e Raimondo Vianello."}
{"id": "1710745", "revid": "125588666", "url": "https://it.wikipedia.org/wiki?curid=1710745", "title": "Fratelli Vaccaro Notte", "text": "Biografia.\nCostretti ad abbandonare il loro paese di Sant'Angelo Muxaro per mancanza di lavoro, nel 1979 emigrano in Germania, dove rimangono per diversi anni svolgendo l'attivit\u00e0 di pizzaiolo. Con il denaro risparmiato, tornano in Sicilia decidendo di investirlo nella natia terra in provincia di Agrigento: tra gli altri investimenti, nel 1998 avviano un'impresa di pompe funebri, entrando cos\u00ec in concorrenza con la ditta che gestisce i funerali a Sant'Angelo Muxaro e che \u00e8 di altri due fratelli, Angelo e Alfonso Milioto, ritenuti vicini alla famiglia Fragapane di Santa Elisabetta.\nIl duplice omicidio.\nA differenza dei fratelli Milioto, i Vaccaro Notte, tra intraprendenza commerciale e autorizzazioni istituzionali, possiedono le \u201ccarte in regola\u201d per il fornimento di corone di fiori e bare e per gestire tutti gli aspetti di un funerale, divenendo successivamente favoriti dagli abitanti, mentre si vanno creando seri problemi all\u2019altra e rivale agenzia di onoranze funebri, che risulti che lavori abusivamente, priva di tutti i permessi necessari. Vengono intimiditi dalla cosiddetta \"Cosca dei Pidocchi\", il gruppo mafioso locale com'\u00e8 volgarmente chiamato in paese: sono invitati da un imprenditore edile quasi loro omonimo, Giuseppe Vaccaro, a giungere a un accomodamento. I due, irremovibili, rifiutano qualunque compromesso, facendosi in seguito pure pubblicit\u00e0 come gesto di sfida, col risultato che \"il titolare\" Vincenzo Vaccaro Notte viene ucciso il 3 novembre 1999, ferito gravemente a tradimento con due colpi di pistola calibro 38 alla spalla immobilizzandolo, per poi freddarlo con tre colpi di pistola calibro 38 a distanza ravvicinata al volto facciale. Rimasto solo, il fratello Salvatore non si dichiara sconfitto, anzi continua la sua attivit\u00e0 e indaga personalmente sull'omicidio del fratello, redigendo inoltre una specie di memoriale. Il 5 febbraio 2000, \"a posteriori\" di aver dichiarato in piazza a Sant'Angelo di sapere chi fossero stati gli assassini di Vincenzo e per non essersi ulteriormente piegato al ricatto, anche lui \u00e8 ucciso, con un colpo di lupara alla testa.\nEntra in gioco a questo punto un terzo fratello, Angelo Vaccaro Notte, che non aveva seguito i due fratelli in Germania ma era potuto rimanere in paese, avendo ottenuto un posto di lavoro nel Corpo forestale dello Stato. Questi decide di non agire individualmente, ma cerca l'aiuto delle forze dell'ordine, raccontando loro i retroscena dei due omicidi e le pressioni subite; per questa sua collaborazione come testimone di giustizia, verr\u00e0 sottoposto al programma di protezione assieme ai suoi familiari.\nGli arresti.\nIl 10 maggio del 2006 le indagini portano all'arresto di noti mafiosi latitanti, alla scoperta di un traffico di armi e droga, di appalti pilotati e di corruzione politica. Vengono indiziati come assassini dei fratelli Vaccaro Notte: Giuseppe Vaccaro e Pietro Mongiov\u00ec. Il primo confessa subito dopo l'arresto e diventa collaboratore di giustizia; anche il secondo collabora con i giudici, ma morir\u00e0 suicida, il 21 aprile del 2007, nella cella del carcere di Padova dov'era stato rinchiuso. Salvatore Fragapane, gi\u00e0 capo mandamento di Cosa nostra agrigentina, mandante degli omicidi dei fratelli Vaccaro Notte, ha ricevuto la condanna in ultimo grado all'ergastolo al processo Akragas (1999), che vide alla sbarra cinquanta presunti mafiosi della Provincia agrigentina.\nRiconoscimenti.\nIl comune di Sant'Angelo Muxaro ha dedicato una via ai due fratelli, nella frazione di Sopracanale."}
{"id": "1710749", "revid": "123567", "url": "https://it.wikipedia.org/wiki?curid=1710749", "title": "Khan Younis", "text": ""}
{"id": "1710754", "revid": "287204", "url": "https://it.wikipedia.org/wiki?curid=1710754", "title": "Repubblica di Lettonia", "text": "Repubblica di Lettonia pu\u00f2 riferirsi a:"}
{"id": "1710757", "revid": "830939", "url": "https://it.wikipedia.org/wiki?curid=1710757", "title": "Georges Gimel", "text": "Fu pittore paesaggista (principalmente di montagne), di nature morte e di soggetti sacri, fu anche pittore incisore, litografo, illustratore, scenografo, scultore e smaltatore inventivo.\nBiografia.\nGeorges Gimel nacque a Dom\u00e8ne, in Is\u00e8re. I suoi antenati, originari del villaggio di Gimel-les-Cascades in Corr\u00e8ze, si erano rifugiati nel Delfinato, all'epoca delle Guerre di religione, nel XVI secolo. Adolescente, incontr\u00f2 il pittore Tancr\u00e8de Bastet, anche lui nativo di Dom\u00e8ne, che fu probabilmente all'origine della sua vocazione.\nDopo un anno passato alla Scuola delle Arti Industriali di Grenoble, Gimel, che aveva allora 16 anni, lasci\u00f2 la sua provincia natale per andare a Parigi dove visse per vent'anni.\nAlunno di Jean-Paul Laurens alla \u00c9cole nationale sup\u00e9rieure des beaux-arts, Gimel abbozz\u00f2, tra l'altro, la sua Via Crucis (\"Chemin de Croix\") che realizz\u00f2 pi\u00f9 tardi. Nel 1916, s'iscrisse alla Scuola delle Arti decorative per migliorare la sua tecnica.\nQuando ebbe diciotto anni, alla fine del 1916, Gimel prese parte alla Prima guerra mondiale e si arruol\u00f2 volontariamente nell'esercito francese. Fu mandato al fronte della Marna dove la durezza del combattimento gli ispir\u00f2 le sue prime \"Visioni di guerra\" (\"Visions de guerre\"). Otto giorni prima dell'armistizio (11 novembre 1918) fu colpito da gas asfissianti, e ci\u00f2 alter\u00f2 gravemente il suo stato di salute.\nDopo il congedo (1919), fu nello stesso tempo alunno alle Belle Arti, nello studio di Jean-Atoine Injalbert e all'Acad\u00e9mie Julian. In quel tempo, lavor\u00f2 nello studio del suo compagno di guerra, lo scultore Henri Bouchard, dove realizz\u00f2 le sue prime sculture in legno e pietra.\nNegli anni venti, Gimel prese parte attivamente alla vita artistica parigina. Frequent\u00f2 scrittori, pittori, attori del teatro Le Vieux Colombier, musicisti e creatori di moda. Fece numerosi ritratti come quelli di Colette, \u00c8ve Curie, Louis Jouvet e del pianista Alfred Cortot\nRealizz\u00f2 incisioni su legno fra le quali il ritratto del compositore D\u00e9odat de S\u00e9verac ospitato alla Biblioteca Nazionale di Parigi. Il suo talento poliedrico lo port\u00f2 a illustrare molte opere d'arte e a lavorare anche presso Jean de Brunhoff, il padre di Babar, nello stesso tempo fu il direttore artistico del giornale \"Tentatives\", la rivista letteraria diretta da Henri Petiot (detto Daniel-Rops). Oppure gli piaceva lavorare colle arti vetrarie Lalique o creare modelli di tessuti molto stimati dai celebri sarti Paul Poiret e Jean Patou.\nIn quest'epoca Gimel viaggi\u00f2 molto: Mediterraneo, Bretagna, Alpi e Alvernia traendo ispirazione dai paesaggi visti: bagnanti, paesaggi in riva al mare, pescatori, laghi e fiori di montagna, bambini e villaggi sotto la neve.\nAl principio degli anni trenta, all'epoca di una mostra d'arte sacra alla galleria Charpentier a Parigi, espose gli affreschi di una \"Via Crucis\" (\"Chemin de Croix\") della quale fu contestato il modernismo; Il Vaticano e la Biblioteca Nazionale di Parigi comprarono le litografie tratte da questa Via Crucis, riunite in una raccolta della quale L\u00e9on Daudet aveva scritto la prefazione.\nNell'anno 1935 Gimel s'install\u00f2 a Meg\u00e8ve, essendo l'aria della montagna migliore per la sua salute. Fece costruire la villetta \u00abIl Fresco\u00bb dall'architetto Henri-Jacques Le M\u00eame.\nDecor\u00f2 la facciata con affreschi avanguardisti dove \"il re e la regina delle nevi\" poco vestiti, fecero parlare di s\u00e9 i giornali per molto tempo.\nNell'anno 1937, partecip\u00f2 all'Esposizione Universale di Parigi. Realizz\u00f2 la decorazione interna del padiglione del Delfinato sul tema degli sport invernali per assicurarne la promozione.\nMobilitato nell'anno 1939 al Fayet (Alta Savoia), Gimel fu di stanza a Divonne poi a Annecy. Durante la Seconda guerra mondiale, disse \u00absono di nuovo soldato, non \u00e8 possibile per me dipingere fiori\u00bb. Ed espose alla Galleria Katia Granoff a Parigi, i suoi inchiostri di china \"Visioni delle due guerre\" (\"Visions des deux guerres\").\nNell'anno 1944 pubblic\u00f2 da Didier e Richard a Grenoble, un libro illustrato da litografie: Il \"Calvario della Resistenza\" (\"Le Calvaire de la R\u00e9sistance\"), tenuto come una delle opere maggiori su quest'epoca dolorosa.\nNel dopoguerra, Gimel si consacr\u00f2 quasi esclusivamente alla fabbricazione dei suoi smalti. Costru\u00ec una fornace accanto alla sua villetta dove continu\u00f2 la sua ricerca sui colori e i modellati del loro supporto. Secondo la massima di Guillaume Le Taciturne che aveva fatta sua (\u00abNon \u00e8 necessario sperare per incominciare a fare qualcosa, n\u00e9 riuscire per perseverare\u00bb), Gimel oper\u00f2 appassionatamente per perfezionare la smaltatura durante pi\u00f9 di quindici anni. Un centinaio di opere smaltate furono esposte alla Galleria Bernheim Jeune a Parigi nell'anno 1949.\nNegli anni cinquanta, mostre furono organizzate a Roma e a Saarbr\u00fccken (Germania). Per il tramite del Ministero degli Affari Esteri e della Direzione Generale delle Relazioni Culturali, parecchie sue opere furono spedite in USA Yale University Art Gallery per una mostra itinerante.\nNell'anno 1956, Gimel, fin\u00ec sua Via Crucis (Chemin de Croix) con quattordici stazioni smaltate su oro per la chiesa Saint-Jean Baptiste di Meg\u00e8ve.\nIl 21 gennaio 1962, una domenica inondata di sole, Georges Gimel mor\u00ec improvvisamente mentre ballava un valzer con una giovane donna sulla pista per pattinaggio di Meg\u00e8ve."}
{"id": "1710758", "revid": "1005847", "url": "https://it.wikipedia.org/wiki?curid=1710758", "title": "Khan Yunis", "text": "Khan Yunis (, lett. \"Caravanserraglio di Giona\", in ebraico \u05d7'\u05d0\u05df \u05d9\u05d5\u05e0\u05e1 - ) \u00e8 una citt\u00e0 palestinese con annesso campo profughi nel sud della striscia di Gaza.\nLa citt\u00e0, il campo profughi e le vicinanze accoglievano una popolazione di 142.637 abitanti nel 2007, 202.000 nel 2010 e 350.000 nel 2012.\nKhan Yunis, che si trova a soli 4 chilometri a est del Mar Mediterraneo, ha un clima semi-arido con temperature massime di in estate e in inverno, con una piovosit\u00e0 annuale di circa .\nIl collegio elettorale di Khan Yunis eleggeva cinque parlamentari nel Consiglio legislativo palestinese. Alle elezioni legislative palestinesi del 2006, ha eletto tre membri di Hamas, tra cui Yunis al-Astal; e due membri di Fatah, tra cui Mohammed Dahlan. Dal 2006, la citt\u00e0 come tutta la striscia di Gaza \u00e8 governata da Hamas.\nStoria.\nFondazione dai mamelucchi.\nPrima del XIV secolo, Khan Yunis era un villaggio noto come \"Salqah\". Per proteggere carovane, pellegrini e viaggiatori un vasto caravanserraglio vi fu costruito dall'emiro turco Yunus al-Noorzai Khan nel 1387-88. La citt\u00e0 in crescita che la circondava fu chiamata \"Khan Yunis\" in suo onore. Nel 1389 Yunus fu ucciso in battaglia. Yunus ibn Abdallah an-Noorzai ad-Dawadar era il segretario esecutivo, uno dei funzionari di alto rango del sultano mamelucco Barquq . La citt\u00e0 divenne un importante centro commerciale e il suo mercato settimanale del gioved\u00ec attir\u00f2 commercianti dalle regioni vicine.\nIl khan serviva da sosta per i corrieri del \"barid\", la rete postale mamelucca in Palestina e Siria.\nEra ottomana.\nAlla fine del 1516 Khan Yunis fu il luogo di una battaglia minore (Battaglia di Khan Yunis) in cui i mamelucchi con base in Egitto furono sconfitti dalle forze ottomane sotto la guida di Sinan Pasha. Il sultano ottomano Selim I arriv\u00f2 quindi nell'area, da cui guid\u00f2 l'esercito ottomano attraverso la penisola del Sinai per conquistare l'Egitto.\nDurante il XVII e il XVIII secolo gli Ottomani assegnarono un presidio azebano associato alla Cittadella del Cairo a guardia della fortezza di Khan Yunis. Pierre Jacotin nomin\u00f2 il villaggio \"Kan Jounes\" sulla sua mappa dal 1799, mentre nel 1838, Robinson annot\u00f2 \"Khan Yunas\" come un villaggio musulmano situato nel distretto di Gaza.\nNel 1863 l'esploratore francese Victor Gu\u00e9rin visit\u00f2 Khan Yunis. Riport\u00f2 che contava circa un migliaio di abitanti e che nelle vicinanze erano stati piantati molti alberi da frutto, in particolare albicocche .\nAlla fine del XIX secolo gli Ottomani istituirono un consiglio comunale per amministrare gli affari di Khan Yunis, che era diventata la seconda citt\u00e0 pi\u00f9 grande del distretto di Gaza dopo la stessa Gaza.\nEra del mandato britannico.\nNel censimento del 1922 della Palestina condotto dalle autorit\u00e0 del mandato britannico, Khan Yunis aveva una popolazione di 3890 abitanti, di cui 1 ebreo, 23 cristiani e 3866 musulmani, questi erano dimunuiti nel censimento del 1931 a 3811, in 717 case nell'area urbana e 3440 in 566 case nei sobborghi. \nNelle statistiche del 1945 Khan Yunis aveva una popolazione di 11.220 abitanti, di cui 11.180 musulmani e 40 cristiani, con 2.302 (urbani) e 53.820 (rurali) dunam di terra, secondo un'indagine ufficiale sulla terra e sulla popolazione. Di questi, 4.172 dunam erano piantagioni e terreni irrigabili, 23.656 usati per cereali, mentre 1.847 dunam erano terreni edificati. \n1948-1967.\nNella notte del 31 agosto 1955, tre compagnie israeliane di paracadutisti attaccarono il forte Tegart di costruzione britannica a Khan Yunis da dove erano stati effettuati attacchi contro israeliani. La stazione di polizia, una stazione di benzina e diversi edifici nel villaggio di Abasan furono distrutti, cos\u00ec come i binari ferroviari e i pali del telegrafo . Durante pesanti combattimenti, 72 soldati egiziani furono uccisi. Un soldato israeliano venne ucciso e 17 feriti. L'operazione port\u00f2 a un cessate il fuoco il 4 settembre, costringendo il presidente Gamal Abdel Nasser e il governo egiziano a fermare le operazioni dei fedayeen palestinesi contro Israele. Una delle compagnie meccanizzate era comandata da Rafael Eitan .\nPrima della guerra di Suez, Khan Yunis era amministrato ufficialmente dal governo pan-palestinese, con sede a Gaza e successivamente al Cairo. Dopo un violento scontro a fuoco, i carri armati Sherman della 37\u00aa Brigata corazzata dell'IDF hanno attraversato le linee fortificate al di fuori di Khan Yunis detenute dall'86\u00aa Brigata Palestinese. Era l'unico sito nella striscia di Gaza in cui l'esercito egiziano oppose resistenza all'invasione israeliana di Gaza, ma si arrese il 3 novembre 1956.\nCi sono rapporti contrastanti su ci\u00f2 che successe. Israele ha affermato che i palestinesi sono stati uccisi quando le forze israeliane stavano ancora affrontando la resistenza armata, mentre i palestinesi hanno dichiarato che tutte le resistenze erano cessate da allora, e che molti civili disarmati sono stati uccisi mentre le truppe israeliane attraversavano la citt\u00e0 e il campo, in cerca di uomini in possesso di armi.\nLe uccisioni, note come massacro di Khan Yunis, furono riportate all'Assemblea Generale delle Nazioni Unite il 15 dicembre 1956 dal direttore dell'UNRWA, Henry Labouisse. Secondo il rapporto, il numero esatto di morti e feriti non \u00e8 noto, ma il direttore ha ricevuto elenchi di nomi di persone presumibilmente uccise da una fonte attendibile, tra cui 275 persone, di cui 140 rifugiati e 135 residenti locali.\nDopo il 1959, il governo pan-palestinese della Striscia di Gaza fu abolito e la citt\u00e0 fu inclusa nella Repubblica Araba Unita, che fu presto abolita e la Striscia di Gaza pass\u00f2 sotto il controllo diretto dell'occupazione militare egiziana.\nMassacro di Khan Yunis.\nIl massacro di Khan Yunis ebbe luogo il 3 novembre 1956 durante la crisi di Suez.\nSecondo Benny Morris, durante un'operazione delle forze di difesa israeliane per riaprire lo stretto di Tiran, i soldati israeliani hanno sparato a duecento palestinesi a Khan Yunis e Rafah.\nSecondo \"The Fateful Triangle\" di Noam Chomsky, che cita Donald Neff, 275 palestinesi furono uccisi in una brutale ricerca casa per casa di Fedayeen (mentre altri 111 sarebbero stati uccisi a Rafah).\nLe autorit\u00e0 israeliane affermano che i soldati israeliani si sono imbattuti in militanti locali e che \u00e8 scoppiata una battaglia.Meir Pa'il disse all'Associated Press: \"Non c'\u00e8 mai stato un omicidio di tale livello. Nessuno \u00e8 stato assassinato. Sono stato l\u00ec. Non sono al corrente di nessun massacro\".\nIl 15 dicembre 1956 fu presentato all'Assemblea Generale delle Nazioni Unite il rapporto speciale del direttore dell'UNRWA che copriva il periodo dal 1 \u00b0 novembre 1956 a met\u00e0 dicembre 1956. Il rapporto raccontava entrambe le parti dell '\"incidente di Khan Yunis\". Le note del direttore riconoscono anche un incidente simile, il massacro di Rafah, subito dopo l'occupazione di quella citt\u00e0.\nSecondo il rapporto UNWRA, che metteva insieme quello che considerava un elenco credibile di persone giustiziate il 3 novembre, circa 275 furono giustiziate quel giorno.\nSegnalazioni contrastanti di scaramucce tra i due popoli sono state riportate anche nel vicino campo di Khan Yunis, che ospitava profughi palestinesi. Il funzionario dell'OLP Abdullah Al Hourani era nel campo al momento delle uccisioni. Al Hourani ha affermato che gli uomini sono stati prelevati dalle loro case e fucilati dai soldati israeliani. Lo stesso Hourani ricorda di essere fuggito da un tentativo di esecuzione sommaria senza infortuni.\nUn coprifuoco imposto ai cittadini di Gaza imped\u00ec loro di recuperare i corpi dei loro concittadini, lasciandoli sparsi per la zona durante la notte. Le vittime ferite delle sparatorie sarebbero state successivamente trasportate a Gaza City dalla Croce Rossa Internazionale per cure mediche. Israele, cedendo alle pressioni internazionali, si ritir\u00f2 da Gaza e dal Sinai nel marzo del 1957. Poco dopo, fu scoperta una fossa comune nelle vicinanze di Khan Yunis, contenente i corpi legati di quaranta uomini palestinesi che erano stati colpiti alla nuca.\nFonti palestinesi elencano 415 morti e altri 57 che non sono stati registrati o sono scomparsi. Secondo il futuro leader di Hamas Abdel Aziz al-Rantisi, allora un bambino di 8 anni testimone dell'esecuzione di suo zio, 525 abitanti di Gaza furono uccisi dall'esercito israeliano \"a sangue freddo \".\nIl soldato israeliano Marek Gefen stava prestando servizio a Gaza durante la crisi di Suez. Nel 1982, Gefen, diventato giornalista, pubblic\u00f2 le sue osservazioni su come camminare per la citt\u00e0 poco dopo le uccisioni. Nel suo resoconto del massacro di Khan Yunis, scrisse: \"In alcuni vicoli abbiamo trovato corpi sparsi per terra, coperti di sangue, con la testa in frantumi. Nessuno si era preso cura di spostarli. Era terribile. Mi sono fermato a un angolo e ho vomitato. Non riuscivo ad abituarmi alla vista di un mattatoio umano.\"\n1967 e conseguenze.\nNel 1967, durante la guerra dei sei giorni, Israele occup\u00f2 di nuovo Khan Yunis.\nKhan Yunis \u00e8 stato il luogo di attacchi israeliani in elicottero nell'agosto 2001 e nell'ottobre 2002 che hanno causato la morte di numerosi civili, centinaia di feriti e la distruzione di edifici civili nelle vicinanze. \u00c8 conosciuta come una roccaforte di Hamas.\nAttualmente \u00e8 un territorio a status \"A\".\nCampo profughi di Khan Yunis.\nIl campo di Khan Yunis (in arabo: \u0645\u0645\u064a\u0645 \u062e\u0627\u0646 \u064a\u0648\u0646\u0633), \u00e8 un campo profughi palestinese appena ad ovest della citt\u00e0 di Khan Yunis e due chilometri a est della costa mediterranea nella striscia meridionale di Gaza. Mentre l'UNRWA afferma che c'erano circa 72.000 rifugiati palestinesi che vivevano nel campo nel 2010, l'Ufficio centrale di statistica palestinese ha registrato una popolazione di 37.705 nel censimento del 2007.\nIl campo di Khan Yunis fu istituito dopo la guerra arabo-israeliana del 1948 e ospitava circa 35.000 rifugiati palestinesi. Il 3 novembre 1956, il campo e la citt\u00e0 di Khan Yunis furono occupati dalle Forze di difesa israeliane. Nell'operazione che ne segu\u00ec, circa 275 persone furono uccise, tra cui 140 rifugiati dal campo. I residenti affermano che la maggior parte delle vittime \u00e8 avvenuta dopo la fine delle ostilit\u00e0, con l'esercito alla ricerca di case per sospetti armati. Tuttavia, le autorit\u00e0 israeliane hanno dichiarato che le vittime erano il risultato della resistenza dei residenti del campo.\nSecondo l'UNRWA, molti residenti del campo hanno perso la casa a causa delle operazioni dell'esercito israeliano. L'UNRWA inizi\u00f2 gli sforzi di ricostruzione nei primi anni 2000, ma i lavori sono stati in gran parte interrotti a causa del blocco imposto da Israele sulla Striscia di Gaza in seguito al controllo del territorio da parte di Hamas. L'UNRWA afferma che devono essere costruite almeno 10.000 case.\nEconomia.\nKhan Yunis \u00e8 la seconda pi\u00f9 grande area urbana nella Striscia di Gaza dopo Gaza City . Serve come principale centro commerciale del sud della Striscia e ospita un \"souk\" beduino settimanale (\"mercato all'aperto\") che coinvolge principalmente materie prime locali. Dal 2012 Khan Yunis ha avuto il pi\u00f9 alto tasso di disoccupazione nei territori palestinesi.\nAmministrazione.\nGemellaggi.\nKhan Yunis \u00e8 gemellato con le seguenti citt\u00e0: "}
{"id": "1710762", "revid": "1318658", "url": "https://it.wikipedia.org/wiki?curid=1710762", "title": "Albani (famiglia romana)", "text": "Gli Albani sono una famiglia nobiliare di Roma e Urbino.\nStoria.\nOrigini.\nLe origini della famiglia Albani sono rintracciabili nella figura del condottiero Michele La\u00e7i (in italiano: Lazi o de' Lazi) e dei suoi due figli Filippo e Giorgio, i quali avevano combattuto contro i Turchi ottomani a fianco di Giorgio Castriota Scanderbeg in Albania, ma nel 1464 dovettero lasciare il loro paese a causa delle continue incursioni e decisero di sbarcare in Italia, dove furono accolti dal signore di Montefeltro, il Duca d'Urbino. Presero il cognome Albanesi, in omaggio al luogo di origine degli antenati, che poi mutarono in Albani.\nDa Urbino a Roma.\nGiorgio ebbe due figli, Altobelli e Annibale (1530-1591). Annibale ebbe anche lui due figli, Carlo e Orazio (1576-1653), che diede fama alla famiglia essendo stato inviato come ambasciatore del Duca d'Urbino per concludere l'annessione dello stato del Duca allo Stato Pontificio. Ad Urbino ebbero dimora nel palazzo omonimo per poi spostarsi a Roma, dove divenne senatore durante il pontificato di Papa Urbano VIII. Ebbe due figli: Annibale e Carlo (1623-1684), la famiglia si naturalizza romana.\nXVII secolo.\nAnnibale si dedic\u00f2 alla carriera ecclesiastica, fu Prefetto della Biblioteca Vaticana. Il fratello Carlo (1623-1684) spos\u00f2 Elena Mosca dei marchesi di Pesaro (1630-1698) da cui ebbe due figli, Orazio (1652-1712) e Giovanni Francesco, alias Gianfrancesco, (1649-1721) futuro papa Clemente XI.\nOrazio Albani (1652-1712) spos\u00f2 Maria Bernarda Ondedei (1651-1751) da cui nasceranno l'altro Carlo Albani (1687-1724), principe di Soriano nel Cimino che sposer\u00e0 Teresa Borromeo, e Annibale Albani (1682-1751) futuro cardinale.\nXVIII e XIX secolo.\nOltre ad Annibale, la famiglia Albani ebbe altri tre cardinali, nipoti di papa Clemente XI: Alessandro Albani (1692-1779), grande mecenate e amante dell'arte che fece costruire a Roma Villa Albani al fine di esporre le collezioni d'arte della famiglia, Giovanni Francesco Albani (1720-1803) e Giuseppe Albani (1750-1834). Gli ultimi esponenti della famiglia ed in particolare i cardinali Giovanni Francesco e Giuseppe furono fautori all'interno della Curia Romana del partito pro-Austria, fermamente contrari alle idee liberali e pro-italiane del Risorgimento; si impegnarono a reprimere ogni moto risorgimentale in Italia.\nGli Albani di Roma non sono da confondersi con gli Albani di Bergamo.\nCasata Albani.\nPapi.\nTra parentesi l'anno della nomina.\nCardinali.\nTra parentesi l'anno della nomina.\nPrincipi di Soriano nel Cimino, principi Albani (1721 e 1711).\n\"Estinzione della famiglia\""}
{"id": "1710765", "revid": "91792", "url": "https://it.wikipedia.org/wiki?curid=1710765", "title": "Santuario del Santissimo Crocifisso (Terranova Sappo Minulio)", "text": "Il santuario del Santissimo Crocifisso \u00e8 un luogo di culto cattolico di Terranova Sappo Minulio. Ubicato nel \"viale III novembre\", al suo interno custodisce il miracolo Crocifisso ligneo del XV secolo.\nStoria.\nNel corso degli anni, a partire dalla sua edificazione (che risale agli anni successivi al terremoto del 1783), ha subito numerosi rimaneggiamenti, conseguenza anche di danni provocati dal sisma del 1894 e dai successivi terremoti del 1905 e del 1908.\nFino ai primi del Novecento il santuario del Crocifisso era, a tutti gli effetti, un modesto tempietto lungo circa dieci metri e largo sette con un'abside di tre metri per quattro di larghezza, per un'altezza di circa sette metri e mezzo, fra l'altro aperta al culto soltanto nei novenari precedenti le festivit\u00e0 del 3 maggio e del 14 settembre e nei venerd\u00ec di marzo per l'esercizio della \"Via Crucis\".\nInterventi successivi hanno modificato la capienza del santuario ed anche l'originario stile architettonico della facciata. Importanti, soprattutto, i lavori di consolidamento avviati nel 1962 e portati a compimento nel triennio seguente.\nDescrizione.\nIl santuario \u00e8 costruita a navata unica, con ingresso centrale e due porte laterali, con campanile a cuspide.\nSull'altare maggiore del santuario, in una artistica pala all'interno di una nicchia, si custodisce una statua lignea di \"Ges\u00f9 Crocifisso\" nero, risalente al XVI secolo, venerata con festeggiamenti annuali ricorrenti in data 2 e 3 maggio. \nSul frontespizio della pala sei pannelli ricordano i \"fatti\" leggendari collegati al Crocifisso (opera dello scultore Di Raco di Reggio Calabria): "}
{"id": "1710767", "revid": "648716", "url": "https://it.wikipedia.org/wiki?curid=1710767", "title": "Riserva marina di Dar es Salaam", "text": "La Riserva marina di Dar es Salaam (in inglese Dar es Salaam Marine Reserve) \u00e8 un'area naturale protetta marina della Tanzania, situata circa a nord da Dar es Salaam. La riserva \u00e8 in effetti un sistema composto da quattro riserve marine che comprendono le quattro isole di Bongoyo, Mbudya, Pangavini e Fungu Yasini. L'area complessiva della riserva \u00e8 di circa , e include diversi ecosistemi tropicali: barriera corallina, foresta di mangrovie e letto di alghe marine.\nAmbiente.\nTre delle isole sono composte di roccia sedimentaria (sia terrestre che marina), mentre la quarta \u00e8 una duna di sabbia. Tutte sono circondate da una barriera corallina piuttosto ricca, che rende difficile l'accesso alle isole nelle ore di bassa marea.\nLa riserva marina \u00e8 ricca di avifauna. Sono presenti anche gruppi numerosi di delfini e occasionalmente, fra maggio e agosto, si avvistano balene megattere nelle acque pi\u00f9 profonde.\nAmministrazione.\nLa riserva marina di Dar es Salaam \u00e8 sotto l'autorit\u00e0 del Tanzanian Board of Trustees of Marine Parks and Reserves, che \u00e8 responsabile tutte le riserve marine nazionali della Tanzania. La riserva ha lo status di \"marine protected area\" (MPA); la definizione di MPA non vieta lo sfruttamento delle risorse della riserva, ma ne vincola le modalit\u00e0 entro i limiti dello sfruttamento sostenibile. L'area della riserva include infatti tratti di mare da cui dipendono intere comunit\u00e0 costiere di pescatori (per esempio Kunduchi, Unonio, Msasani).\nStoria.\nGi\u00e0 negli anni sessanta, i primi studi sull'ambiente marino lungo le coste della Tanzania indicarono un progressivo degrado dovuto a diversi fattori, fra cui l'uso di pratiche di pesca distruttive, la deforestazione delle zone di mangrovie, l'edilizia costiera e l'inquinamento. Una legge del 1970 denominata \"Fisheries Act\" introdusse il concetto di area marina protetta (\"marine protected area\"). Le quattro riserve marine di Bongoyo, Mbudya, Pangavini e Fungu Yasini furono istituite nel 1975, e successivamente unite.\nMinacce ambientali.\nLa principale minaccia all'ambiente della riserva marina \u00e8 la continua e rapida crescita della citt\u00e0 di Dar es Salaam, che genera anche una crescente affluenza turistica nella riserva. L'impatto delle pratiche di pesca distruttiva (per esempio con la dinamite) messe in atto in passato nell'area \u00e8 stato molto ridimensionato dall'introduzione di un servizio di vigilanza diurna e notturna."}
{"id": "1710776", "revid": "198277", "url": "https://it.wikipedia.org/wiki?curid=1710776", "title": "Firefly", "text": "Firefly (lucciola in inglese) pu\u00f2 significare:"}
{"id": "1710782", "revid": "287204", "url": "https://it.wikipedia.org/wiki?curid=1710782", "title": "Aparecida do Rio Negro", "text": "Aparecida do Rio Negro \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710787", "revid": "287204", "url": "https://it.wikipedia.org/wiki?curid=1710787", "title": "Bom Jesus do Tocantins (Tocantins)", "text": "Bom Jesus do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710788", "revid": "287204", "url": "https://it.wikipedia.org/wiki?curid=1710788", "title": "Convegno dell'hotel Parco dei Principi", "text": "Il convegno dell'hotel Parco dei Principi \u00e8 il nome con cui divenne noto il \"Convegno sulla guerra rivoluzionaria\"; organizzato dal 3 al 5 maggio del 1965 dall'Istituto di studi militari Alberto Pollio all'hotel Parco dei Principi di Roma.\nStoria.\nOrganizzato per iniziativa di tre giornalisti appartenenti agli ambienti della destra, Enrico de Boccard, Gianfranco Finaldi ed Edgardo Beltrametti (quest'ultimo inserito come informatore nei servizi segreti da Giuseppe Aloia, mente occulta del Pollio e Capo di stato maggiore della difesa), il convegno ebbe come tema principale \"La guerra rivoluzionaria,\" una dottrina che in quegli anni circolava soprattutto negli ambienti militari e mirata a coordinare e dare maggior vigore alla lotta contro la possibile avanzata del comunismo in Italia. In un contesto storico in cui il Partito Comunista Italiano sembrava sempre pi\u00f9 riscuotere consensi crescenti, e nel quale la Democrazia Cristiana - pur mantenendo saldamente posti e posizioni di potere - sembrava progressivamente cedere terreno alla sinistra, secondo i relatori del convegno occorreva che una parte della destra, si facesse carico di una reazione alla crescita del pericolo comunista affiancandosi, in questa attivit\u00e0, ad apparati dello stato particolarmente 'sensibili': uomini dei Servizi segreti, dei carabinieri e militari di fede neofascista e insofferenti alle leggi della Repubblica Italiana.\nAssunto fondativo del convegno era che un terzo conflitto mondiale fosse gi\u00e0 in atto, anche se non nelle forme tradizionali, ma seguendo \"dottrine, tecniche, procedimenti, formule e concetti totalmente inediti, elaborati adottati e sperimentati dai comunisti in termini globali e su scala planetaria ai cui principi \u00e8 ispirata comunque e dovunque la condotta non soltanto degli stati comunisti ma anche dei partiti comunisti che operano nei paesi del mondo libero e per i quali la competizione politica \u00e8 in ultima analisi un fatto bellico avente come obiettivo la sconfitta totale dell'avversario\"\nSecondo De Boccard \"la libert\u00e0 dell'uomo consiste proprio nel respingere anche ci\u00f2 che pu\u00f2 apparire vantaggioso per lui, e con molta semplicit\u00e0 diremo perci\u00f2 che rifuggiamo dal comunismo, che non accettiamo il comunismo, che combattiamo il marxismo ed esprimiamo pubblicamente la nostra volont\u00e0 di combatterlo e soprattutto sul suo stesso terreno, restituendogli \u2013 tanto che siamo sulla difensiva \u2013 colpo per colpo e ben decisi, quando ci\u00f2 sar\u00e0 finalmente concesso dal maturarsi di situazioni, dall'intesa di uomini e soprattutto dalla chiara, realistica visione di una situazione che minaccia ogni giorno di pi\u00f9 di diventare catastrofica, di passare risolutamente e con estrema spregiudicatezza all'offensiva. Restituendo, se necessario, abbondantemente ai comunisti il terrore che essi hanno imposto al mondo.\"\nBeltrametti descrisse invece l'opposizione all'avanzata comunista come \"un compito espressamente richiestoci dall'Alleanza atlantica\".\nAl convegno parteciparono personaggi legati al mondo anticomunista, in particolare militari di alto grado, imprenditori, politici, giornalisti, ed un gruppo di 20 studenti universitari invitati (la maggior parte neofascisti). \"Oltre ad alti ufficiali dell'Esercito come Guido Giannettini, fra coloro che erano stati presenti con un intervento [vi fu] Pino Rauti e fra gli studenti universitari invitati per apprendere le nuove teorie giovani come Stefano Delle Chiaie e Mario Merlino, personaggi tutti i cui nomi sarebbero comparsi pochi anni dopo nelle cronache delle indagini sui pi\u00f9 gravi fatti eversivi\" a partire dalla strage di Piazza Fontana.\nPartecipanti.\nTra i partecipanti al convegno vi furono:\nInterpretazioni.\nAl di l\u00e0 dei sospetti che il convegno fosse finanziato dall'Ufficio REI del SIFAR diretto dal colonnello Renzo Rocca, trent'anni dopo le dichiarazioni di Paolo Emilio Taviani, uno dei pi\u00f9 autorevoli esponenti politici\ndel periodo, ne individuarono il movente in \"iniziative (indubbiamente improvvide ed improprie) assunte in sede istituzionale dagli apparati di sicurezza. Tali dichiarazioni sono venute cos\u00ec (...) a validare (...) l'ipotesi che intorno alla met\u00e0 degli\nanni '60 si fosse verificato un innervamento con elementi della destra radicale di strutture clandestine distinte dalla Gladio e aventi riferimento\nistituzionale nel vertice delle Forze Armate e/o nel servizio segreto militare e/o nel Viminale.\nEra un'ipotesi che l'acquisizione degli atti del noto Convegno organizzato in Roma dall'Istituto Pollio nel maggio del 1965 rendevano gi\u00e0\nfortemente verosimile, attesa appunto la compresenza, nell'organizzazione\ne nello svolgimento del convegno, di personalit\u00e0 politiche ed istituzionali\ne di elementi della destra radicale, uniti dal collante di un anticomunismo\nestremo e decisamente orientato ad affidare a metodi diversi da quello democratico il contrasto alla penetrazione di una ideologia, sentita come nemica, nei gangli vitali della societ\u00e0 italiana\". \nSecondo alcune opinioni questo convegno rappresenterebbe, per quanto riguarda l'Italia, l\u2019elaborazione teorica, la pianificazione e l'inizio della \"strategia della tensione\" e degli \"opposti estremismi\", inserito nella pi\u00f9 ampia operazione internazionale \"false flag\" nota come \"Operazione CHAOS\" e volta a contrastare l'avanzata del comunismo nel mondo.\nLa creazione dei Nuclei per la Difesa dello Stato \u00e8 la realizzazione di un obiettivo del convegno. Il generale Aloia dar\u00e0 l\u2019avvio alla loro costituzione e un suo fedele, il colonnello Adriano Magi Braschi, ne curer\u00e0 l\u2019attuazione. Magi Braschi, a lungo distaccato presso il Sifar, appartiene alla cellula veneta di Ordine Nuovo e inserisce gli ordinovisti nel corpo misto di civili e militari dei Nuclei di difesa dello Stato. Sull\u2019attuazione della nuova struttura giunge \"l\u2019appoggio esplicito dei vertici militari americani\".\nLa guerra psicologica \u00e8 una forma di persuasione che strumentalizza la paura e il pericolo. La guerra non ortodossa prevede la pianificazione di strutture paramilitari non note al nemico e l\u2019esecuzione di azioni coperte decise da una selezionata cerchia di \u00e9lite militari e politiche, al di fuori delle procedure istituzionali e all\u2019oscuro del Parlamento."}
{"id": "1710791", "revid": "287204", "url": "https://it.wikipedia.org/wiki?curid=1710791", "title": "Ipueiras (Tocantins)", "text": "Ipueiras \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710795", "revid": "228587", "url": "https://it.wikipedia.org/wiki?curid=1710795", "title": "The Butterfly Effect", "text": "The Butterfly Effect (l'effetto farfalla in lingua inglese) pu\u00f2 riferirsi a:"}
{"id": "1710796", "revid": "287204", "url": "https://it.wikipedia.org/wiki?curid=1710796", "title": "Lajeado (Tocantins)", "text": "Lajeado \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710797", "revid": "696149", "url": "https://it.wikipedia.org/wiki?curid=1710797", "title": "Ferrovia Campobasso-Isernia", "text": "La ferrovia Campobasso-Isernia \u00e8 una linea ferroviaria del Molise a binario singolo non elettrificata che collega Campobasso con Isernia.\nIl primo tratto della ferrovia, da Campobasso a Bosco Redole, \u00e8 parte della ferrovia Benevento-Campobasso, mentre l'ultimo tratto, tra Carpinone e Isernia, \u00e8 invece parte della ferrovia Sulmona-Isernia.\nStoria.\nLa linea fu prevista dalla legge Baccarini.\nIl 15 dicembre 2001 furono soppresse le fermate di Campochiaro, San Massimo, San Polo Matese, Santa Maria del Molise, Pettoranello e Pesche.\nLa linea \u00e8 stata interessata da lavori di potenziamento nella tratta Campobasso-Boiano, con passaggio dalla tecnologia di supporto alla condotta SSC a quella SCMT, realizzazione della fermata di Campobasso Duca d'Aosta, adeguamento infrastrutturale della stazione di Boiano agli standard correnti, ripristino e adeguamento della stazione di Guardiaregia e della fermata di San Polo Matese nell'ottica del progetto per la realizzazione della Metropolitana leggera Matrice-Campobasso-Bojano.\nDal 14 giugno 2020 il traffico ferroviario \u00e8 sospeso sulla linea a causa dei lavori di elettrificazione. Sono previsti i servizi sostitutivi sulla tratta interessata dai lavori, la cui riapertura \u00e8 prevista per fine 2022."}
{"id": "1710799", "revid": "73843", "url": "https://it.wikipedia.org/wiki?curid=1710799", "title": "Ubaldo Marchioni", "text": "Biografia.\nNato a Vimignano, frazione di Grizzana, attuale Grizzana Morandi, il 29 settembre 1944 fu vittima dei nazisti nella strage di Monte Sole (strage di Marzabotto): venne ucciso sull'altare al termine della Messa. Stramazz\u00f2 sulla predella; per rappresaglia, i tedeschi stavano bruciando tutti i paesi della zona.\nGiunti alla chiesetta di Casaglia di Caprara, dove era don Ubaldo, trascinarono una parte della popolazione nel cimitero e la fucilarono. Le vittime furono ottantaquattro, per la maggior parte donne e bambini. Le settanta persone che erano rimaste nella chiesa furono finite con le bombe a mano.\nDella famiglia di don Ubaldo sopravvissero il padre e il fratello Riccardo, giacch\u00e9 sia la madre sia la sorella furono uccise nel presbiterio accanto al giovane parroco.\n\u00c8 attualmente in corso il suo processo di canonizzazione ed \u00e8 quindi venerato dalla Chiesa cattolica come Servo di Dio."}
{"id": "1710800", "revid": "287204", "url": "https://it.wikipedia.org/wiki?curid=1710800", "title": "Monte do Carmo", "text": "Monte do Carmo \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710802", "revid": "309289", "url": "https://it.wikipedia.org/wiki?curid=1710802", "title": "Pedra Branca", "text": "Pedra Branca, in portoghese \"pietra bianca\", pu\u00f2 riferirsi a:"}
{"id": "1710803", "revid": "287204", "url": "https://it.wikipedia.org/wiki?curid=1710803", "title": "Itaporanga", "text": ""}
{"id": "1710804", "revid": "287204", "url": "https://it.wikipedia.org/wiki?curid=1710804", "title": "Pedro Afonso", "text": "Pedro Afonso \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710806", "revid": "287204", "url": "https://it.wikipedia.org/wiki?curid=1710806", "title": "Santa Maria do Tocantins", "text": "Santa Maria do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710807", "revid": "2143156", "url": "https://it.wikipedia.org/wiki?curid=1710807", "title": "Granatina", "text": "La granatina (anche detta sciroppo di granatina) \u00e8 uno sciroppo analcolico, utilizzato per la preparazione di granite e di cocktail, sia alcolici sia di tipo \"soft drink\".\nOriginariamente a base di melagrana, prende il suo nome dalla denominazione \"granata\" con cui \u00e8 anche noto il frutto. Per estensione impropria pu\u00f2 essere chiamata granatina anche la bibita a base di ghiaccio e di questo sciroppo.\nPreparazione.\nTradizionalmente la granatina era preparata mediante bollitura del succo ricavato dai chicchi delle melagrane con il miele o lo zucchero, in parti pressappoco uguali. Gli sciroppi di granatina industriali odierni sono invece composti in massima parte da succo di altri frutti come agrumi, ribes, lampone addizionati ad aromi e solo raramente a vero succo di melagrana. In Francia, Belgio ed altri paesi del nord, la granatina \u00e8 soltanto una bibita di acqua, zucchero ed aromi: non \u00e8 contenuta frutta.\nUtilizzi.\nLa granatina pu\u00f2 essere servita come bibita dissetante, diluita con acqua o succo d'arancia e cubetti di ghiaccio, o per la preparazione di granite alla melagrana; questi impieghi sono in Italia molto meno diffusi che in passato.\nL'impiego principale dello sciroppo di granatina resta la sua aggiunta nella preparazione di bevande, e in particolare cocktail e long drink, per il sapore dolce e soprattutto l'aspetto scenografico del colore rosso rubino. Lo sciroppo viene usato in cocktail analcolici molto famosi come per esempio il Roy Rogers o lo Shirley Temple.\nAlcuni cocktail internazionali IBA contenenti sciroppo di granatina:"}
{"id": "1710808", "revid": "287204", "url": "https://it.wikipedia.org/wiki?curid=1710808", "title": "Silvan\u00f3polis", "text": "Silvan\u00f3polis \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710810", "revid": "44210", "url": "https://it.wikipedia.org/wiki?curid=1710810", "title": "Accademia palatina", "text": ""}
{"id": "1710812", "revid": "287204", "url": "https://it.wikipedia.org/wiki?curid=1710812", "title": "Tocant\u00ednia", "text": "Tocant\u00ednia \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Porto Nacional."}
{"id": "1710813", "revid": "110157", "url": "https://it.wikipedia.org/wiki?curid=1710813", "title": "Itaporanga (Para\u00edba)", "text": "Itaporanga \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710814", "revid": "287204", "url": "https://it.wikipedia.org/wiki?curid=1710814", "title": "Pedra Branca (Para\u00edba)", "text": "Pedra Branca \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710815", "revid": "287204", "url": "https://it.wikipedia.org/wiki?curid=1710815", "title": "Santa In\u00eas (Para\u00edba)", "text": "Santa In\u00eas \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710817", "revid": "287204", "url": "https://it.wikipedia.org/wiki?curid=1710817", "title": "Serra Grande", "text": "Serra Grande \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710820", "revid": "110157", "url": "https://it.wikipedia.org/wiki?curid=1710820", "title": "Boa Ventura", "text": "Boa Ventura \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710821", "revid": "17654", "url": "https://it.wikipedia.org/wiki?curid=1710821", "title": "Cembalo ungherese", "text": ""}
{"id": "1710823", "revid": "106908", "url": "https://it.wikipedia.org/wiki?curid=1710823", "title": "Concei\u00e7\u00e3o (Brasile)", "text": "Concei\u00e7\u00e3o \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710824", "revid": "729019", "url": "https://it.wikipedia.org/wiki?curid=1710824", "title": "Stazione di Varese Casbeno", "text": "La stazione di Varese Casbeno \u00e8 una stazione ferroviaria di Varese sulla linea Saronno-Laveno, situata nel quartiere Casbeno, in Piazza Antonio Meucci.\nStrutture e impianti.\nLa stazione, impresenziata, \u00e8 gestita da Ferrovienord che la qualifica come stazione secondaria e si compone di un fabbricato viaggiatori, dotato di una sala d'aspetto. Il piazzale binari \u00e8 composto da due binari serviti da due banchine.\nMovimento.\nLa stazione \u00e8 servita da treni regionali cadenzati effettuati da Trenord nell'ambito del contratto di servizio stipulato con la Regione Lombardia.\nInoltre la stazione \u00e8 servita dai treni RegioExpress RE1 Laveno - Varese - Saronno - Milano.\nInterscambi.\nSul piazzale antistante \u00e8 possibile l'interscambio con gli autoservizi urbani di Varese.\nFra il 1909 e il 1950 la stazione era servita da una fermata della tranvia Varese-Bobbiate, che sottopassava la linea poco pi\u00f9 a ovest rispetto all'impianto."}
{"id": "1710825", "revid": "110157", "url": "https://it.wikipedia.org/wiki?curid=1710825", "title": "Diamante (Brasile)", "text": "Diamante \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Itaporanga."}
{"id": "1710829", "revid": "56511", "url": "https://it.wikipedia.org/wiki?curid=1710829", "title": "Joseph Weizebaum", "text": ""}
{"id": "1710833", "revid": "1656773", "url": "https://it.wikipedia.org/wiki?curid=1710833", "title": "Barile (famiglia)", "text": "La famiglia Barile (o Barrile) \u00e8 stata una famiglia nobile italiana di origine longobarda.\nStoria.\nLa famiglia Barile ebbe origine dalla famiglia Collimento, a sua volta discendente dai Conti dei Marsi. Il fondatore fu Tommaso, figlio di Berardo Collimento. Barile era anche il castello della famiglia eponima sito in provincia dell'Aquila: nel 1180, Tommaso, 1\u00ba signore di Barile, secondo la legge longobarda dell'epoca che consentiva di cambiare il proprio cognome col nome del feudo, cambi\u00f2 il proprio cognome in Barile. In questo periodo risultano possedimenti del castello di Barile i territori di Casentino, Fonteavignone, Tussillo e Villa Sant'Angelo.\nDurante la fondazione dell'Aquila, Carlo I d'Angi\u00f2, nel 1272, per oscuri motivi, fece distruggere il castello di Barile. A sorpresa i Barile non fecero ricostruire il loro castello, ma si rifugiarono nei suoi quattro territori. Tuttavia nel 1294 del castello di Barile ne rimaneva perlomeno qualche traccia, come attesta il diploma di re Carlo II d'Angi\u00f2 del 28 settembre 1294 come territorio tassabile del contado aquilano; nonostante ci\u00f2, Barile fu indipendente nei confronti di L'Aquila fino al 1420, grazie al potere dei Barile. Un documento dello stesso anno attesta la potenza di questa famiglia, documento redatto dalla regina Giovanna II d'Angi\u00f2-Durazzo e destinato alla famiglia stessa che attesta tutti i suoi possedimenti. Ma gi\u00e0 l'anno seguente (1421), quando l'ultimo rappresentante in Abruzzo di questa famiglia si trasfer\u00ec a Napoli, il castello di Barile dovette giocoforza sottomettersi alla signoria dell'Aquila, non avendo nessun membro della casata a gestirne l'autonomia.\nSuccessivamente, dopo l'estinzione del ramo abruzzese di questa famiglia, accrebbe l'importanza del ramo di Napoli, tant'\u00e8 che, nel 1516, questo ramo fu insignito dell'Ordine dei Cavalieri di Malta.\nUn ramo si trasfer\u00ec nel Vercellese, ove mantenne il nome Barile, tuttora presente come casato nel blasonario subalpino. Un altro ramo si trasfer\u00ec a Caltanissetta nel 1600, fondando la dinastia del barone di Turolifi.\nAlbero genealogico.\nDi seguito \u00e8 riportato l'albero genealogico della famiglia Barile dal fondatore Tommaso, vivente nel XII secolo, fino all'ultima discendente Vittoria, vissuta nel XVII secolo, secondo una ricostruzione degli storici Cesare d'Engenio Caracciolo, Enrico Bacco, Ottavio Beltrano et al.:"}
{"id": "1710835", "revid": "1782831", "url": "https://it.wikipedia.org/wiki?curid=1710835", "title": "Il mondo segreto di Ani Yoko", "text": " \u00e8 un manga \"sh\u014djo\" scritto e disegnato da Ryo Maekawa, pubblicato in Giappone sulla rivista \"Ribon\" di Sh\u016beisha dal febbraio 2000. Nel 2006 \u00e8 stato premiato come \"miglior manga per bambini\" col 51\u00ba Shogakukan Manga Award. Dal manga \u00e8 stato tratto un anime di 51 episodi in una co-produzione tra lo studio giapponese Gallop e lo studio sudcoreano Dongwoo Animation, andato in onda su TV Tokyo tra l'ottobre 2005 e il settembre 2006.\nIn Italia il manga \u00e8 inedito, mentre l'anime \u00e8 stato trasmesso su Hiro a partire dal 1\u00ba fino al 31 luglio 2011 con il titolo Il mondo segreto di Ani Yoko, interrompendosi tuttavia all'episodio 31 a causa della chiusura del canale.\nTrama.\nUna bambina di nome Ami Matsuzaki trasloca con la sua famiglia in una nuova abitazione, non appena arrivata Ami si accorge che in casa ci sono altre presenze, ma i suoi genitori non le credono. Una volta arrivata nella sua cameretta fa conoscenza con 3 peluches: Panda, Nalle e Banni. Costoro provengono dal mondo di Ani Yoko che \u00e8 collegato a quello umano tramite una botola sul pavimento della stanza della bambina. Incuriosita Ami decide di entrare nella botola dove incontrer\u00e0 stravaganti creature che abitano il vicolo degli animali.\nAnime.\nEpisodi.\nIn originale una parte dei titoli, , \u00e8 sempre uguale in tutti gli episodi.\nVideogiochi.\nAlcuni videogame della Konami sono stati fatti basandosi su tale anime:"}
{"id": "1710840", "revid": "47767", "url": "https://it.wikipedia.org/wiki?curid=1710840", "title": "Chiesa del Crocifisso", "text": ""}
{"id": "1710843", "revid": "217830", "url": "https://it.wikipedia.org/wiki?curid=1710843", "title": "Steve Bonsey", "text": ""}
{"id": "1710846", "revid": "486946", "url": "https://it.wikipedia.org/wiki?curid=1710846", "title": "Chiesa del Santissimo Crocefisso (Terranova Sappo Minulio)", "text": ""}
{"id": "1710850", "revid": "2050449", "url": "https://it.wikipedia.org/wiki?curid=1710850", "title": "Greatest Hits (Aerosmith)", "text": "Greatest Hits \u00e8 la prima raccolta dei brani di successo del gruppo musicale hard rock Aerosmith, pubblicata nel 1980 e di grande successo commerciale. Ha ricevuto 12 dischi di platino.\nClassifiche.\nAlbum - Billboard (North America)"}
{"id": "1710859", "revid": "1552438", "url": "https://it.wikipedia.org/wiki?curid=1710859", "title": "4-2-4", "text": "Il 4-2-4 \u00e8 un modulo di gioco del calcio. Consiste nello schierare 4 difensori, 2 centrocampisti e 4 attaccanti.\nStoria.\nIl 4-2-4 fu creato come contrapposizione sudamericana al \"WM\" europeo (in numeri 3-2-2-3) ed attecch\u00ec principalmente oltreoceano; nato dall'evoluzione del \"MM\" (numericamente 3-2-3-2), abbassando un attaccante sulla linea dei centrocampisti ed un mediano in difesa, da esso derivano i sistemi di gioco moderni (ad esempio, il 4-3-3 si ottiene dal 4-2-4 arretrando a centrocampo un calciatore del reparto offensivo).Il 4-2-4 fu per la prima volta schierato da M\u00e1rton Bukovi, anche se la sua invenzione \u00e8 disputata fra tre allenatori: Fl\u00e1vio Costa, ct della \"Sele\u00e7\u00e3o\" durante il e noto come lo sfortunato artefice del Maracanazo; Zez\u00e9 Moreira, il quale lo aveva teorizzato ma non messo in pratica come selezionatore dei verde-oro in Svizzera nel 1954; l'ungherese B\u00e9la Guttman, trasferitosi proprio in Brasile nel 1957. Comunque il primo 4-2-4 praticato fu perfezionato negli ultimi anni cinquanta, in particolare dai carioca vincitori al .\nFu soppiantato dal \"calcio totale\" e riscoperto in chiave moderna come rivisitazione ultraoffensiva del 4-4-2 (i centrocampisti esterni diventano ali pure).\nIl modulo.\nIl 4-2-4 tenta di combinare un ampio fronte d'attacco con una forte e munita difesa. I tecnici che lo utilizzarono fecero tesoro delle migliorate condizioni fisiche e atletiche dei giocatori degli anni cinquanta: in fase difensiva sei calciatori partecipavano alla copertura e viceversa all'attacco altrettanti componenti organizzavano la manovra insieme, servendosi dei due centrocampisti a tutto campo in entrambi i compiti. Pertanto erano necessarie alcune caratteristiche, senza le quali lo schema non era possibile: terzini pi\u00f9 \"bloccati\", che si occupassero della fascia in fase di marcatura e non eccedessero con la spinta offensiva, tuttavia bravi nell'impostazione; due mediani abili a tessere le trame di gioco, di interdire e dare equilibrio alla squadra come schermo davanti ai centrali difensivi, quindi dotati di capacit\u00e0 polmonare e corsa; due ali che potessero sacrificarsi aiutando il centrocampo e contemporaneamente ottimi come dribblatori e nel fare i cross; due punte vere, che si completassero e non perdonassero davanti alla porta avversaria.I brasiliani in questo erano maestri: riuscivano a combinare la tecnica sopraffina dei terzini al dinamismo dei centrocampisti centrali, la qualit\u00e0 e la spregiudicatezza degli esterni d'attacco alla concretezza delle punte.\nLa numerazione del 4-2-4.\nLa numerazione \u00e8 un ibrido tra il Metodo ed il Sistema. Conserva del primo la numerazione dei terzini, mentre del secondo quella del centromediano metodista (maglia numero 5).\nCollegamenti esterni.\nArticolo sul Corriere della Sera"}
{"id": "1710860", "revid": "49022", "url": "https://it.wikipedia.org/wiki?curid=1710860", "title": "Ethelbald di Mercia", "text": ""}
{"id": "1710861", "revid": "6923", "url": "https://it.wikipedia.org/wiki?curid=1710861", "title": "Anpanman", "text": " \u00e8 un manga scritto e disegnato da Takashi Yanase e pubblicato in Giappone dall'ottobre 1973 al 2013.\nLa trama segue le avventure di Anpanman, un supereroe con la testa di \"anpan\", che deve proteggere il mondo da un malefico germe antropomorfo di nome Baikinman. Dal manga sono state tratte due serie televisive anime: la prima, composta da un solo episodio, \u00e8 stata trasmessa su NHK General TV il 13 marzo 1979; la seconda dal titolo , a cura di Tokyo Movie Shinsha, \u00e8 trasmessa dal 3 ottobre 1988 su NTV e comprende oltre 1\u00a0470 episodi, facendone una delle serie animate pi\u00f9 longeve ad essere andate in onda. L'opera \u00e8 inoltre trasposta annualmente in lungometraggi animati dal 1989.\nDall'abbigliamento agli snack e altro merchandising, \"Anpanman\" \u00e8 considerata una delle serie manga e anime per bambini pi\u00f9 famose e di successo in Giappone. Il personaggio di Anpanman \u00e8 uno dei pi\u00f9 redditizi, costantemente tra i primi posti come fonte di guadagno, e in un sondaggio del 2011 di Bandai \u00e8 risultato il pi\u00f9 famoso tra i bambini dai 0 ai 12 anni.\nTrama.\nIn ogni episodio Anpanman aiuta la gente del proprio villaggio, in particolare, coloro che hanno fame, e combatte contro Baikinman. Nel corso di tutti gli episodi fino ad oggi trasmessi, sono stati presentati pi\u00f9 di 1700 personaggi."}
{"id": "1710875", "revid": "834", "url": "https://it.wikipedia.org/wiki?curid=1710875", "title": "Contee del Nebraska", "text": "Lista delle 93 contee del Nebraska, negli Stati Uniti d'America:"}
{"id": "1710877", "revid": "1632387", "url": "https://it.wikipedia.org/wiki?curid=1710877", "title": "Matrice di assegnazione responsabilit\u00e0", "text": "La matrice di assegnazione responsabilit\u00e0 pone in relazione le risorse con le attivit\u00e0 delle quali sono responsabili, o con loro aggregazioni.\nTipicamente, pone in relazione le risorse umane di un organigramma con i principali processi aziendali dei quali sono responsabili, oppure, a livello pi\u00f9 basso, con le attivit\u00e0 previste dal processo aziendale.\nLa matrice RACI specifica il tipo di relazione fra la risorsa e l'attivit\u00e0: Responsible, Accountable, Consulted, Informed. Con tale strumento viene indicato \"chi fa che cosa\", all'interno di una organizzazione.\nLa matrice attivit\u00e0/risorse, ovvero la matrice RACI, pu\u00f2 essere utilizzata per la modellazione dei processi aziendale di base. Introducendo una \"sequenza\" fra le attivit\u00e0 e incrociandole con gli attori del processo, si pu\u00f2 rappresentare un diagramma di flusso della procedura da osservare.\nUna modellazione di questo tipo non tiene conto della tecnologia, in termini di informazioni scambiate fra gli attori e delle applicazioni eventualmente utilizzate.\nRuoli chiave.\nLa matrice RACI prende la propria denominazione dalle iniziali dei ruoli previsti in lingua inglese per l'esecuzione delle attivit\u00e0 dei processi aziendali. I ruoli previsti dalla matrice sono:\n\u00e8 colui che esegue e assegna l'attivit\u00e0.\n\u00e8 colui che ha la responsabilit\u00e0 sul risultato dell'attivit\u00e0. A differenza degli altri 3 ruoli, per ciascuna attivit\u00e0 deve essere univocamente assegnato.\n\u00e8 la persona che aiuta e collabora con il \"Responsible\" per l'esecuzione dell'attivit\u00e0.\n\u00e8 colui che deve essere informato al momento dell'esecuzione dell'attivit\u00e0.\nAlternative.\nRACI-VS.\nLa RACI-VS \u00e8 da considerarsi una versione estesa della pi\u00f9 tradizionale matrice RACI, particolarmente adattabile in caso di organizzazioni complesse.\nEssa prevede l'introduzione di 2 ulteriori ruoli: \n\u00e8 colui che verifica che il deliverable rispetti i criteri di accettazione.\n\u00e8 colui che approva la decisione del Verifier."}
{"id": "1710879", "revid": "547034", "url": "https://it.wikipedia.org/wiki?curid=1710879", "title": "Paradosso sull'attore", "text": "Il Paradosso sull'attore (\"Paradoxe sur le com\u00e9dien\", in lingua francese) \u00e8 un trattato sull'arte drammatica scritto dal filosofo francese Denis Diderot negli anni compresi tra il 1770 ed il 1780 ed organizzato in forma di dialogo tra due interlocutori.\nComposizione.\nPubblicato postumo nel 1830, fu sicuramente rimaneggiato dall'autore, dopo la prima stesura, intorno al 1783-1784. La genesi dell'opera \u00e8 da rintracciarsi nell'interesse di Diderot per un saggio su David Garrick, celebre attore teatrale inglese. Il direttore della rivista per la quale Diderot componeva articoli, \"Correspondances litt\u00e9raires\", gli aveva infatti inviato il saggio assieme ad altri per farglielo recensire. Colpito dal lavoro e dall'analisi sullo stile recitativo, Diderot elabor\u00f2 una personale teoria sull'arte drammatica, espressa poi sulle pagine della rivista. Il \"Paradosso sull'attore\" \u00e8 un ampliamento dello stesso articolo di Diderot apparso nel 1770 su \"Correspondances litt\u00e9raires\".\nContenuti.\nPonendosi controcorrente rispetto al pensiero coevo, Diderot svela che l'attore non \u00e8 un passivo imitatore n\u00e9 un artista che basa la sua arte sulla sola sensibilit\u00e0 o sullo slancio romantico delle passioni. C'\u00e8 bisogno, infatti, che l'attore non solo studi i grandi modelli precedenti, ma si affidi, nell'interpretazione, alla razionalit\u00e0, che gli potr\u00e0 permettere di ottenere risultati costanti.\nIn questo modo Diderot assegna all'attore lo statuto di creatore e non di imitatore, mettendolo al pari dell'autore teatrale, considerato l'unico vero creatore della storia rappresentata. L'eccessivo slancio causa nell'attore un eccesso di artificiosit\u00e0 nella recitazione: una studiata razionalit\u00e0, unita alla perspicacia, otterrebbero invece la naturalezza dell'interpretazione. Poich\u00e9 il compito dell'attore \u00e8, poi, riprodurre le medesime scene pi\u00f9 volte nel corso della sua vita, un'interpretazione basata sulla sola emotivit\u00e0 rischierebbe di rendere incostante il risultato, che potrebbe essere influenzato dalla stanchezza o dal turbamento, causando l'insuccesso dell'interprete. \nIl saggio di Diderot \u00e8 alla base delle moderne teorie sul lavoro dell'attore, il quale necessita di una severa disciplina e di una studiata tecnica per affrontare il suo lavoro."}
{"id": "1710883", "revid": "118834", "url": "https://it.wikipedia.org/wiki?curid=1710883", "title": "Paradoxe sur le com\u00e9dien", "text": ""}
{"id": "1710888", "revid": "834", "url": "https://it.wikipedia.org/wiki?curid=1710888", "title": "Contee del Nevada", "text": "Lista delle 17 contee del Nevada, negli Stati Uniti d'America:"}
{"id": "1710890", "revid": "287204", "url": "https://it.wikipedia.org/wiki?curid=1710890", "title": "Almoradi", "text": ""}
{"id": "1710891", "revid": "287204", "url": "https://it.wikipedia.org/wiki?curid=1710891", "title": "Melatino", "text": "La famiglia Melatino \u00e8 una famiglia nobile di origine longobarda la quale prende il nome dal castello di Melatino presso Teramo residenza di questa famiglia dal XIII secolo.\nEbbe gran ruolo nei momenti pi\u00f9 significativi della storia di Teramo. Si estinse, in quanto gli ultimi esponenti della famiglia furono delle donne andate in moglie ai Berarducci di Teramo.\nLo stemma della famiglia era caratterizzato da un albero di melo.\nStoria.\nLo storico teramano Niccola Palma fa comparire i Melatino nel XIII secolo, quali signori di Campli e di un castello da cui ebbero le origini, oggi distrutto, chiamato appunto \"Melatino\". Nel corso del Trecento, quando Teramo era divenuta potente, iniziando a comperare vari feudi attorno ad essa per estendere i commerci e i feudi, ci furono liti di confine con Campli.\nNuove liti con la citt\u00e0 di Campli sorsero per il possesso del feudo Melatino; questa volta la campana grande della Cattedrale di San Berardo chiam\u00f2 alle armi i cittadini, che si misero a saccheggiare le campagne camplesi, costoro di rimando chiesero la protezione di Giovanna, la quale promosse una transazione. Questa non riusc\u00ec a conciliare le parti, bench\u00e9 Giovanna richiedesse la pace immediata tra le due citt\u00e0, e che Teramo rinunciasse al feudo di Melatino, e ai colli di Santa Vittoria. La pace fu siglata dai due sindaci nella chiesa di Sant'Angelo in Castrogna.I Melatino si trasferirono dentro la citt\u00e0, nel 1372 un tal Roberto Melatino fece costruire la sua casa presso la chiesa di San Luca, si tratta della famosa Casa dei Melatino, uno degli edifici gotici meglio conservati oggi a Teramo.\nLa prima guerra con gli Antonelliani.\nQuando nella prima met\u00e0 del Trecento ci furono problemi di successione al sovrano Roberto d'Angi\u00f2 di Napoli, tra Giovanna I d'Angi\u00f2 e i Durazzeschi d'Ungheria, ben presto i baroni e i signori del Regno si contrapposero in due schieramenti: gli angioini e i durazziani. La lotta civile scoppi\u00f2 anche a Teramo, capeggiata da Errico di Roberto Melatino e Antonello di Giovanni Della Valle, fratello del vescovo. Il secondo, seguendo il Muzii scacci\u00f2 nel 1388 il Melatino con la famiglia. Nell'anno 1388 a Campli era capitano Andrillo Mormile, vice-reggente d'Abruzzo a causa della giovane et\u00e0 di Ladislao, che alloggiava nella casa detta \"di Santa Margherita\". A causa di un incidente la casa prese fuoco, e venne saccheggiata dai cittadini, facendo fuggire Andrillo, che si appell\u00f2 a Margherita; a causa di questo incidente, le complicazione per Campli si ingrandirono quando il suo feudo Civitella del Tronto fece lega con Ascoli, arrogandosi il diritto di cittadinanza.Entrato in maggiore et\u00e0 Ladislao, e riconosciuto sovrano di Napoli, Errico Melatino esule offr\u00ec i suoi servigi ad Antonio Acquaviva, nella speranza di potersi vendicare contro Antonello, cedendogli inoltre il governo dell'Universit\u00e0 di Teramo. Sempre dai \"Dialoghi\" di Muzii (III), si apprende che il Conte Acquaviva in compagnia di Errico, il 22 novembre 1390 marci\u00f2 su Teramo, trovando le porte aperte, senza che nessuno opponesse resistenza, poich\u00e9 le guardia erano state corrotte.\nAntonello accolse Antonio nella sua casa patrizia, ma a tradimento venne ucciso a pugnalate. Morto, il suo corpo fu gettato dalla finestra in mezzo alla strada, svestito, sicch\u00e9 un cittadino che aveva subito angherie da lui in passato, riconoscendolo, gli tronc\u00f2 la testa, la innalz\u00f2 su di una picca, e la port\u00f2 per le strade della citt\u00e0. Il cadavere infine fu gettato in un fosso sotto Santo Spirito. Il palazzo Della Valle fu distrutto, e vi venne creato un macello di legno dove,m per dileggio, almeno fino all'epoca del Muzii (met\u00e0 '500), i macellai in ricordo della mattanza del tiranno, ingaggiarono combattimenti con le interiora degli animali.\nIl 6 maggio 1393 Antonio Acquaviva decise di piantare definitivamente le radici, comprando dal Gran Connestabile Conte Alberico Di Balbiano le citt\u00e0 di Teramo e Atri per 35.000 ducati. Vengono ridefiniti i confini di Teramo, ossia con le universit\u00e0 di Campli, Bellante, Castelvecchio, Mosciano, Forcella, Basciano, Terra Morricana, Fornarolo. Antonio Acquaviva, grato del servigio di Errico Melatino, lo fece Capitano di Campli; nel 1395 Andrea Matteo Acquaviva, figlio di Antonio, tent\u00f2 come il padre di cogliere la palla al balzo di una controversia di guelfi e ghibellini ad Ascoli, per poterla prendere con un colpo di mano. Nel frattempo dopo la morte violenta di Antonello Della Valle, il vescovo di Teramo suo fratello mor\u00ec di crepacuore il 22 febbraio 1396 e gli succedette Corrado Melatino, che fu insieme a Errico in ottimi rapporti con l'Acquaviva, e con il papa Bonifacio. Alla morte del pontefice, sal\u00ec al soglio papa Innocenzo VII di Sulmona, che prese in considerazione la causa di Ascoli, infeudandola al Duca di Atri, per tentar di salvare delle citt\u00e0 del centro Italia, minacciate da Ladislao di Durazzo. L'Acquaviva ottenne da Ladislao vari riconoscimenti, e nell'assedio di Taranto contro Maria vedova di Raimondo Orsini, comand\u00f2 personalmente l'esercito, ma rimase ferito. Tornando a Teramo, fu ucciso il 17 febbraio dai confederati Melatini. Il racconto di Brunetti racconta di un tal Roberto Melatino, che aveva i figli Errico, Cola e Gentile. La morte del Duca d'Atri sarebbe stata segnata dal fatto che costui, andando a caccia con i giovani, mise in groppa al suo cavallo la moglie di uno dei tre fratelli, suscitando l'ira del marito, e dando inizio al piano di morte. Dopo che il duca, tra giusti timori, venne ucciso sul letto, sua moglie Vittoria che era gravida, fu uccisa anche lei, insieme a un testimone, nei pressi di Morro.\nLa seconda guerra tra Melatini e Antonelliani.\nMentre re Ladislao di Durazzo trasmetteva la reggenza di Napoli alla sorella Giovanna d'Angi\u00f2, a Teramo veniva nominato vescovo Stefano di Carrara (1411), riconosciuto nel 1418 anche da papa Martino V. Alla morte di Ladislao, gli esuli teramani rientrarono a frotte nella citt\u00e0, pronti di nuovo a darsi battaglia, che iniziarono immediatamente. Sulle prime erano in vantaggio gli \"Antonelli\" dei Della Valle, ricacciando nel 1415 dalla citt\u00e0 i Melatino. L'universit\u00e0 di Campli s'ingrazi\u00f2 Giovanna II con il marito Giacomo di Borbone, ottenendo diversi privilegi. Anche gli Acquaviva parteciparono alla spartizione dei feudi durante il periodo torbido di transizione del potere da Ladislao a Giovanna: Pietro Bonifacio Acquaviva lasci\u00f2 le cure del figlio Antonio Matteo al fratello Giosia, che sar\u00e0 il quarto duca di Atri.Intanto Giacomo di Borbone per riportare l'equilibrio nella piana del Vomano-Tordino, sped\u00ec il luogotenente Londino, che strinse accordi coi Melatino per riconquistare Teramo. La vendetta dei Melatino fu tremenda contro gli Antonelli, vennero distrutte le case, bruciate le terre, uccisi i famigliari, catturati altri tradotti nella Civitella; rimase prigioniero anche un tal Marino di Bellante, che riuscendo a farsi liberare, comunic\u00f2 a Giovanna II il deplorevole stato in cui versava Teramo, nell'anarchia totale, con molte case bruciate e distrutte. Giovanna concesse il perdono dei delitti commessi, con l'eccezione di quelli dei figli di Errico Melatino; la cittadinanza inoltre si sarebbe impegnata a pagare delle tasse per riparare i danni.\nTuttavia nuovi dissapori scoppiarono in citt\u00e0, non appena nel 1419 i rapporti tra Giovanna e papa Martino s'incrinarono incontrovertibilmente. Gli Antonelliani Colantonio Lelio e Giovanni Fazii scannarono la notte del 6 gennaio 1420 i membri dei Melatino nelle loro case; quelli che riuscirono a salvarsi nella congiura, non trovarono scampo nelle case di altre persone, che li scacciarono o li perseguirono, memori della \"guerra civile\" del 1416. Il clima politico era cos\u00ec teso che le colonie di mercanti provenienti da fuori l'Abruzzo, come il gruppo dei fiorentini, preferirono tornare a casa, facendo precipitare l'economia locale in una fase di stagnazione. \nTerza guerra dei Melatini.\nAlla morte di Alfonso I di Napoli nel 1458, si riaccese in Giosia Acquaviva la bramosia di riprendersi Teramo con l'aiuto dei Mazzaclocchi. \nLo storico Muzio Muzii precisa che in quest'epoca i Melatini proprio a causa delle gravi perdite dei membri subite nelle varie guerriglie urbane, erano state definiti spregiativamente \"spennati\", mentre gli Antonelliani per le grosse mazze che usavano in questi assalti, presero il soprannome di \"mazzaclocchi\".\nSulla strada per Penne, Giosia fece trucidare il luogotenente alfonsino Raniero, mentre a Teramo venivano eletti 12 magistrati affinch\u00e9 continuassero ad amministrare la regia demanialit\u00e0 e i privilegi concessi da Alfonso. Tre deputati successivamente furono inviati dal nuove re Ferrante I d'Aragona, che conferm\u00f2 i privilegi. Al giuramenti di tutti i principi e baroni del Regno, si astenne Giovanni Antonio Orsini Principe di Taranto, che si alle\u00f2 con Giosia Acquaviva, facendo sposare sua figlia con il duca Giuliantonio Acquaviva, con dote delle citt\u00e0 di Conversano, Barletta, Bitonto. Nacque cos\u00ec una querela tra il sovrano e l'Orsini, aizzato dall'Acquaviva, che voleva a tutti i costi riprendere il dominio su Teramo. E naturalmente da ci\u00f2, scaturirono di nuovo i tumulti tra gli ex Melatino e gli Antonelli (Spennati e Mazzaclocchi).&lt;br&gt;I teramani di partito angioini si fortificarono nella rocca di Fornarolo insieme agli Acquaviva. La rocca sub\u00ec un assedio prontamente respinto, sicch\u00e9 rimpatriati in citt\u00e0 alcuni dei Mazzaclocchi, costoro elessero come ambasciatore Marco di Cappella, il quale si rec\u00f2 dal Principe di Taranto, e ricordandogli le promesse fatte agli Acquaviva, pretese che la citt\u00e0 di Teramo fosse concessa a Giuliantonio.\nIntanto gli Spennati, vista la buona occasione, si accordarono col vicer\u00e9 di Napoli per riprendersi Teramo, e marciarono sulla citt\u00e0 il 17 novembre. Dopo aver preso e saccheggiato San Flaviano, con molte vite uccise per le pretese di potere di questi nobili, l'esercito arriv\u00f2 in citt\u00e0 guadando il fiume Vezzola. Stava per essere aperta Porta Sant'Antonio per fare entrare l'esercito, quando il magistrato impose tre clausole per la capitolazione della citt\u00e0: distruggere la Cittadella una volta presa Teramo, accordare indulti per ogni delitto, conferma dei privilegi concessi da Alfonso. Durante la presa della citt\u00e0, i Mazzaclocchi seppero salvarsi la vita grazie alla fellonia degli stessi, che trovarono rifugio nei conventi e nei cimiteri, mentre le loro donne fingevano di aver sofferto vari soprusi dal governo dell'Acquaviva, in modo da ottenere la clemenza di Ferrante verso i traditori. La Cittadella capitol\u00f2 l'8 dicembre 1461, il Castellano fu costretto a sloggiare, e venne rimpiazzato da Matteo di Capua con uno nuovo, fedele a Ferrante. Nella descrizione del Palma doveva essere un robusto maschio, con una torre di controllo in cima, e gli alloggiamenti in basso per le truppe. All'epoca della sua compilazione della \"Storia ecclesiastica e civile\" (1832), esistevano ancora frammenti di mura presso Porta San Giorgio. Il torrione era ancora in piedi nel 1792, quando poi la deputazione decise l'abbattimento per migliorare l'ingresso al corso.\nLa quarta guerra degli Spennati e Mazzaclocchi.\nNel 1482 con Ferrante impegnato a Ferrara a favore del cognato Ercole I d'Este, essendo ancora vivo Renato d'Angi\u00f2, scoppiarono nuovi tumulti tra angioini e aragonesi. I Mazzaclocchi, angioini, si scagliarono ancora una volta contro i nemici Spennati. A dostacolare i loro piano era il sindaco Cola di Rapino, di partito aragonese, garante della pace. Costui fu attirato in un casale e ucciso, successivamente gli Spennati, che speravano come sempre in un ritorno al potere degli Acquaviva, iniziarono a perseguire i Mazzaclocchi. Marco di Cappella, comandante del drappello di costoro, fu raggiunto e trucidato, caricato sopra un asino e gettato nella piana degli impiccati per alto tradimento. Dopodich\u00e9 i vittoriosi entrarono a Teramo, abbandonandosi alla solita caccia all'uomo e al saccheggio. I Mazzaclocchi superstiti si appellarono alla giustizia regale, Ferrante accolse l'ambasciata nel 1485, molto contrariato per le secolari lotte intestine, che tuttavia decise con un documento speciale (una \"patente\") di preparare una vendetta esemplare contro gli assassini. \nAi Teramani fu impedito di uscire dalle mura per qualsiasi ragione, pensa l'arresto, la distruzione delle case e la confisca dei beni, cosicch\u00e9 al terzo giorno mediante un giudice, i teramani si appellarono al regio commissario, cercando di spostare la punizione reale contro i Mazzaclocchi, che avevano ucciso il sindaco Cola di Rapino, scatenando l'ennesima lite tra le due fazioni, e facendo leva anche sul fatto che i Mazzaclocchi fossero stati sempre di partito angioino, e che avrebbero potuto da un momento all'altro venir meno al loro patto col, re alleandosi magari con l'Acquaviva per un nuovo colpo di potere a Teramo, proprio in vista della maggiore et\u00e0 del duca Andrea Matteo III, figlio di Giuliantonio.Il commissario alla fine opt\u00f2 per una concordia generale, e indulti per i delitti commessi, al fine di non spargere altro sangue.\nCon l'ascesa al trono di Carlo V come sovrano anche del Regno di Napoli, i Melatini e gli Antonelliani, gravati dalle perdite e da cattive condizioni economiche, continuano la loro dinastia alleandosi in matrimoni, perdendo lentamente il loro cognome, finch\u00e9 si estinsero nel XVII secolo."}
{"id": "1710892", "revid": "158913", "url": "https://it.wikipedia.org/wiki?curid=1710892", "title": "My Santa", "text": " \u00e8 un manga di Ken Akamatsu. Originalmente composto da un unico capitolo, fu serializzato nel 1997 sui numeri 4 e 5 di \"Weekly Sh\u014dnen Magazine\". Un OAV, composto da due episodi, \u00e8 stato tratto dal manga e pubblicato il 7 dicembre 2005. L'OAV \u00e8 apparso anche negli Stati Uniti grazie a FUNimation Entertainment e in Italia grazie a Yamato Video: i due episodi sono stati trasmessi su Man-ga il 25 dicembre 2010 e pubblicati in un unico DVD a settembre 2011.\nTrama.\nLa storia racconta di una ragazza, chiamata Mai che appare per salvare un ragazzo che odia con tutte le sue forze il Natale, essendo nato il 24 dicembre. La ragazza anche se viene ostacolata, ha il compito di riuscire a far capire l'importanza del Natale al ragazzo."}
{"id": "1710893", "revid": "92723", "url": "https://it.wikipedia.org/wiki?curid=1710893", "title": "George Green", "text": "L'Essay di Green.\nGeorge Green nel 1828 scrisse il \u201c\"Saggio sull'Applicazione della Analisi Matematica alle Teorie dell'Elettricit\u00e0 e del Magnetismo\"\u201d.\nQuesto testo venne letto soprattutto nei \u201c\"Fogli di matematica del tardo George Green\"\u201d edito da N. M. Ferrers, mentre oggi pu\u00f2 essere trovato sul Web all'indirizzo indicato pi\u00f9 sotto.\nIl saggio introdusse parecchi concetti importanti, tra cui un enunciato simile alla moderna formulazione del teorema di Green, l'idea delle funzioni potenziali correntemente usate in fisica e il concetto che adesso \u00e8 associato alla funzione chiamata funzione di Green. George Green fu famoso presso i contemporanei per i suoi studi di matematica basati sui principi della Meccanica classica postulati dal fisico francese Pierre Simon Laplace; inoltre \u00e8 conosciuto anche per l'estensione al dominio bidimensionale del teorema del rotore, valido in tre dimensioni.\nIl testo di George Green \u00e8 stato pubblicato privatamente a sue spese, perch\u00e9 pensava fosse presuntuoso, per una persona come lui, senza un'istruzione formale in matematica, presentare il suo saggio ad un periodico scientifico affermato.\nBiografia e formazione.\nLa storia della sua vita \u00e8 notevole per il fatto che fosse quasi del tutto autodidatta. Nacque e visse per la maggior parte della sua vita nella citt\u00e0 inglese di Sneinton, Nottinghamshire, oggi parte della citt\u00e0 di Nottingham. Suo padre, George anche lui, era un panettiere che costru\u00ec un mulino a vento per macinare il grano (si veda la voce Mulino di Green). Il giovane Green ebbe solo un anno di scuola formale da bambino, tra gli 8 e i 9 anni.\nDa adulto, lavor\u00f2 al mulino di suo padre, prendendolo in carico dopo la sua morte nel 1829. Contemporaneamente inizi\u00f2 a studiare matematica. Visto che a Nottingham non aveva molte risorse dal punto di vista culturale, non \u00e8 chiaro agli storici dove esattamente Green ottenne informazioni sui correnti sviluppi delle scienze matematiche. Solo una persona istruita in matematica, John Toplis, preside della scuola superiore di Nottingham dal 1806 al 1819, \u00e8 conosciuto per aver vissuto a Nottingham a quel tempo. Quando Green pubblic\u00f2 il suo \u201cSaggio\u201d nel 1828, fu venduto con un abbonamento a 51 persone, la maggior parte delle quali erano amici e non potevano capirlo.\nIl ricco proprietario terriero e matematico Edward Bromhead compr\u00f2 una copia ed incoraggi\u00f2 Green a fare altri lavori in campo matematico. Non credendo che l'offerta fosse sincera, Green non contatt\u00f2 Bromhead per due anni.\nQuando alla fine lo contatt\u00f2, questo fu in grado di farlo entrare al Gonville and Caius College, Cambridge. Green entr\u00f2 come studente universitario nel 1833 all'et\u00e0 di 40 anni. La sua carriera accademica fu eccellente e dopo la sua laurea nel 1837 rest\u00f2 come socio del college.\nOpere pi\u00f9 importanti.\nScrisse di ottica, acustica e idrodinamica, e nonostante i suoi ultimi lavori non avessero lo stesso impatto di \u201cEssay\u201d, contenevano comunque dei risultati sostanziali. Il lavoro di Green sul moto delle onde in un canale anticipa l'approssimazione WKB della meccanica quantistica, mentre le sue ricerche sulle onde di luce e le propriet\u00e0 dell'etere produssero ci\u00f2 che oggi si chiama tensore di Cauchy-Green. Nel 1839 fu eletto Socio del college, ma pot\u00e9 godere dei privilegi della sua posizione solo per breve tempo: nel 1840 si ammal\u00f2 e torn\u00f2 a Nottingham, dove mor\u00ec l'anno seguente.\nRiscoperta postuma.\nIl lavoro di Green non era molto conosciuto nella comunit\u00e0 matematica mentre fu in vita. Il primo matematico a citare il suo lavoro del 1828 fu il britannico Robert Murphy (1806-1843) nel suo studio del 1833. Nel 1845 (a 4 anni dalla sua morte) il lavoro di Green fu riscoperto dal giovane William Thomson allora ventunenne, poi conosciuto come Lord Kelvin, che lo rese noto tra i matematici futuri. Secondo il libro \u201cGeorge Green\u201d di D.M. Cannell, William Thomson not\u00f2 la citazione di Murphy del saggio di Green, ma incontr\u00f2 delle difficolt\u00e0 nel localizzare il lavoro di Green del 1828. Nel 1845 ottenne finalmente alcune copie del lavoro da William Hopkins.\nIl teorema e le funzioni di Green furono importanti strumenti per la meccanica classica e furono rivisti da Julian Schwinger, in un lavoro del 1948 sull'elettrodinamica che lo port\u00f2 a vincere il premio Nobel nel 1965, condiviso con Richard Feynman e Sin-Itiro Tomonaga.\nLe funzioni di Green si rivelarono poi utili per l'analisi della superconduttivit\u00e0.\nRiconoscimenti.\nLa biblioteca George Green dell'Universit\u00e0 di Nottingham \u00e8 stata cos\u00ec chiamata in suo onore e ospita la maggior parte della collezione di ingegneria e scienza dell'universit\u00e0. Nel 1986 il mulino di Green fu restaurato e rimesso in funzione. Ora rappresenta un modello funzionante di mulino del diciannovesimo secolo e ospita il museo della scienza dedicato a George Green.\nVisitando Nottingham nel 1930, Albert Einstein comment\u00f2 che Green era avanti di 30 anni rispetto al suo tempo. Il fisico Julian Schwinger, che si avvalse delle funzioni di Green per i suoi lavori d'avanguardia, nel 1993 pubblic\u00f2 un tributo, intitolato \"The Greening of Quantum Field Theory: George and I\"."}
{"id": "1710894", "revid": "29244", "url": "https://it.wikipedia.org/wiki?curid=1710894", "title": "Anemone di mare", "text": ""}
{"id": "1710897", "revid": "6923", "url": "https://it.wikipedia.org/wiki?curid=1710897", "title": "Lancia 037", "text": ""}
{"id": "1710899", "revid": "1634976", "url": "https://it.wikipedia.org/wiki?curid=1710899", "title": "Contee del New Jersey", "text": "Le contee dello Stato del New Jersey sono gestite da un \"Esecutore di contea\" e dalla \"Giunta dei Liberi possidenti\", entrambi scelti tramite elezioni popolari.\nLista.\nLista delle 21 contee del New Jersey, negli Stati Uniti d'America:"}
{"id": "1710900", "revid": "1305772", "url": "https://it.wikipedia.org/wiki?curid=1710900", "title": "CDDA", "text": ""}
{"id": "1710901", "revid": "6923", "url": "https://it.wikipedia.org/wiki?curid=1710901", "title": "Fifa street 3", "text": ""}
{"id": "1710903", "revid": "15354498", "url": "https://it.wikipedia.org/wiki?curid=1710903", "title": "Dermatoglifo", "text": ""}
{"id": "1710919", "revid": "228587", "url": "https://it.wikipedia.org/wiki?curid=1710919", "title": "Dmitrij Pavlovskij", "text": "Biografia.\nNato nell'ex Unione Sovietica, Pavlovsky \u00e8 stato computer engineer presso il Computer Center dell'Accademia russa delle scienze. Assieme a Vadim Gerasimov ed Aleksej Leonidovi\u010d Pa\u017eitnov ha sviluppato il videogame Tetris. Negli anni '80 svilupp\u00f2 inoltre il gioco \"Antix\" (nome contratto di Antixonix)."}
{"id": "1710923", "revid": "599013", "url": "https://it.wikipedia.org/wiki?curid=1710923", "title": "Gale Sayers", "text": "Conosciuto anche come \u201cLa cometa del Kansas\u201d, \u00e8 stato inserito nella Pro Football Hall of Fame nel 1977.\nHa giocato sempre per i Chicago Bears nella NFL. \u00c8 stato classificato al numero 22 tra i migliori cento giocatori di tutti i tempi da NFL.com. La sua amicizia fraterna, in un'epoca di violenti scontri razziali, con il compagno di squadra Brian Piccolo ha ispirato il film \"La canzone di Brian\".\nCarriera professionistica.\n1965.\nGale Sayers fu scelto come quarto assoluto nel draft NFL 1965 dai Chicago Bears della NFL e dai Kansas City Chiefs nel draft della American Football League, optando per firmare con Chicago. Nella sua stagione da rookie segn\u00f2 un record NFL di 22 touchdown (14 su corsa, 6 su ricezione, uno da un ritorno da punt e uno da ritorno di kickoff). Guadagn\u00f2 1.374 yard dalla linea di scrimmage e 2,272 yard totali (un altro record, battuto in seguito da Tim Brown, il quale per\u00f2 gioc\u00f2 due partite in pi\u00f9 di Sayers). Pareggi\u00f2 anche il record di Ernie Nevers e Dub Jones per maggior numero di touchdown segnati in una partita, con sei nella vittoria 61-20 sui San Francisco 49ers il 12 dicembre.\nSayers mantenne una media di 5,2 yard a corsa e 17,5 yard per ricezione. Le sue medie nei ritorni furono di 14,9 yard nei ritorni da punt e 31,4 yards nei ritorni da kickoff. Venne unanimemente premiato come miglior rookie dell'anno. Malgrado le sue prestazioni, i Bears finirono al terzo posto nella NFL Western Conference (dietro Green Bay Packers e Baltimore Colts).\n1966.\nNella sua seconda stagione, malgrado fosse diventato oggetto di attenzioni speciali da parte delle difese avversarie, Sayers guid\u00f2 la lega con 1.231 yard corse, a una media di 5,4 yard a portata con otto touchdown. Guid\u00f2 i Bears con 34 ricezioni, 447 yard ricevute e altri due touchdown; super\u00f2 anche i suoi risultati della stagione precedente nei ritorni, mantenendo una media di 31,2 yard a ritorno e 2 touchdown. Stabil\u00ec inoltre un nuovo record NFL con 2.440 yard totali malgrado i Bears fossero terminati quinti con un record di 5-7-2. Quell'anno, Sayers vinse il primo di tre titoli consecutivi di MVP del Pro Bowl.\n1967.\nNell'ultima stagione di George Halas come allenatore nella NFL, Sayers continu\u00f2 a brillare. Dividendo i propri possessi con altri running back come Brian Piccolo (il primo \"backfield\" interraziale della storia della lega) Sayers corse 880 yard a una media di 4,7 a corsa. Ritorn\u00f2 tre kickoff in touchdown a una media di 37,7 yard a ritorno e ritornando raramente i punt, segn\u00f2 comunque un altro touchdown. Chicago termin\u00f2 al secondo posto nella nuova Central Division con un record di 7-6-1.\nPrimo e secondo infortunio.\nDopo le prime gare nove gare della stagione 1968, Sayers stava guidando la NFL in yard corse (termin\u00f2 con 856 yard a una stratosferica media di 6,2 yard a corsa). Tuttavia la sua stagione termin\u00f2 prematuramente in una gara contro i San Francisco 49ers in cui Sayers si ruppe diversi legamenti del suo ginocchio destro. Dopo l'intervento, Sayers si sottopose al processo di riabilitazione con l'aiuto del compagno Brian Piccolo.\nNel 1969 Sayers guid\u00f2 ancora la NFL con 1.032 yard ma manc\u00f2 della velocit\u00e0 fulminea che lo caratterizzava, mantenendo una media di \"sole\" 4,4 yard a portata. I Bears, lontani dagli anni di gloria di Halas, terminarono ultimi col peggior risultato della storia della franchigia, 1\u201313.\nNel 1970, Sayers soffr\u00ec un secondo infortunio al ginocchio, questa volta al sinistro. Piccolo mor\u00ec di cancro quell'anno. Durante la riabilitazione, Sayers studi\u00f2 per diventare un agente di cambio, divenendo il primo agente afroamericano della storia della sua compagnia. Tent\u00f2 un ritorno nel 1971 ma senza successo. L'ultima gara di Sayers fu nella pre-stagione del 1972 quando commise due fumble su tre possessi, ritirandosi pochi giorni dopo.\nRecord NFL.\nI record di Sayers includono il maggior numero di touchdown segnati in una stagione da rookie (22 nel 1965), maggior numero di touchdown in una partita (6, alla pari con Nevers e Jones), pi\u00f9 alta media di yard ritornate da kickoff in carriera (30,56) e maggior numero di touchdown segnati su ritorni in una partita (2, alla pari con diversi giocatori)."}
{"id": "1710926", "revid": "466539", "url": "https://it.wikipedia.org/wiki?curid=1710926", "title": "Cittadella di Magonza", "text": "La Cittadella di Magonza (in tedesco \"Zitadelle Mainz\") \u00e8 la maggiore opera di fortificazione alla moderna inserita nella fortezza di Magonza.\nStoria.\nFu costruita dal canonico Adolph von Waldenburg tra il 1620 - 1629 su incarico di Johann Schweikhard von Kronberg, arcivescovo di Magonza (1604-1626). Il suo scopo era di fornire un rifugio sicuro ai governanti in caso di rivolta, ma anche e soprattutto quello di impressionare e intimorire il nemico, all'epoca rappresentato dalla Francia. Fu scelta una struttura a pianta quadrangolare regolare, circondata da un profondo fossato. L'accesso al cortile interno con il cenotafio di Druso maggiore avveniva attraverso un ponte. La traversa principale della cittadella \u00e8 opera di Antonio Petrini.\nIn epoca moderna la struttura, ormai militarmente obsoleta, fu adattata a caserma e a prigione per prigionieri di guerra. La Fortezza, che come molte altre strutture simili non fu mai utilizzata, rimase nelle mani del Demanio Militare fino alla fine della prima guerra mondiale. Con il Trattato di Versailles e la demilitarizzazione della Renania, le truppe abbandonarono l'area. Fu quindi intrapresa una lunga opera di restauro e adeguamento, non ancora conclusa. Nel 1955 fu acquisita dalla citt\u00e0 di Magonza e divenne sede del Museo di Storia della citt\u00e0 di Magonza e del Museo di Storia della guarnigione di Magonza. All'interno della Fortezza si apre una grande terrazza da cui si pu\u00f2 ammirare uno splendido panorama della citt\u00e0."}
{"id": "1710927", "revid": "59976", "url": "https://it.wikipedia.org/wiki?curid=1710927", "title": "Gale Eugene Sayers", "text": ""}
{"id": "1710929", "revid": "287204", "url": "https://it.wikipedia.org/wiki?curid=1710929", "title": "Bontida", "text": ""}
{"id": "1710931", "revid": "287204", "url": "https://it.wikipedia.org/wiki?curid=1710931", "title": "Contee dello stato di New York", "text": "Lo Stato di New York prevede che le sue contee siano gestite da un\u2019amministrazione provinciale costituita da una \"Legislatura di contea\" eletta su base uninominale, all\u2019interno della quale si sceglie un Capo esecutivo e dei capi di dipartimento. \nSe per 57 contee vale quanto sopra detto, per le cinque contee annesse alla Citt\u00e0 di New York valgono regole speciali che devolvono ogni potere al sindaco della metropoli, salvo quanto delegato ai corrispondenti 5 borghi di New York.\nLista.\nLa lista delle 62 contee dello Stato di New York, negli Stati Uniti d'America:"}
{"id": "1710933", "revid": "34928", "url": "https://it.wikipedia.org/wiki?curid=1710933", "title": "Policar", "text": "Il termine Policar pu\u00f2 rimandare a:"}
{"id": "1710939", "revid": "52076", "url": "https://it.wikipedia.org/wiki?curid=1710939", "title": "Sicomori", "text": ""}
{"id": "1710941", "revid": "99771743", "url": "https://it.wikipedia.org/wiki?curid=1710941", "title": "Contee del Nuovo Messico", "text": "Lista delle 33 contee del Nuovo Messico, negli Stati Uniti d'America:"}
{"id": "1710947", "revid": "1870350", "url": "https://it.wikipedia.org/wiki?curid=1710947", "title": "Raymond Patriarca Jr.", "text": "Fu un boss di Providence, Rhode Island, che insieme al padre Raymond Patriarca Sr., costru\u00ec una cricca criminale conosciuta come la famiglia criminale Patriarca.\nInsieme agli alleati Fratelli Angiulo, il regno dei Patriarca era notevolmente pi\u00f9 debole rispetto alle altre bande criminali rivali, che facilmente uccisero membri importanti dei Patriarca come William Grosso. In seguito i Patriarca si unirono con la famiglia Gambino di New York, riuscendo cos\u00ec a mantenere la stabilit\u00e0 all'interno della famiglia negli anni successivi.\nNel 1989 i Patriarca furono registrati dall'FBI per un loro arresto; infatti, accusati dalla polizia federale, fu possibile arrestare non solo Patriarca Jr., ma anche pezzi grossi come Nicholas Bianco, Joseph Russo e Robert Carozza, compresi tutti gli altri membri della famiglia. Dopo la scarcerazione Patriarca Jr. and\u00f2 in pensione."}
{"id": "1710949", "revid": "21880", "url": "https://it.wikipedia.org/wiki?curid=1710949", "title": "Esacoralli", "text": ""}
{"id": "1710951", "revid": "1714743", "url": "https://it.wikipedia.org/wiki?curid=1710951", "title": "Guglielmo I di Baviera", "text": "Origine.\nGuglielmo era figlio della Contessa di Hainaut e Contessa d'Olanda e di Zelanda, Margherita e del marito, il duca di Baviera, re di Germania e imperatore, Ludovico IV di Wittelsbach, detto il Bavaro, figlio, secondo la \"Not\u00e6 Fuerstenfeldenses de Ducibus Bavari\u00e6\", del duca dell'Alta Baviera Ludovico II (il Severo) e di Matilde d'Asburgo.\nMargherita era la figlia femmina primogenita del Conte di Hainaut e conte d'Olanda e di Zelanda, Guglielmo e della moglie Giovanna di Valois (1294-6 aprile 1342), la figlia terzogenita di Carlo di Valois e di Margherita d'Angi\u00f2, e come ci ricorda la \"Chronologia Johannes de Beke\", era sorella del futuro re di Francia (1328) Filippo VI.\nBiografia.\nNel gennaio 1328, suo padre, Ludovico era stato incoronato imperatore a Roma.\nSuo zio, il conte d'Olanda e Zelanda e conte d'Hainaut Guglielmo, dopo aver partecipato ad una delle Crociate del Nord, in Lituania, a fianco dell'Ordine Teutonico, al ritorno, nel 1345, si trov\u00f2 a dover pacificare la Frisia (in parte dipendente dai conti d'Olanda) in rivolta, e fu ucciso in uno scontro coi ribelli, come ci viene narrato nel cap. 87b dalla \"Chronologia Johannes de Beke\", e fu sepolto abbazia \"Floridus campus\" nei pressi di Bolsward.&lt;br&gt;Alla sua morte, senza eredi, i titoli (Hainaut, Olanda e Zelanda) passarono a sua madre Margherita (la maggiore delle sue sorelle di Guglielmo II di Hainaut), in quanto le furono assegnati dal marito, l'imperatore Ludovico il Bavaro, trascurando le legittime aspettative della altre sorelle.&lt;br&gt;Ella nomin\u00f2 dei governatori quindi per le contee di cui era divenuta titolare, fino a che, dopo la morte del marito non assunse lei stessa il loro governo. \nDopo la morte del padre, Ludovico, nel 1347, Guglielmo gli era succeduto nei titoli insieme ai cinque fratelli e fratellastri; e, in quello stesso periodo, Guglielmo reclam\u00f2 alla madre il possesso delle contee d'Olanda e di Zelanda, per cui si arriv\u00f2 allo scontro tra madre e figlio, govern\u00f2 la contea d'Olanda; le vicende della contea negli anni tra il 1351 ed il 1354, sono narrate nella \"Chronologia Johannes de Beke\" nella continuatie II e nella continuatie IV.\nDopo la prima divisione dei territori bavaresi, nel 1349, Guglielmo ottenne la Baviera Inferiore, insieme al fratellastro, Stefano ed al fratello, Alberto. Nel 1353 vi fu una nuova divisione dei territori, con la quale si trov\u00f2 a governare, insieme al fratello Alberto, in Baviera-Straubing e le contee d'Olanda e di Zelanda; infatti, nonostante l'intervento degli inglesi a suo favore, Margherita aveva dovuto combattere Guglielmo e cedere l'Olanda al figlio nel 1351 ed il rispettivo titolo tre anni dopo (1354), quando aveva abdicato a favore del figlio.\nMargherita mor\u00ec due anni dopo a Quesnoy e fu sepolta a Valenciennes, ed il figlio, Guglielmo le succedette anche nella contea di Hainaut.\nNel 1357 inizi\u00f2 a mostrare i primi segni di squilibrio mentale, dopo essere tornato dall'Inghilterra, come risulta dal continuatie III della \"Chronologia Johannes de Beke\"; per tale ragione assunse la reggenza dell'Olanda e dell'Hainaut il fratello Alberto, come ci viene confermato dal continuatie I della \"Chronologia Johannes de Beke\". Guglielmo rimase confinato, fine alla fine dei suoi giorni, nel castello di Quesnoy, come risulta dal continuatie III della \"Chronologia Johannes de Beke\", dove mor\u00ec, nel 1388 (secondo la \"Chronologia Johannes de Beke\", mor\u00ec, nel 1389 e gli succedette il fratello, Alberto, che gli aveva fatto da tutore).&lt;br&gt; Alla morte di Guglielmo, senza eredi legittimi, gli succedette il fratello Alberto I, come ci viene confermato dal continuatie III della \"Chronologia Johannes de Beke\".\nMatrimonio.\nGuglielmo aveva sposato, nel 1352, Matilde di Lancaster (1339-1362), figlia di Enrico di Grosmont duca di Lancaster e di Isabella di Beaumont, che premor\u00ec al marito, per una intossicazione, sembra dovuta a veleno.&lt;br&gt;Da Matilde Guglielmo ebbe:\nMentre da almeno due amanti, Guglielmo ebbe tre figli illegittimi."}
{"id": "1710954", "revid": "28592", "url": "https://it.wikipedia.org/wiki?curid=1710954", "title": "Cambogiani", "text": ""}
{"id": "1710955", "revid": "827882", "url": "https://it.wikipedia.org/wiki?curid=1710955", "title": "Bill Hewitt (giocatore di football americano)", "text": "Ha giocato 5 stagioni per i Chicago Bears (1932-1936), 3 per i Philadelphia Eagles (1937-1939) ed una per gli Steagles (1943). \u00c8 ricordato per il suo diniego ad indossare il casco. Ha frequentato l'Universit\u00e0 del Michigan. \u00c8 deceduto in un incidente stradale nel 1947. Fu inserito nella Pro Football Hall of Fame nel 1971 ed inserito nella formazione ideale della NFL degli anni 1930."}
{"id": "1710958", "revid": "1456895", "url": "https://it.wikipedia.org/wiki?curid=1710958", "title": "Contee dell'Oklahoma", "text": "Lista delle 77 contee dell'Oklahoma, negli Stati Uniti d'America:"}
{"id": "1710962", "revid": "300067", "url": "https://it.wikipedia.org/wiki?curid=1710962", "title": "William Ernest Hewitt", "text": ""}
{"id": "1710964", "revid": "767487", "url": "https://it.wikipedia.org/wiki?curid=1710964", "title": "Marian Smoluchowski", "text": "Comp\u00ec gli studi universitari a Vienna e successivamente lavor\u00f2 presso le universit\u00e0 di Parigi, di Glasgow (sotto la direzione di lord Kelvin), di Berlino e di Vienna dove fu professore di fisica dal 1898. In seguito, nel 1900, fu professore e rettore dell'Universit\u00e0 di Leopoli e, dal 1913, dell'Universit\u00e0 di Cracovia.\nCondusse importanti ricerche teoriche sulle fluttuazioni (variazioni che si verificano nel tempo e nello spazio) delle grandezze definite statisticamente che caratterizzano i sistemi costituiti da moltissime particelle, ad esempio i sistemi termodinamici o i fenomeni costituiti da un gran numero di singoli eventi, come le disintegrazioni radioattive.\nQuesti studi portarono ad una conferma delle idee di Ludwig Boltzmann sulla interpretazione del punto di vista della teoria cinetica del secondo principio della termodinamica.\nI suoi studi, condotti quasi contemporaneamente e indipendentemente da quelli di Albert Einstein fornirono la corretta interpretazione teorica dei moti browniani, aprendo la via alle ricerche sperimentali di Jean-Baptiste Perrin che recarono prove decisive a favore delle teorie atomistiche."}
{"id": "1710966", "revid": "110624040", "url": "https://it.wikipedia.org/wiki?curid=1710966", "title": "Teorema di Kutta-\u017dukovskij", "text": "Il teorema di Kutta-\u017dukovskij afferma che, in un campo potenziale, la portanza per unit\u00e0 di apertura, agente su un corpo in un flusso irrotazionale,(una delle ipotesi di campo potenziale) \u00e8 il prodotto della circolazione attorno alla sezione del corpo stesso, per la densit\u00e0 e per la velocit\u00e0 relativa del flusso indisturbato rispetto al corpo. Mentre la sua resistenza \u00e8 nulla:\ndove:\nQuesta soluzione si trova sovrapponendo le soluzioni di vortice libero, doppietta e corrente uniforme della teoria potenziale. Usando l'equazione di Bernoulli si ricava il valore della pressione e quindi quello di portanza e resistenza."}
{"id": "1710968", "revid": "729019", "url": "https://it.wikipedia.org/wiki?curid=1710968", "title": "Castello di Carisbrooke", "text": "Il castello di Carisbrooke \u00e8 uno storico castello sito nel villaggio di Carisbrooke, non distante dalla citt\u00e0 di Newport, nell'isola di Wight.\nStoria.\nOrigini.\nIl sito in cui si trova il castello era gi\u00e0 conosciuto in epoca pre-romana. Fu utilizzato dai romani; ne \u00e8 testimonianza un antico muro di epoca romana. I Juti, popolo danese costruirono qui un forte nel VII secolo. Durante il secolo VIII l'area fu occupata dagli anglosassoni, che vi costruirono una fortezza. Attorno all'anno 1000 la fortezza fu circondata da un muro che fungesse da protezione per le numerose incuriosi vichinghe.\nPeriodo normanno.\nIn seguito alla conquista normanna dell'Inghilterra, Guglielmo il Conquistatore don\u00f2 l'isola di Wight al suo amico William FitzOsbern. Egli inizi\u00f2 la costruzione, in legno, dell'attuale castello. Il castello \u00e8 menzionato nel \"Domesday Book\", censimento realizzato nel 1086, sotto il nome di Arlington. Intanto fitzOsbern fu creato signore dell'isola di Wight. Da questo momento, la signoria dell'Isola di Wight fu associata con la propriet\u00e0 del castello, che divenne cos\u00ec la sede di governo dell'isola.\nNel 1100 Enrico I don\u00f2 Carisbrooke a Richard de Redvers, nobile normanno. Per ricevere l'imperatrice Matilde nel 1136 il castello fu rinforzato con una guarnigione da Baldwin de Redvers, figlio di Richard. Tuttavia fu assediato e conquistato da Stefano d'Inghilterra.\nDal 1300 ai nostri giorni.\nIl castello rimase propriet\u00e0 dei discendenti di Richard de Redvers fino al 1293, quando fu venduto da Edoardo I alla contessa Isabella de Fortibus.\nSotto il regno di Riccardo II, il castello fu attaccato dai francesi che tuttavia non riuscirono a catturarlo (1377).\nNel 1467 Anthony de Wydville, Lord Scales, pi\u00f9 tardi conte di Rivers, ottenne i diritti sul castello ed ottenne il titolo di signore dell'isola. Per di pi\u00f9 egli era responsabile di \"Woodville Gate\", ora noto come \"Entrance Gate\".\nSotto il regno di Elisabetta I Tudor il castello fu rinforzato e difeso con ingenti armamenti e difese, per resistere all'attacco delle navi spagnole dell'Invincibile Armata di Filippo II, re di Spagna che era stato marito di sua sorella. L'ingegnere che progett\u00f2 la difesa del castello e dell'isola fu Sir George Carey.\nIl castello ospit\u00f2 Carlo I Stuart, fuggiasco da una Londra controllata dal Parlamento ed ostile. Nel 1649 fu catturato dal castello, trasferito sulla terraferma e poi giustiziato il 30 gennaio. Due dei suoi figli vennero confinati nel castello; la principessa Elisabetta Stuart mor\u00ec qui.\nNell'Ottocento fu residenza della figlia della regina Vittoria, la principessa Beatrice. Ora fa parte dell'English Heritage."}
{"id": "1710974", "revid": "29244", "url": "https://it.wikipedia.org/wiki?curid=1710974", "title": "Madrepore", "text": ""}
{"id": "1710975", "revid": "975481", "url": "https://it.wikipedia.org/wiki?curid=1710975", "title": "Iolanda di Valois", "text": "Biografia.\nEt\u00e0 giovanile.\nFiglia dei reali francesi e sorella del futuro re di Francia Luigi XI di Valois, la principessa Iolanda fu promessa in sposa ad Amedeo IX di Savoia (detto \"il Beato\"), su volere delle relative famiglie incontratesi presso la corte francese a Tours, quando ella era ancora infante; Iolanda, dunque, crebbe nella consapevolezza che sarebbe divenuta presto duchessa di Savoia.\nIl matrimonio con Amedeo IX di Savoia.\nNel 1452 furono celebrate le attese nozze con il giovane Amedeo IX, duca di Savoia conte d'Aosta e principe di Piemonte che presto si rivel\u00f2 cagionevole, minato dall'epilessia e caratterizzato dall'inettitudine a governare. Iolanda lasci\u00f2 subito Chamb\u00e9ry alla volta di un clima pi\u00f9 favorevole per la salute del marito, trasferendosi con lui a Bourg-en-Bresse. Da qui, lungi dagli intrighi di corte della capitale del ducato, Iolanda visse con iniziale distacco il suo nuovo ruolo di duchessa di Savoia ma impar\u00f2 presto a governare al posto del marito, sempre pi\u00f9 prostrato dalla malattia e dedito ad un crescente misticismo e alla beneficenza.\nLa reggenza.\nDonna dalla spiccata vitalit\u00e0 ed energia, Iolanda seppe amministrare il potere con rara intelligenza e diplomazia, fino a vedersi nominare ufficialmente Reggente dal marito, ormai infermo, nel 1469. Tale nomina scaten\u00f2 l'ira dei cognati Filippo (detto \"il Senza Terra\"), Giacomo di Romont-Vaud e Gianluigi vescovo di Ginevra, che rivendicarono il loro diritto nel partecipare all'esercizio del potere. I maggiori storici concordano con l'affermare che la politica condotta dalla duchessa Iolanda abbia contribuito ad aumentare fortemente l'influenza dei Valois negli affari del Ducato di Savoia; sarebbe stato difficile il contrario, essendo lei una principessa francese. Tuttavia questa considerazione non deve tramutarsi in biasimo o, peggio, nell'attribuzione della sua totale responsabilit\u00e0 dei disordini e delle lotte intestine al ducato, che invece furono l'ineluttabile conseguenza delle avide aspirazioni dei cognati. \nIolanda, infatti, riusc\u00ec a destreggiarsi abilmente, mantenendo salda la sua posizione, nonostante le numerose gravidanze, le incombenze del governo e le faziosit\u00e0.\nMalgrado le innumerevoli avversit\u00e0, la duchessa non tralasci\u00f2 di dedicarsi alle arti e alle svariate opere pubbliche. Da donna colta quale era, si avvalse dei maggiori intellettuali dell'epoca, tra cui Perinetto del Pino, a cui commission\u00f2 la trascrizione delle antiche \"Cronache dei principi di Savoia\" ma Iolanda ebbe cura anche dell'importante aspetto legislativo: facendo pubblicare il nuovo codice delle leggi dello Stato che comprendeva anche le ultime norme volute da Amedeo VIII. Fece inoltre ampliare il castello di Moncalieri, quello di Moncrivello, acquis\u00ec nuove terre e in seguito si dedic\u00f2 a molteplici interventi di pubblica utilit\u00e0 sul territorio: fond\u00f2 ospizi per i poveri, fece rendere navigabile la Dora Baltea, fece costruire il primo ospedale di Chamb\u00e9ry, il lebbrosario di Conflarns e sovvenzion\u00f2 l'edificazione di alcuni monasteri nei pressi di Ginevra.\nDurante la prigionia del marito Amedeo IX, Iolanda fece nuovamente appello alle sue doti diplomatiche e ottenne l'appoggio militare della Francia di Luigi XI (detto \"il Prudente\"), riuscendo a mantenere la reggenza e mitigando le ambiziose mire degli stessi cognati, principi ribelli; a garanzia della pace ritrovata, Iolanda accett\u00f2 quindi l'istituzione di un Consiglio di reggenza del quale essi potessero far parte. \nNel 1472, alla morte di Amedeo IX, l'Assemblea dei Tre Stati nomin\u00f2 la duchessa Iolanda tutrice del giovanissimo erede Filiberto dando seguito, quindi, alla reggenza del ducato. Questo nuovo episodio fu accolto con grande contrariet\u00e0 dal principe Filippo, che tent\u00f2 una nuova insurrezione civile, ma a cui non vi fu seguito, poich\u00e9 ad opporsi furono i suoi stessi fratelli e il popolo. Sempre pi\u00f9 consapevole dell'importanza di dare un prosieguo certo alla dinastia, Iolanda si dedic\u00f2 molto all'educazione del principe ereditario, garantendogli l'apporto dei migliori precettori dell'epoca tra cui: Francesco Beroaldo, Francesco Filelfo e Nicol\u00f2 da Tarso.\nLa prigion\u00eca a Rouvres.\nDopo un periodo di relativa pace la duchessa Iolanda dovette far fronte alle ambizioni del cugino Carlo I di Borgogna (detto \"il Temerario\"). Tradizionalmente, i duchi di Savoia erano alleati della Svizzera, nota all'epoca per la sua notevole forza militare, ma la crescente potenza del duca di Borgogna, lasciava presagire un fruttuoso accordo con lui ed ella, quindi, commise l'imprudenza di allearsi con Carlo il Temerario. Egli accett\u00f2 di buon grado il suo sostegno militare ma, all'indomani delle sconfitte subite a Grandson e a Morat contro l'enorme esercito di picchieri svizzeri, la fece catturare e imprigionare nel castello di Rouvres, non fidandosi pi\u00f9 di lei. Nel frattempo la sconfitta subita ad opera degli Svizzeri cost\u00f2 ai Savoia la perdita del basso Vallese e di una parte del Vaud.\nAlla corte francese, intanto, Luigi XI si prese la libert\u00e0 di suddividere il Ducato di Savoia, rimasto senza governo, nominando come nuovi reggenti i cognati di Iolanda: Gianluigi, a cui fu assegnata la Savoia e l'acerrimo nemico Filippo, a cui venne affidato il Piemonte. Tuttavia i territori del ducato dimostrarono nuovamente la loro fedelt\u00e0 alla duchessa madre, insorgendo e inviando alcuni loro ambasciatori alla corte di Carlo di Borgogna, per richiedere il rilascio della loro sovrana. Non \u00e8 dato sapere quanto la fervente partecipazione dei feudatari abbia influito alla liberazione e, comunque, determinante fu il contributo del cognato Gianluigi che, approfittando della scarsa sorveglianza della fortezza di Rouvres, fece liberare Iolanda, ma non prima di costringerla a giurare solennemente di considerarsi nemica del re di Francia Luigi XI, suo fratello.\nIl ritorno in patria.\nIl ritorno a Chamb\u00e9ry di Iolanda non fu ancora sufficiente a ripristinare la reggenza in tutto il Ducato di Savoia, poich\u00e9 Filippo non le volle restituire il governo del Piemonte e quindi la duchessa si vide costretta, suo malgrado, a rivolgersi all'aiuto di Galeazzo Maria Sforza, Signore di Milano. Per Iolanda questa si rivel\u00f2 un'altra scelta imprudente, anche se motivata da un nobile sentimento di rivalsa; per sua fortuna i feudatari e lo stesso clero del ducato sabaudo intuirono le mire espansionistiche dello Sforza, celate dietro l'alleanza ed ebbero il tempo di organizzare una dura rivolta contro il nuovo invasore e contro lo stesso Filippo, che si arrese, restituendo il Piemonte alla battagliera duchessa. Nel 1476 le ostilit\u00e0 si conclusero ufficialmente con il \"Trattato di Moncalieri\" che consent\u00ec a Iolanda di riottenere la reggenza dell'intero Ducato di Savoia; a suggellare ulteriormente la pace ottenuta contribuirono le nozze dell'undicenne erede Filiberto con Bianca Maria Sforza, secondogenita di Galeazzo Maria.\nLa morte.\nAl riparo dalle minacce di Galeazzo Maria Sforza, che verr\u00e0 assassinato a tradimento poco tempo dopo, il ducato di Savoia godette di un breve periodo di pace che per\u00f2 termin\u00f2 il 28 agosto del 1478, quando la duchessa mor\u00ec nel castello di Moncrivello, all'epoca noto con il toponimo piemontese \"Montcravel\". Rimasto orfano, il tredicenne erede Filiberto fu oggetto di pressioni e di disputa per la reggenza ma anch'egli mor\u00ec prematuramente, lasciando il governo del ducato al fratello Carlo. \nLa salma di Iolanda fu tumulata in una cappella del duomo di Vercelli, accanto al marito Amedeo IX \"il Beato\".\nMatrimonio e discendenza.\nDal suo matrimonio con Amedeo IX nacquero dieci figli."}
{"id": "1710976", "revid": "254059", "url": "https://it.wikipedia.org/wiki?curid=1710976", "title": "Pietro Alighieri", "text": "Biografia.\nIn esilio col padre.\nFiglio primogenito o secondogenito di Dante, nel 1315 fu esiliato con il padre (ovviamente gi\u00e0 bandito da Firenze) e il fratello Jacopo al compimento della maggiore et\u00e0. I due fratelli seguirono il padre, dunque, nel suo peregrinare, prima a Verona, dove il genitore era protetto dal signore della citt\u00e0, Cangrande I della Scala, e poi a Ravenna, citt\u00e0 dove Dante trov\u00f2 protezione nel signore della citt\u00e0 Guido Novello da Polenta e dove Pietro aveva ottenuto alcuni benefici ecclesiastici. \nLa vita successiva.\nNel 1322, dopo la morte del padre, pot\u00e9 rientrare a Firenze, dove trov\u00f2 la situazione economica della famiglia dissestata. Per questo nel 1323 volle studiare diritto a Bologna (finanziato da Cangrande della Scala), dove si addottor\u00f2 e dove conobbe il Petrarca che gli fu amico. Non avendo usufruito dell'amnistia per coloro che si erano macchiati di reati politici (al contrario del fratello Jacopo), Pietro decise, nel 1331, di non tornare pi\u00f9 a Firenze e di stabilirsi definitivamente a Verona, in Palazzo Bevilacqua, da dove assistette alla rottura delle relazioni con suo zio, Francesco di Alighiero II, in seguito a rivalit\u00e0 testamentarie, e dove dal 1332 al 1347 \u00e8 ricordato prima come delegato del Podest\u00e0 di Verona; poi come giudice. Intorno al 1335 spos\u00f2 Iacopa di Dolcetto de Salerni che gli diede tre figlie, Alighiera, Gemma e Lucia, che presero i voti come monache benedettine a S. Michele in Campagna; e un figlio, Dante, nato verso il 1349. Ebbe un quinto figlio illegittimo, Bernardo. Sempre durante il periodo veronese, Pietro acquist\u00f2 anche delle propriet\u00e0 terriere intorno a Verona, come a Gargagnago nella Valpolicella, residenza della famiglia Alighieri nei secoli seguenti. Fu anche a Vicenza, col rango di vicario del podest\u00e0 Bernardo Canaccio degli Scannabecchi che era stato autore dell'epitaffio \"Iura Monarchiae\" della tomba di Dante.\nIl testamento e la morte.\nPietro, ormai anziano, pass\u00f2 poi a Treviso, dove stipul\u00f2 il suo testamento il 21 febbraio 1364, il cui contenuto \u00e8 approssimativamente il seguente:\nIl figlio di Dante mor\u00ec esattamente due mesi dopo nella stessa citt\u00e0, ovvero il 21 aprile 1364. Era andato nella Marca, secondo alcuni, \u00abper salvare i suoi depositi dal fallimento degli Agolanti, banchieri fiorentini\u00bb. Celebrato il funerale il 29 aprile, Pietro Alighieri \u00abfu sepolto nel chiostro del convento di S. Margherita\u00bb, ove gli fu eretto un monumento ad opera di Zilberto Santi di Venezia, del quale non rimaneva pi\u00f9 traccia nel momento in cui fu pubblicato il libro \"Dante e il suo secolo\", ovvero il 1865. Successivamente, le varie parti della tomba furono ritrovate e le spoglie di Pietro furono traslate nella chiesa di San Francesco a Treviso nel 1935 dove tutt'ora riposano.\nOpere.\nTra poesia ed esegesi.\nLa produzione di Pietro Alighieri, oltre al canzoniere di rime e canzoni da lui composte, ruota principalmente intorno all'attivit\u00e0 esegetica della produzione letteraria paterna. Si pu\u00f2 quindi suddividere la produzione del figlio di Dante in due filoni:"}
{"id": "1710983", "revid": "21981", "url": "https://it.wikipedia.org/wiki?curid=1710983", "title": "Piano Artur", "text": ""}
{"id": "1710984", "revid": "21981", "url": "https://it.wikipedia.org/wiki?curid=1710984", "title": "Operazione Artur", "text": ""}
{"id": "1710985", "revid": "484362", "url": "https://it.wikipedia.org/wiki?curid=1710985", "title": "Satrapie", "text": ""}
{"id": "1710986", "revid": "1124164", "url": "https://it.wikipedia.org/wiki?curid=1710986", "title": "Giovanni Gerolamo Albani", "text": "Biografia.\nGiovanni Gerolamo, o Gian Gerolamo Albani, nacque a Bergamo in una famiglia di notabili, da Caterina Pecchio e da Francesco Albani che si era guadagnato dai bergamaschi il lusinghiero appellativo di \"Padre della patria\". A Bergamo fece i primi studi di grammatica e di retorica con Giovita Rapicio, un maestro nativo di Chiari che godeva di una consolidata fama umanistica, proseguendo poi gli studi superiori di diritto con Marco Mantua e Pietro Paolo Parisio nell'Universit\u00e0 di Padova, dove si laure\u00f2 \"in utroque iure\" nel 1529.\nIl rango nobiliare e il prestigio degli studi gli aprirono le porte della carriera politica e militare nella citt\u00e0 di Bergamo: il doge Andrea Gritti lo nomin\u00f2 \"cavaliere aurato\", una dignit\u00e0 di carattere militare che bene si confaceva alla tradizione della famiglia della sposa, Laura Longhi, discendente di Abbondio Longhi, segretario di Bartolomeo Colleoni. La Longhi gli diede sette figli, prima di morire prematuramente il 23 marzo 1540, venendo sepolta nella chiesa di Sant'Agata nel Carmine.\nRimasto vedovo, l'Albani non volle pi\u00f9 risposarsi e continu\u00f2 i suoi studi di diritto. La sua difesa delle prerogative delle gerarchie ecclesiastiche inizi\u00f2 nel 1541 con lo scritto \"De cardinalatu\" e nel 1544 con il \"De potestate Papae et Concilii\", nel quale l'Albani riaffermava il primato del papa sul concilio.\nNelle temperie della lotta contro l'\u00aberesia\u00bb che i pi\u00f9 zelanti difensori dell'ortodossia cattolica temevano si stesse diffondendo in citt\u00e0 e nelle valli bergamasche, il 30 agosto 1550 l'Albani fu a capo di una delegazione di \"Anziani\" chiamata a valutare le accuse di luteranesimo lanciate dal frate Girolamo Finucci contro il vescovo Vittore Soranzo. Il francescano dovette ritrattare, pur senza intima convinzione, le proprie accuse, ma l'eco della vicenda giunse a Roma.\nNel corso delle lunghe indagini a cui partecip\u00f2, tra gli altri, il noto inquisitore Antonio Michele Ghislieri, futuro papa Pio V, deciso a stroncare il minimo segno di eresia in quella provincia, l'Albani si trov\u00f2 inizialmente dalla parte della Repubblica veneziana, che mal sopportava l'ingerenza romana e il fanatismo dell'inquisitore piemontese, contro i metodi del quale, tacciati di irregolarit\u00e0, fu diretta una formale lettera di protesta, respinta sprezzantemente dal Ghislieri. Le proteste si concretizzarono in alcune agitazioni avvenute in citt\u00e0 e nella comparsa di immagini \u00abin vituperio del summo pontefice e d'altri reverendi frati\u00bb: \u00e8 possibile che questi fatti abbiano contribuito a provocare l'improvvisa partenza del Ghislieri da Bergamo, il 15 maggio 1551, ma \u00e8 escluso che questi sia mai stato aggredito e sia sfuggito alla morte rifugiandosi nel castello dell'Albani, come un apologeta del futuro papa volle poi far credere. Qualche anno dopo l'Albani, riguardo alla repressione delle eresie in terra bergamasca, si schier\u00f2 sulle \u00abposizioni rigoriste che gli avrebbero infine consentito di diventare cardinale\u00bb.\nNel 1553 l'Albani pubblic\u00f2 il \"De immunitate ecclesiarum\" e le \"Disputationes ac Consilia\" e l'11 febbraio 1555 gli venne da Venezia la prestigiosa nomina a \"collaterale generale\", ossia a vice-comandante delle forze militari di terra della Repubblica. Nel 1556 accolse il giovane Torquato Tasso, inviato da Napoli dal padre Bernardo presso i parenti. Nel 1559 pubblicava le sue riflessioni sull'opera giuridica del Sassoferrato, le \"Lucubrationes in Bartoli lecturas\".\nQuando la vita di Giovanni Gerolamo Albani sembrava avviata verso un regolare e progressivo corso onorifico, un gravissimo ma non imprevedibile evento le impose una drammatica svolta: il 1\u00ba aprile 1563 i suoi figli Giovanni Domenico, Giovanni Francesco e Giovanni Battista, insieme con un altro nobile bergamasco, Manfredo Landi e numerosi sicari, uccisero a schioppettate Achille Brembati durante la messa celebrata in Santa Maria Maggiore, segnando cos\u00ec un nuovo episodio della faida che da decenni divideva le due potenti famiglie bergamasche.\nMentre Giovanni Domenico e Manfredo Landi si resero irreperibili fuggendo oltre i confini della Repubblica, gli altri due fratelli e lo stesso padre Giovanni Gerolamo vennero arrestati il 5 aprile: tradotti a Venezia e processati, il 2 settembre Giovanni Francesco fu confinato in perpetuo nell'isola di Creta, mentre Giovanni Battista e il padre ebbero un confino di cinque anni rispettivamente nelle isole di Cherso e di Lesina. Naturalmente i giudici della Serenissima riservarono le pene pi\u00f9 severe agli imputati di bassa estrazione, i sicari che, condannati tutti a morte, prima dell'esecuzione furono torturati e poi decapitati e squartati.\nSi ammette comunemente che Giovanni Gerolamo non abbia avuto parte attiva nella trama omicida, anche se pare indubbio che sia stato connivente nel complotto. Non rimase, n\u00e9 lui n\u00e9 i figli, a lungo in esilio: se a nulla valsero le poesie latine \"De carcere\" e il \"De mundi contemptu\" e l'invocazione alla Madonna \"Ad Beatam Virginem\", indirizzate al governo veneziano per implorarne la revoca dall'esilio, tutto pot\u00e9, nel gennaio del 1566, l'elezione al soglio pontificio dell'inquisitore Ghislieri. Domenico Albani, da Ferrara, dove si era in un primo tempo nascosto, poteva raggiungere liberamente Parigi, Francesco Albani evadeva da Creta trovando ospitalit\u00e0 a Costantinopoli, mentre Giovanni Battista Albani era rilasciato e veniva nominato dal nuovo papa patriarca di Alessandria e il loro padre poteva raggiungere Roma dove, ottenute le necessarie dispense, veniva fatto ecclesiastico e nominato protonotario apostolico e governatore della Marca di Ancona. \nIl Senato veneziano annullava le condanne inflitte e il 17 maggio 1570 l'Albani veniva creato cardinale del titolo di San Giovanni a Porta Latina. La cittadina di Bergamo invi\u00f2 le sue congratulazioni solo un mese dopo a causa delle opposizioni che ancora vi erano all'interno del consiglio comunale. Fu infatti di Ildebrando Finardo de' Finardi a proporre che si inoltrasse al neo eletto cardinale una lettera di congratulazioni, contrariamente Girolamo Solza e Simone da Fine si dichiararono contrari. Il Solza invi\u00f2 una lettera ai cancellieri che chiese fosse letta pubblicamente. Nel medesimo anno risulta titolare della commenda della chiesa di San Pietro di Bergamo, dove istitu\u00ec anche una scuola con l'aiuto di altre nobili famiglie.\nNe segu\u00ec un consiglio molto burrascoso tanto da obbligare il capitano a chiudere la seduta. Il 17 giugno, si concesse di scrivere una lettera all'ALbani dopo aver contattato Venezia: \nLa sua dottrina lo rese consigliere ascoltato di Pio V, di Gregorio XIII e di Sisto V, sotto il quale fu membro della congregazione per la repressione del banditismo. Fu anche un serio candidato al papato durante il conclave che elesse Sisto V. Dell'ottimo rapporto che l'ALbani ebbe con san Carlo Borromeo, rimangono a testimonianza molte epistole.\n\u00c8 sepolto nella chiesa romana di Santa Maria del Popolo, in una tomba monumentale opera di Giovanni Antonio Paracca.\nGiovanni Gerolamo Albani ebbe anche tre figlie, per due delle quali si hanno notizie: Giulia Albani fu la moglie del letterato Enea Tasso, cugino di Torquato che gli dedic\u00f2 il sonetto, e Lucia Albani fu una poetessa della bresciana \u00abAccademia degli Occulti\u00bb."}
{"id": "1710987", "revid": "87909", "url": "https://it.wikipedia.org/wiki?curid=1710987", "title": "Nabucodonossor II", "text": ""}
{"id": "1710988", "revid": "20090", "url": "https://it.wikipedia.org/wiki?curid=1710988", "title": "Resa di Giarabub", "text": ""}
{"id": "1710990", "revid": "52076", "url": "https://it.wikipedia.org/wiki?curid=1710990", "title": "Ciro II", "text": ""}
{"id": "1711008", "revid": "112458748", "url": "https://it.wikipedia.org/wiki?curid=1711008", "title": "Mulino di Green", "text": "Il mulino a vento di Green (\"Green's Windmill\") \u00e8 situato a Nottingham, in Inghilterra. Originario del XIX secolo, il mulino \u00e8 stato restaurato recentemente. Il suo nome deriva dalla famiglia Green che lo gestiva: a costruirlo George Green, padre omonimo del matematico e fisico inglese George Green, a cui il mulino diede i natali. Dopo 120 anni di disuso, il mulino fu riaperto il 2 dicembre 1986 e fa tuttora parte del centro scientifico, aperto al pubblico."}
{"id": "1711009", "revid": "775372", "url": "https://it.wikipedia.org/wiki?curid=1711009", "title": "Contee della Pennsylvania", "text": "La Pennsylvania \u00e8 suddivisa nelle seguenti 67 contee, a loro volta comprendenti 2.563 comuni.\nLe contee sono gestite in 66 casi da un Consiglio di contea, un tesoriere, uno sceriffo, e un controllore, tutti eletti dal popolo. La contea di Filadelfia invece \u00e8 solo una ripartizione giudiziaria statale, tutte le sue funzioni amministrative essendo esercitate dal sindaco della Citt\u00e0 di Filadelfia."}
{"id": "1711013", "revid": "235834", "url": "https://it.wikipedia.org/wiki?curid=1711013", "title": "Vasarely", "text": ""}
{"id": "1711016", "revid": "547034", "url": "https://it.wikipedia.org/wiki?curid=1711016", "title": "S\u00e8vre Nantaise", "text": "Il S\u00e8vre Nantaise \u00e8 un fiume della Francia occidentale. \u00c8 il principale affluente della Loira e nasce nel dipartimento di Deux-S\u00e8vres (che porta questo nome proprio per la presenza del S\u00e8vre Nantaise e del S\u00e8vre niortaise), vicino a Secondigny.\nGeografia.\nIl S\u00e8vre Nantaise ha la sua fonte a 215\u00a0m d'altitudine sull'altopiano di G\u00e2tine, nel comune di Beugnon nei Deux-S\u00e8vres. Attraversa poi i dipartimenti della Vandea, del Maine e Loira e della Loira Atlantica scorrendo verso nord-ovest, prima di affluire nella Loira a Nantes (esattamente nel quartiere di San Giacomo), dopo un percorso di 141\u00a0km.\nIl fiume curva leggermente per attraversare paesaggi verdi, frequentati dai pescatori e la fauna locale. Vi si trovano anche moltissimi mulini ad acqua che hanno approfittato durante secoli del flusso del S\u00e8vre Nantaise.\nIl fiume percorre alcune importanti localit\u00e0 come il \"castello di Barba Blu a Tiffauges, i sentieri per le escursioni tra Boussay, Cugand e Bruffi\u00e8re, il parco \"Garenne Lemot\" a Clisson e il \"Chauss\u00e9e des Moines\" a Vertou."}
{"id": "1711017", "revid": "156618", "url": "https://it.wikipedia.org/wiki?curid=1711017", "title": "S\u00e8vre nantaise", "text": ""}
{"id": "1711022", "revid": "729019", "url": "https://it.wikipedia.org/wiki?curid=1711022", "title": "Zoth Ommog", "text": "Zoth Ommog Records era un'etichetta discografica tedesca di musica elettro-industrial posseduta dall'etichetta Music Research. La compagnia fu creata dal produttore musicale tedesco Andreas Tomalla (detto Talla 2XLC) e poi pass\u00f2 al produttore Torben Schmidt. L'etichetta pubblic\u00f2 album per band come Le\u00e6ther Strip, X Marks the Pedwalk, Bigod 20, Lights of Euphoria e Klinik nel periodo che va dal 1989 al 1999.\nLa compagnia prese il nome dal personaggio di fantascienza Zoth-Ommog dei Cthulhu Mythos.\nNegli Stati Uniti molte delle band della Zoth Ommog furono pubblicate in loco dalla Cleopatra Records e dalla Metropolis Records."}
{"id": "1711028", "revid": "110157", "url": "https://it.wikipedia.org/wiki?curid=1711028", "title": "Germe di funzione", "text": "In matematica, un germe di funzione (continua, differenziabile o analitica) \u00e8 una classe di equivalenza di funzioni (continue. differenziabili o analitiche) da uno spazio topologico a un altro (spesso dalla retta reale a se stessa), raggruppate insieme sulla base della loro uguaglianza sull'intorno di un punto fissato sul loro dominio di definizione. Allo stesso modo, un germe di insiemi \u00e8 una classe di equivalenza di sottoinsiemi di un dato spazio topologico, raggruppati insieme sulla base della loro uguaglianza sull'intorno di un punto fissato appartenente alla loro intersezione.\nDefinizione formale.\nDue funzioni formula_1 e formula_2 tra lo stesso spazio topologico formula_3 e un insieme formula_4 si dicono \"equivalenti vicino a un punto formula_5 nel loro dominio\", se esiste un intorno aperto formula_6 di formula_5 in formula_3 su cui coincidono, cio\u00e8\nQuesta \u00e8 una relazione di equivalenza sullo spazio formula_10 delle mappe tra formula_3 e formula_4. Per la dimostrazione, \u00e8 sufficiente notare che l'uguaglianza \u00e8 usata nella sua definizione: allora la riflessivit\u00e0 e la simmetria sono conseguenze immediate. Per la transitivit\u00e0, date le funzioni formula_13 tali che formula_14 su formula_6 e formula_16 su formula_17, allora formula_18 su formula_6 \u2229 formula_17.\nLe singole classi di equivalenza si dicono germi di funzioni nel punto formula_5 e saranno della forma\nLo spazio dei germi di funzioni si dice una fibra di funzioni in formula_5."}
{"id": "1711032", "revid": "124944941", "url": "https://it.wikipedia.org/wiki?curid=1711032", "title": "Contee del Rhode Island", "text": "Questa \u00e8 una lista delle cinque contee del Rhode Island, negli Stati Uniti d'America. Rhode Island insieme alle Hawaii condivide il secondo minor numero di contee (solo il Delaware ne ha meno, con tre contee). Nonostante il Rhode Island sia divisa in contee, non ha alcun governo locale a livello di contea. Invece hanno un governo locale le otto citt\u00e0 e trentuno towns.\nStoria.\nLa colonia di Rhode Island \u00e8 stata fondata nel XVII secolo, ed \u00e8 stata la prima delle tredici colonie americane originali a dichiarare l'indipendenza dal dominio britannico nel 1776, segnalando l'inizio della rivoluzione americana. Le contee sono state tutte istituite prima della dichiarazione di indipendenza.\nIl codice Federal Information Processing Standard (FIPS), che viene utilizzato dal governo degli Stati Uniti per identificare in modo univoco gli stati e contee, \u00e8 dotato di ogni voce. Il codice di Rhode Island \u00e8 44, che in combinazione con qualsiasi codice di contea sarebbe scritto come 44XXX. Il codice FIPS per ogni link della contea di dati del censimento per quella contea."}
{"id": "1711039", "revid": "834", "url": "https://it.wikipedia.org/wiki?curid=1711039", "title": "Akron, Ohio", "text": ""}
{"id": "1711041", "revid": "2014155", "url": "https://it.wikipedia.org/wiki?curid=1711041", "title": "Ludovico VII di Baviera-Ingolstadt", "text": "Biografia.\nLudovico era il primo figlio di Stefano III di Baviera e di Taddea Visconti. Pass\u00f2 molto tempo in Francia, presso la sorella Isabella.\nAlla morte del padre, rientr\u00f2 in Baviera e fece costruire il nuovo castello ad Ingolstadt. Nel 1408 partecip\u00f2 alla battaglia di Oth\u00e9e, insieme a Giovanni di Borgogna e Guglielmo II di Baviera-Straubing, nella quale vennero sconfitti i cittadini di Liegi che si erano rivoltati contro Giovanni III di Baviera-Straubing.\nLudovico fu in lotta con Giovanni di Borgogna, nonostante formalmente fosse suo alleato. Inoltre fu in lotta anche col cugino Enrico XVI. Una nuova lotta si scaten\u00f2 nel 1425, alla morte di Giovanni III, coinvolgendo Guglielmo II, Enrico XVI ed Ernesto di Baviera-Monaco. Alla fine della guerra, nel 1429, il Ducato di Baviera-Straubing venne diviso tra i quattro duchi.\nNel 1443 Ludovico venne imprigionato dal figlio, che si era alleato con Enrico XVI. Mor\u00ec nel 1447, come prigioniero di Enrico, nella Rocca di Burghausen.\nFamiglia.\nMatrimoni ed eredi.\nLudovico si spos\u00f2 due volte. La prima volta con Anna di Borbone, figlia di Giovanni I di Borbone-La Marche dalla quale ebbe due figli, di cui uno solo raggiunse l'et\u00e0 adulta:\nLa seconda volta spos\u00f2 Caterina d'Alen\u00e7on, dalla quale ebbe due figli, che per\u00f2 morirono nell'infanzia:\nCon vari amanti, Ludovico fu padre di diversi figli illegittimi."}
{"id": "1711043", "revid": "1613450", "url": "https://it.wikipedia.org/wiki?curid=1711043", "title": "Akron", "text": ""}
{"id": "1711044", "revid": "104458", "url": "https://it.wikipedia.org/wiki?curid=1711044", "title": "Sundsvall", "text": "Sundsvall \u00e8 una citt\u00e0 di quasi abitanti della provincia del Medelpad, in Svezia. La citt\u00e0 \u00e8 capoluogo della municipalit\u00e0 omonima (pop. ) ed il centro maggiore (ma non il capoluogo) della contea di V\u00e4sternorrland. Sundsvall \u00e8 la quattordicesima citt\u00e0 pi\u00f9 grande della Svezia.\nStoria.\nLa fondazione di Sundsvall risale all'anno 1621.\nGeografia fisica.\nPosizione.\nLa citt\u00e0 si affaccia sul Golfo di Botnia, nella parte settentrionale del mar Baltico; si trova nel centro-nord della Svezia, a met\u00e0 strada fra G\u00e4vle ed Ume\u00e5 e a nord di Stoccolma.\nSuddivisione.\nSi suddivide nei seguenti 29 settori, fra distretti e frazioni:\nBergs\u00e5ker, Bosvedjan, Bredsand, Bydalen, B\u00f6le, Granlo, Granloholm, G\u00e4rde, Haga, H\u00e5kanst\u00e5, H\u00f6gom, Johannedal, Korsta, Kubikenborg, Ljustadalen, M\u00e5rtensro, Nacksta, Norrliden, Norrmalm, \u00d6stermalm, Petersvik, Sallyhill, Sibirien, Sidsj\u00f6, Sk\u00f6nsberg, Sk\u00f6nsmon, Stenstaden (centro cittadino), S\u00f6dermalm e V\u00e4stermalm\nSport.\nSundsvall conta 2 squadre di calcio: Il GIF Sundsvall, che gioca alla Norrporten Arena, e l'IFK Sundsvall, che gioca nelle serie minori al Baldershovs IP.\nAmministrazione.\nGemellaggi.\nSundsvall \u00e8 gemellata con:"}
{"id": "1711048", "revid": "767487", "url": "https://it.wikipedia.org/wiki?curid=1711048", "title": "Hizaki Grace Project", "text": "Hizaki Grace Project (reso graficamente come HIZAKI grace roject) \u00e8 una band visual kei fondata dal chitarrista giapponese Hizaki.\nStoria.\nIl progetto nasce nel 2004, dopo lo scioglimento della precedente band in cui militava Hizaki, gli Schwardix Marvally. Inizialmente il nome della band era semplicemente \"Hizaki\", al quale venne aggiunto \"Grace Project\" solo nel 2006. Fino ad allora infatti Hizaki \u00e8 stato l'unico componente ufficiale del gruppo, e ingaggiava per i lavori discografici cantanti e batteristi turnisti (egli si occupava anche delle parti di basso e tastiere).\nDalla fine del 2006 la formazione comprende il bassista Yuu, il cantante Juka, il chitarrista Teru e il batterista Bikei. Con questa formazione verranno registrati tutti i lavori da \"Dignity of crest\" in poi.\nNel 2007 Hizaki, Yuu e Teru entrano a far parte dei Versailles - Philharmonic Quintet -. Il progetto rimane cos\u00ec in sospeso a tempo indeterminato.\nIl 9 agosto 2009 muore il bassista Jasmine You dopo un periodo di malattia.\nFormazione.\n\"* Nota: ultima formazione, prima della sospensione del progetto\""}
{"id": "1711053", "revid": "1226", "url": "https://it.wikipedia.org/wiki?curid=1711053", "title": "Tempietto", "text": ""}
{"id": "1711055", "revid": "217830", "url": "https://it.wikipedia.org/wiki?curid=1711055", "title": "Isny", "text": ""}
{"id": "1711057", "revid": "285333", "url": "https://it.wikipedia.org/wiki?curid=1711057", "title": "Ben Sharpsteen", "text": "Biografia.\nNella sua carriera ha collaborato con Hamilton Luske e Walt Disney. Nel 1959 ha vinto due Premi Oscar, per il miglior documentario (\"Artico selvaggio\") e il miglior cortometraggio documentario (\"Ama Girls\")."}
{"id": "1711060", "revid": "21880", "url": "https://it.wikipedia.org/wiki?curid=1711060", "title": "Bongoyo Island Marine Reserve", "text": ""}
{"id": "1711071", "revid": "729019", "url": "https://it.wikipedia.org/wiki?curid=1711071", "title": "Gran Premio di Monaco 1976", "text": "Il Gran Premio di Monaco 1976 \u00e8 stata la sesta prova della stagione 1976 del Campionato mondiale di Formula 1. Si \u00e8 corsa domenica 30 maggio 1976 sul Circuito di Montecarlo. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 dell'undicesimo successo nel mondiale. Ha preceduto sul traguardo il sudafricano Jody Scheckter e il francese Patrick Depailler entrambi su Tyrrell-Ford Cosworth.\nVigilia.\nAspetti tecnici.\nIl circuito venne modificato alla \"Sainte Devote\" e all'ultima curva. Nel primo caso venne rallentata la velocit\u00e0 delle vetture con una curva pi\u00f9 marcata verso sinistra, come richiesto dalla commissione di sicurezza dei piloti gi\u00e0 nell'anno precedente. La \"Rascasse\" invece venne ingrandita e ritardata in modo da rendere pi\u00f9 sicura l'entrata ai \"box\". Le tribune eliminate da tali modifiche vennero sostituite da una nuova struttura presso la curva del \"Tabaccaio\", e da altre in altri punti del tracciato. Alcuni piloti, tra cui Jacky Ickx e Clay Regazzoni criticarono queste modifiche.\nIl ticinese afferm\u00f2:\nArturo Merzario invece sottoline\u00f2 la bont\u00e0 delle modifiche e di come la nuova Santa Devota rallentasse le vetture prima dell'ascesa verso il Casin\u00f2.\nAspetti sportivi.\nRidotto il numero di partecipanti visto che, come da tradizione, a Monaco venivano qualificate solo venti vetture. Non partecip\u00f2 la RAM, mentre la Copersucar e la Hesketh presentarono una sola vettura: nel primo caso per Fittipaldi, nel secondo per Ertl. Salt\u00f2 la gara anche Mario Andretti, impegnato nella 500 Miglia di Indianapolis. La Lotus non lo sostitu\u00ec con nessun altro pilota. Si rivide per\u00f2 Henri Pescarolo, che ebbe a disposizione una Surtees del team \"Norev\". Il francese, che nel 1975 era stato iscritto al gran premio ma non vi partecip\u00f2 per l'indisponibilit\u00e0 della vettura (sempre una Surtees), mancava dalla F1 dal Gran Premio d'Italia 1974, corso al volante di una BRM.\nIl gran premio rappresent\u00f2 il 200\u00ba per la Lotus come casa costruttrice. La casa di Colin Chapman aveva fatto il suo esordio nel Gran Premio di Monaco 1958 e aveva vinto all'epoca 57 gp iridati, seconda alla sola Scuderia Ferrari, aveva ottenuto 67 \"pole\", 50 giri veloci, 103 podii, 6 campionato mondiali costruttori e 5 piloti.\nQualifiche.\nResoconto.\nNella prima giornata di prove fu Niki Lauda a far segnare il tempo migliore in 1'30\"38, di 4 secondi pi\u00f9 alto di quanto fatto segnare l'anno precedente, ci\u00f2 a causa delle modifiche apportate al tracciato. Il ferrarista precedette i due piloti della Tyrrell Jody Scheckter e Patrick Depailler. Il francese per\u00f2 non pot\u00e9 partecipare alla seconda ora di prove per un guasto al cambio. La conformazione del tracciato preoccupava i tecnici della casa inglese per le grandi sollecitazioni che provocava al sistema della trasmissione. L'altro ferrarista, Clay Regazzoni, chiuse col quarto tempo e fu involontario protagonista di un incidente, quando venne spinto contro le barriere da Gunnar Nilsson su Lotus. Altro incidente anche per Vittorio Brambilla della March. La Copersucar di Emerson Fittipaldi fu danneggiata da un principio d'incendio ai \"box\".\nAnche al sabato Lauda conferm\u00f2 la \"pole\" (ventesima nel mondiale di F1), scendendo a 1'29\"65, precedendo di 26 centesimi il suo compagno di scuderia, Clay Regazzoni. Il tempo attribuito all'elevetico non venne rilevato dai tecnici della Ferrari, tanto che si prospett\u00f2 l'ipotesi che in realt\u00e0 fosse stato fatto segnare dallo stesso Lauda. In seconda fila s'inseri Ronnie Peterson della March, che abbass\u00f2 di circa tre secondi il tempo fatto al gioved\u00ec, e precedette cos\u00ec le due Tyrrell. Emerson Fittipaldi conquist\u00f2 la quarta fila, mentre James Hunt, che nella prima parte della stagione aveva colto diverse \"pole\", chiuse solo in settima fila. Brambilla scont\u00f2 altri problemi tecnici al cambio, mentre la Brabham di Carlos Reutemann si ferm\u00f2 sulla pista con una batteria ormai fuori uso. Reutemann fu anche l'ultimo dei qualificati. Tra gli altri non si qualific\u00f2, per la seconda volta consecutiva, Jacky Ickx. Merzario fu invece penalizzato da un'uscita di pista alla mattina, che rovin\u00f2 la vettura e non gli consent\u00ec di completare le prove.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNiki Lauda mantenne il comando della gara alla partenza, seguito da Ronnie Peterson che aveva scavalcato l'altro ferrarista Clay Regazzoni. Seguivano poi Patrick Depailler, Jody Scheckter, Emerson Fittipaldi e Hans-Joachim Stuck.\nLauda riusc\u00ec a seguire un ritmo velocissimo gi\u00e0 nelle prime tornate, che gli consent\u00ec di distanziare lo svedese della March. Nelle retrovie le posizioni rimasero per lo pi\u00f9 congelate, se non per il tentativo di sorpasso, per il nono posto, di Jochen Mass su Vittorio Brambilla all'ottavo giro. James Hunt, che seguiva i due, per evitare il contatto si gir\u00f2 e fu costretto a perdere diverse posizioni.\nAl quindicesimo giro Scheckter pass\u00f2 il compagno di scuderia alla Tyrrell Depailler, che scontava dei problemi tecnici sulla sua monoposto. Al giro 24 Stuck attacc\u00f2 Fittipaldi, senza trovare per\u00f2 lo spazio sufficiente. Ci\u00f2 agevol\u00f2 Jacques Laffite che pass\u00f2 il tedesco. Al 26\u00ba giro Regazzoni and\u00f2 lungo alla \"chicane\" dopo il tunnel per la presenza di olio sul tracciato: ci\u00f2 cost\u00f2 al ticinese due posizioni, perse ai danni del duo della Tyrrell. Al giro seguente fu il turno di Ronnie Peterson a perdere il controllo della vettura alla \"Rascasse\": la stessa and\u00f2 a sbattere contro le protezioni, costringendolo al ritiro.\nAl giro 28 Laffite fu capace di passare Emerson Fittipaldi alla \"Santa Devota\", con una bella manovra all'esterno, che gli consent\u00ec di agguantare la quinta piazza. Qualche giro dopo il brasiliano venne passato anche da Stuck e, successivamente da Mass. Ora, dopo 40 tornate, la classifica recitava Lauda, davanti a Scheckter, Depailler, Regazzoni, Laffite, Stuck, Mass e Fittipaldi.\nAl giro 52 Hans-Joachim Stuck pass\u00f2 Laffite per il quinto posto. Il francese della Ligier era penalizzato da un problema al cambio. Sul circuito inizi\u00f2 anche a scendere una fine pioggia che per\u00f2 non incise sull'andamento delle prestazioni delle vetture.\nNella parte finale della gara Regazzoni si avvicin\u00f2 a Depailler, tentando spesso di passarlo. Al 64\u00ba giro il ferrarista fu infine capace di prendersi la terza piazza, passando il francese. Regazzoni negli ultimi giri cerc\u00f2 di passare anche Scheckter, ma un errore alla \"Rascasse\" al 74\u00ba giro lo costrinse al ritiro. Intanto si stava scaldando anche la lotta per il quinto posto tra Stuck (anche lui ora penalizzato da un guasto al cambio) e Laffite. Il francese fu anche lui autore di un errore sempre alla \"Rascasse\" che lo costrinse a toccare la vettura del sopraggiungente Mass; ci\u00f2 lo port\u00f2 al ritiro.\nAlla fine vinse Lauda per l'undicesima volta nel mondiale, davanti al duo della Tyrrell Scheckter-Depailler, Stuck, Mass e Fittipaldi.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1711076", "revid": "287204", "url": "https://it.wikipedia.org/wiki?curid=1711076", "title": "Erdre", "text": "L'Erdre dal celto \"erdam\" (piccolo fiume), che nasce a La Pou\u00ebze, ad una ventina di chilometri a Nord-ovest di Angers nel Maine e Loira, \u00e8 un fiume francese, affluente della Loira che sfocia a Nantes.\nCon numerosi manieri, parchi e sontuosi castelli che delimitano le sue rive, l'Erdre porta bene il titolo di \"pi\u00f9 bel fiume di Francia\", secondo l'opinione di Francesco I di Francia. Per questo \u00e8 provvisto di marciapiedi lungo gli argini, costruiti dai comuni per offrire l'accesso a tutti.\n\u00c8 possibile anche praticare molti sport nautici, come il windsurf su uno dei suoi due laghi (la pianura di \"La Poupini\u00e8re\" di 2\u00a0km\u00b2 o la pianura di \"Mazerolles\" di 3\u00a0km\u00b2), o anche passeggiate in barca che possono condurre fino a Redon (se si percorre il canale Nantes-Brest).\nPer il grande periodo di colmatura delle braccia della Loira a Nantes, all'inizio del XX secolo, l'Erdre ha anche subito modifiche: cos\u00ec, i suoi ultimi 500 metri sono stati riempiti e sono oggi diventati uno degli assi principali di Nantes, \"Corso dei 50 ostaggi\". L'Erdre passa dunque oggi per un tunnel sotto \"Corso San Pietro e Sant'Andrea\" e si getta nella Loira al livello del canale Saint-F\u00e9lix."}
{"id": "1711077", "revid": "339392", "url": "https://it.wikipedia.org/wiki?curid=1711077", "title": "Chiesa del Redentore (Venezia)", "text": ""}
{"id": "1711079", "revid": "52076", "url": "https://it.wikipedia.org/wiki?curid=1711079", "title": "Ernest Renan (filosofo)", "text": ""}
{"id": "1711084", "revid": "217830", "url": "https://it.wikipedia.org/wiki?curid=1711084", "title": "Laurent Nauveau", "text": ""}
{"id": "1711092", "revid": "33751", "url": "https://it.wikipedia.org/wiki?curid=1711092", "title": "Ta\u00e7a de Angola", "text": "La Ta\u00e7a de Angola \u00e8 una competizione calcistica ad eliminazione diretta che si disputa in Angola ogni anno. \u00c8 organizzata dalla Federa\u00e7\u00e3o Angolana de Futebol.\nLa squadra pi\u00f9 titolata nella competizione \u00e8 il , che l'ha vinta in 12 occasioni.\nStoria.\nLa prima edizione ufficiale della manifestazione si \u00e8 giocata nel 1982, tuttavia l'anno precedente si era svolta un'analoga competizione che, seppur ritenuta non ufficiale, \u00e8 considerata la prima edizione del torneo; infatti l'edizione 2010 \u00e8 stata celebrata come la trentesima della manifestazione."}
{"id": "1711095", "revid": "14691", "url": "https://it.wikipedia.org/wiki?curid=1711095", "title": "Sufflamen Chrysopterum", "text": ""}
{"id": "1711100", "revid": "287204", "url": "https://it.wikipedia.org/wiki?curid=1711100", "title": "Hjalmar S\u00f6derberg", "text": "Dopo aver compiuto gli studi di Uppsala, si stabil\u00ec a Copenaghen, esordendo nel giornalismo. Dedicatosi poi esclusivamente alla letteratura, ebbe un notevole successo con una serie di \"Aneddoti\" del 1898; la sua fama \u00e8 per\u00f2 legata a \"La giovinezza di Martin Brick\", del 1901, di impronta naturalista.\nNelle sue opere della maturit\u00e0 artistica, come \"Il dottor Glas\", del 1905, il dramma \"Geltrude\", del 1906, il romanzo-diario \"Inquietudine del cuore\", del 1909 e il romanzo \"Il giuoco serio\", del 1912, S\u00f6derberg conferma le sue doti di narratore lucido e preciso che, da una posizione di isolato individualismo e stilisticamente distante dall'opulenza verbale degli scrittori neoromantici, ci offre una satira amara del costume borghese dei primi decenni del ventesimo secolo."}
{"id": "1711103", "revid": "124123", "url": "https://it.wikipedia.org/wiki?curid=1711103", "title": "Iacopa degli Amidei", "text": "\u00c8 una dei primi membri della famiglia di cui ci \u00e8 pervenuta traccia certa. Iacopa visse a cavallo tra il X e l'XI secolo. Abit\u00f2 a Firenze anche se principalmente risiedeva nei dintorni della citt\u00e0, nelle varie propriet\u00e0 della famiglia. Si spos\u00f2 con Adimaro di Gianni Lieti dei Cavalcanti. Alla morte del marito, ci fu un litigio nella famiglia per una questione inerente a una dote. Questa questione verr\u00e0 poi ritirata fuori con i discendenti. Questo episodio fu un motivo di leggero scontro tra la famiglia degli Amidei e quella dei Cavalcanti."}
{"id": "1711115", "revid": "63756", "url": "https://it.wikipedia.org/wiki?curid=1711115", "title": "Hexspeak", "text": "Hexspeak \u00e8 una forma di scrittura ideata da alcuni programmatori di computer. La sua particolarit\u00e0 \u00e8 quella di utilizzare solo le cifre del sistema numerico esadecimale, ovvero le normali cifre da 0 a 9 e le lettere dell'alfabeto dalla A alla F. La cifra \"0\" viene usata al posto della lettera \"O\", la cifra \"1\" al posto della \"I\", la cifra \"2\" al posto della \"Z\" e la cifra \"5\" al posto della \"S\". Ovviamente il numero di parole rappresentabili usando solo queste lettere \u00e8 piuttosto limitato.\nLa motivazione \u00e8 che la rappresentazione esadecimale viene usata comunemente dai programmi che mostrano direttamente il contenuto della memoria. \u00c8 entrata perci\u00f2 nell'uso comune tra i programmatori l'abitudine di usare parole in Hexspeak come numeri magici per individuare facilmente certe condizioni durante l'attivit\u00e0 di debugging.\nCuriosit\u00e0.\nUna curiosit\u00e0 particolare di questo linguaggio \u00e8 data dal numero 12237792, che, convertito in esadecimale, d\u00e0 come risultato \"BABBE0\", naturalmente leggibile solo da italiani e interpretando lo zero finale come una \"O\". Su questo fatto si basa una burla circolante per e-mail, che invita a digitare quel numero sulla calcolatrice di sistema di Windows, e interpretando il risultato convertito in esadecimale come una \"prova\" di avere il computer spiato dalla Microsoft.\nUn altro numero che in italiano d\u00e0 una parola di senso compiuto \u00e8 1041744, che corrisponde a \"FE550\", interpretando i due 5 come lettera \"S\" e lo 0 come lettera \"O\".\nUn altro numero che in italiano d\u00e0 una parola di senso compiuto \u00e8 61898 o 61802, che corrispondono a \"F1CA\" e \"F16A\" , interprentando 1 come lettera \"I\" e 6 come lettera \"G\".\nUn altro numero che in italiano d\u00e0 una parola di senso compiuto \u00e8 830666, che corrisponde a \"CACCA\".\nUn altro numero che in italiano d\u00e0 una parola di senso compiuto \u00e8 827936, che corrisponde a \"CA220\", interpretando i due 2 come lettera \"Z\".\nAltri esempi: DAD0, DAD1, BABB0, D10"}
{"id": "1711124", "revid": "254059", "url": "https://it.wikipedia.org/wiki?curid=1711124", "title": "Isabella di Savoia", "text": "Biografia.\nSuoi nonni materni erano il re Filippo II di Spagna ed Elisabetta di Valois, figlia di Enrico II di Francia e di Caterina de' Medici.\nSpos\u00f2 a Torino il 22 febbraio 1608 Alfonso d'Este, figlio di Cesare d'Este, duca di Modena e Reggio, e di Virginia de' Medici.\nIsabella non riusc\u00ec a diventare duchessa di Modena e Reggio: mor\u00ec nel dare alla luce l'ultima figlia nel 1626. Alfonso divenne duca alla morte del padre nel 1628 e non volle risposarsi.\nDiscendenza.\nDall'unione tra Isabella e Alfonso III nacquero quattordici figli, alcuni dei quali morti nell'infanza:"}
{"id": "1711127", "revid": "834", "url": "https://it.wikipedia.org/wiki?curid=1711127", "title": "Contee del Tennessee", "text": "Lista delle 95 contee del Tennessee, negli Stati Uniti d'America:"}
{"id": "1711133", "revid": "1543377", "url": "https://it.wikipedia.org/wiki?curid=1711133", "title": "Crazy Peoples Right to Speak", "text": "Crazy Peoples Right to Speak \u00e8 il terzo album del gruppo britannico pop rock / new wave dei Kajagoogoo, pubblicato nel 1985, per la EMI, e ristampato, dalla stessa etichetta, nel 2004, in CD rimasterizzato, con 4 bonus tracks.\nIl disco.\nIl lavoro \u00e8 in realt\u00e0 accreditato ai Kaja, versione abbreviata del nome completo, che la band aveva gi\u00e0 utilizzato per l'edizione statunitense del secondo album, \"Islands\", uscito negli USA anche con un diverso titolo, \"Extra Play\", ed una tracklisting alternativa, pi\u00f9 breve e con 2 remix. Il long playing del 1985 \u00e8 stato il primo e l'ultimo realizzato dai Kaja come trio (all'epoca della versione USA del secondo LP, infatti, nonostante il nome Kaja, il gruppo - dopo aver gi\u00e0 perso il cantante Limahl alla fine della promozione del primo 33 giri - era ancora un quartetto), dopo la defezione (forzata o spontanea, fatto mai chiarito) del batterista Jez Strode, nel 1984.\nIl terzo album non ha ottenuto alcun successo di vendite e l'unico singolo estratto, \"Shouldn't Do That\", non \u00e8 andato oltre il Numero 63 in Gran Bretagna. Subito dopo l'uscita del 45 giri, i tre membri hanno deciso di sciogliere la band e di proseguire con i propri progetti solisti, ma soltanto il bassista e cantante Nick Beggs ha riscosso qualche successo degno di nota, con un altro trio, Ellis, Beggs &amp; Howard, l'album \"Homelands\", molto apprezzato dalla critica, e soprattutto il primo singolo \"Big Bubbles (No Troubles)\".\nDopo la decisione di Beggs, Neale e Askew di sciogliere i Kaja, la casa discografica ha smesso di promuovere il disco, bloccando l'uscita, gi\u00e0 programmata, del secondo singolo, il brano di apertura \"Do I\" (che contiene, tra l'altro, il lungo e ambiguo titolo del long playing, traducibile in due modi opposti, uno pro e uno contro la destra politica a cui fa riferimento il termine \"right\"). Dopo la prima momentanea riunione del quintetto originario, nel 2003-2004, per la trasmissione \"Bands Reunited\", andata in onda sull'emittente americana VH1, la EMI ha ripubblicato l'intero vecchio catalogo dei Kajagoogoo/Kaja, in compact disc rimasterizzati, compreso il terzo album, con l'aggiunta di 4 bonus tracks, costituite da 2 remix alternativi dell'unico singolo e da 2 lati B in origine inediti, inseriti su un'edizione speciale doppia dello stesso singolo.\nTracce.\nTesti di Nick Beggs. Musiche di Steve Askew/Nick Beggs/Stuart Croxford Neale.\nBonus tracks sulla ristampa rimasterizzata in CD del 2004.\n11. \"Shouldn't do That (Disciplined)\" \u2013 6:58\n12. \"Shouldn't do That (Undisciplined)\" \u2013 5:57\n13. \"Hurricane\" \u2013 3:55\n14. \"Whatever You Want\" \u2013 3:42"}
{"id": "1711139", "revid": "94647", "url": "https://it.wikipedia.org/wiki?curid=1711139", "title": "Pumo", "text": ""}
{"id": "1711151", "revid": "116620153", "url": "https://it.wikipedia.org/wiki?curid=1711151", "title": "Penisola Gasp\u00e9", "text": "La penisola Gasp\u00e9, o la Gasp\u00e9sie (nome ufficiale), o Gasp\u00e9 \u00e8 una penisola del Sud-Est del Quebec, Canada. La penisola \u00e8 delimitata a nord dal fiume San Lorenzo (nel suo tratto finale) ed \u00e8 circondata dal golfo di San Lorenzo a est e dalla baia dei Calori a sud che la separa dal Nuovo Brunswick. \nLa penisola ha una superficie di \u00a0km\u00b2, e la sua popolazione \u00e8 di circa abitanti.\nPu\u00f2 essere considerata una delle culle del Canada: qui sbarc\u00f2 Jacques Cartier nel 1534. E sempre qui, duecento anni pi\u00f9 tardi, nel 1760 con la battaglia della Restigouche, si suggella il destino della Nuova Francia durante una battaglia navale tra le due grandi potenze del periodo coloniale: Francia e Inghilterra.\nL'origine del nome non \u00e8 certa; possibilmente \u00e8 derivata della parola \"gespeg\" che in lingua micmac significa \"la fine della terra\" o forse della parola Basca \"gerizpe\" che significa \"rifugio\"."}
{"id": "1711154", "revid": "729019", "url": "https://it.wikipedia.org/wiki?curid=1711154", "title": "Gran Premio di Svezia 1976", "text": "Il Gran Premio di Svezia 1976 \u00e8 stata la settima prova della stagione 1976 del Campionato mondiale di Formula 1. Si \u00e8 corsa domenica 13 giugno 1976 sul Circuito di Anderstorp. La gara \u00e8 stata vinta dal sudafricano Jody Scheckter su Tyrrell-Ford Cosworth; per il vincitore si tratt\u00f2 del quarto successo nel mondiale. Ha preceduto sul traguardo il francese Patrick Depailler, anch'egli su Tyrrell-Ford Cosworth e l'austriaco Niki Lauda su Ferrari.\nFu l'unica gara di F1 vinta da una vettura a sei ruote, la Tyrrell P34.\nVigilia.\nAspetti tecnici.\nLa Penske present\u00f2 il nuovo modello PC4.\nAspetti sportivi.\nSi rividero i piloti statunitensi Mario Andretti (Lotus) e Brett Lunger (Surtees). Partecip\u00f2 nuovamente anche la RAM che fece esordire il pilota danese Jac Nelleman, per far coppia con Loris Kessel. Su una delle Wolf-Williams venne iscritto un altro danese, Tom Bels\u00f8, al posto di Jacky Ickx, impegnato nella 24 Ore di Le Mans. Bels\u00f8, la cui ultima presenza nel mondiale era stata il Gran Premio di Gran Bretagna 1974, non prese per\u00f2 parte alle prove.\nQualifiche.\nResoconto.\nNella prima giornata di prove il miglior tempo venne fatto segnare da Niki Lauda su Ferrari in 1'26\"564, davanti a Mario Andretti e Patrick Depailler. Alla mattina le due vetture pi\u00f9 competitive erano state le due Tyrrell, mentre la Ferrari scontava problemi di assetto, anche perch\u00e9 le vetture italiane non avevano testato il circuito nella settimana precedente la gara. La Ferrari 312 T2 inoltre veniva considerata meno competitiva su un circuito che non presentava variazioni altimetriche significative. Vittorio Brambilla della March sub\u00ec la rottura del propulsore, mentre Tom Pryce della Shadow fu autore di un'uscita di pista dovuta alla rottura di una sospensione.\nAl pomeriggio Stuck ruppe il motore della sua March, mentre l'altro ferrarista Regazzoni chiuse con l'ottavo tempo, penalizzato per la rottura di un tubo dell'olio.\nLa Ferrari di Lauda si conferm\u00f2 competitiva anche alla mattina del sabato ma al pomeriggio non riusc\u00ec pi\u00f9 a far segnare tempi validi, tanto da essere battuta da Jody Scheckter prima e da Chris Amon su Ensign e da Patrick Depailler poi. Anche Mario Andretti, risolto un problema al cambio, riusciva a girare sull'1'26, inserendosi tra le due Tyrrell. Scheckter conquist\u00f2 cos\u00ec la prima \"pole\" per una vettura a sei ruote, la prima della sua carriera nel mondiale di F1, la quattordicesima e ultima per la Tyrrell, che non conquistava la partenza al palo dal Gran Premio di Svezia 1974. Il sudafricano precedette Andretti, Amon (per l'Ensign questa rappresent\u00f2 la miglior prestazione in prova della sua storia nel mondiale) e Depailler. Lauda chiuse quinto, mentre Regazzoni fu undicesimo, costretto a utilizzare il muletto. La vettura dell'austriaco risultava sottosterzante, mentre quella dell'elvetico era sovrasterzante.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nMario Andretti su Lotus scatt\u00f2 in testa, grazie a una partenza anticipata. Dietro si trovarono il duo della Tyrrell Jody Scheckter-Patrick Depailler, Chris Amon, Gunnar Nilsson e Niki Lauda. Al terzo giro lo svedese, pressato da Lauda, fu autore di un testacoda, con successivo incidente, che lo costrinse al ritiro.\nAndretti cerc\u00f2 di porre un certo margine rispetto agli inseguitori, proprio nel tentativo di colmare la possibile penalizzazione, in termini di tempo, per la partenza anticipata. Solo al quinto giro venne comunicata la sanzione di un minuto di penalit\u00e0 da aggiungersi al tempo del pilota della Lotus, che continuava a comandare il plotone anche se, di fatto, primo era Scheckter, distanziato di una manciata di secondi da Andretti.\nAl 38\u00ba giro Chris Amon, quarto, sub\u00ec la rottura della sospensione anteriore sinistra; la vettura usci\u00ec di pista ma il neozelandese non sub\u00ec danni alla persona. Ora la classifica vedeva sempre al comando Andretti (penalizzato per\u00f2 di un minuto, quindi fuori dalla zona dei punti), seguito dal leader virtuale Scheckter, Depailler, Lauda, Laffite e Hunt. Andretti condusse fino al 46\u00ba giro, quando venne tradito dal propulsore. Scheckter, oltre che primo virtuale, divenne anche leader effettivo della gara. Nelle retrovie si faceva intesa la lotta per la zona poco sotto i punti, con un grande recupero di Arturo Merzario, che al 55\u00ba giro si poneva al nono posto, dopo aver passato Brambilla.\nLa situazione rimase pressoch\u00e9 immutata fino al termine della gara, tranne che per Clay Regazzoni che, passando Ronnie Peterson a quattro giri dalla conclusione, giunse in zona punti.\nLa vittoria di Jody Scheckter fu l'unica in F1 per una vettura a sei ruote e fu la ventesima per la Tyrrell come costruttore. La casa inglese complet\u00f2 il trionfo con il secondo posto di Patrick Depailler, ottenendo cos\u00ec la settima doppietta nella sua storia (l'ultima risaliva al Gran Premio di Svezia 1974 ancora con Scheckter davanti a Depailler). Terzo chiuse Niki Lauda: per l'austriaco fu il nono podio consecutivo, record all'epoca, condiviso con un'analoga striscia di podi ottenuti da Jim Clark tra il Gran Premio del Belgio 1963 e quello del Sudafrica dello stesso anno. Il record sar\u00e0 poi battuto da Michael Schumacher nel 2002.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1711162", "revid": "88740", "url": "https://it.wikipedia.org/wiki?curid=1711162", "title": "Zooxantelle", "text": "Zooxantelle o zooxanthellae \u00e8 un termine generico utilizzato per indicare diversi microrganismi fotosintetici unicellulari che vivono tipicamente in simbiosi con organismi marini come i polipi dei coralli ma anche meduse, spugne, molluschi, platelminti, foraminiferi e radiolari, limitandone la presenza all'interno della zona fotica.\nPer lo pi\u00f9 si tratta di alghe unicellulari dinoflagellate (le pi\u00f9 note sono quelle del genere \"Symbiodinium\"), ma esistono anche alcune specie di crisoficee, criptoficee e bacillarioficee che svolgono una simbiosi dello stesso genere.\nBiologia.\nLa simbiosi a cui danno origine le zooxantelle \u00e8 una tipica endosimbiosi: il simbionte vive all'interno del corpo dell'ospite. Ci\u00f2 accade anche nel caso di ospiti unicellulari.\nNegli strati superficiali dei mari caldi le zooxantelle si sviluppano assorbendo il diossido di carbonio liberato dall'ospite e forniscono in cambio diverse sostanze nutrienti."}
{"id": "1711163", "revid": "21880", "url": "https://it.wikipedia.org/wiki?curid=1711163", "title": "Zooxanthellae", "text": ""}
{"id": "1711175", "revid": "22356", "url": "https://it.wikipedia.org/wiki?curid=1711175", "title": "Carpitalpa arendsi", "text": "La talpa dorata di Arend (\"Carpitalpa arendsi\") \u00e8 un mammifero della famiglia dei Crisocloridi, diffuso nell'area fra Mozambico e Zimbabwe, dove occupa una vasta gamma di habitat, dalle foreste tropicali alla savana, colonizzando anche i giardini delle case e i terreni coltivati.\n\u00c8 l'unica specie del genere Carpitalpa: fino al 1955, era ascritta al genere \"Chlorotalpa\" col nome di \"Chlorotalpa arendsi\"."}
{"id": "1711177", "revid": "1305772", "url": "https://it.wikipedia.org/wiki?curid=1711177", "title": "Fuel Cell Demonstrator Airplane", "text": "Fuel Cell Demonstrator Airplane (in italiano: \"Aeroplano dimostratore a celle a combustibile\") o FCDA \u00e8 il primo aeroplano a idrogeno in volo, prodotto e sviluppato dalla Boeing Research &amp; Technology Europe insieme ad altre imprese americane ed europee.\n\u00c8 basato su un motoaliante biposto Dimona con un'apertura alare di 16,3 metri della Diamond Aircraft Industries.\nIl motore elettrico \u00e8 alimentato da un sistema ibrido di celle a combustibile del tipo a membrana a scambio protonico (PEM - Proton Exchange Membrane) e di batterie agli ioni di litio.\nTest.\nI Test in volo sono stati fatti nel 2008 all'aerodromo di Oca\u00f1a, a sud di Madrid.\nHa volato per oltre 20 minuti a una velocit\u00e0 di 100 km/h."}
{"id": "1711178", "revid": "122315", "url": "https://it.wikipedia.org/wiki?curid=1711178", "title": "Carpitalpa", "text": ""}
{"id": "1711181", "revid": "122669822", "url": "https://it.wikipedia.org/wiki?curid=1711181", "title": "Metodo della scomposizione dei parametri", "text": "Il metodo della scomposizione dei parametri \u00e8 una modalit\u00e0 di calcolo dei risultati non direttamente economici dell'attivit\u00e0 d'impresa.\nOrigini.\nQuesto metodo \u00e8 stato ideato negli anni Sessanta dall'economista italiano Giancarlo Pallavicini e, dopo una prima applicazione sperimentale per volont\u00e0 di Giordano dell'Amore alla Cassa di Risparmio delle Province Lombarde, \u00e8 stato pubblicato nel 1968 in \"Strutture integrate nel sistema distributivo italiano\".Secondo l'Enciclopedia biografica universale, il 'Metodo della scomposizione dei parametri' ha anticipato gli sviluppi della responsabilit\u00e0 sociale d'impresa, ora all'attenzione di quanti si occupano di economia, siano essi studiosi od operatori economici, soprattutto a partire dal nuovo millennio. All'avvio della \"perestrojka\" questa anticipazione, che sembrava conciliare gli obiettivi del libero mercato con quelli sociali, ha interessato l'Istituto di Economia dell'Accademia delle Scienze di Mosca, diretto da Leonid Ivanovi\u010d Abalkin, e il Governo dell'Unione Sovietica con Gorba\u010d\u00ebv e successivamente quello della Russia, ma soltanto nella prima parte dell'epoca di Boris Nikolaevi\u010d El'cin, poi caratterizzata da uno spiccato finalismo alla massimizzazione del profitto a breve ed all'agevole acquisizione dei mezzi di produzione e delle risorse comuni, che ha tolto interesse agli iniziali orientamenti gorbaceviani. Il \"Metodo della scomposizione dei parametri\" \u00e8 stato presentato anche al \"III\u00b0 Incontro Internazionale degli economisti\", svoltosi in Cuba dal 24 al 29 di gennaio 2000, avente per oggetto la globalizzazione ed i problemi dello sviluppo, nonch\u00e9 al Convegno Internazionale su \"Etica e Finanza\", Citt\u00e0 del Vaticano, 30 aprile 2000, al Simposio Internazionale Scientifico \"Pitirim Aleksandrovi\u010d Sorokin e le tendenze socioculturali del nostro tempo\", Mosca/San Pietroburgo, 4/5/6 febbraio 1999 e alla Conferenza Shiller Institute, Francoforte sul Meno, 21/22 febbraio 2009.\nPresupposti.\nL'enunciazione di tale metodo parte dal presupposto che l'attivit\u00e0 d' impresa, pur restando imperniata sull'aspetto economico e, pertanto, sul profitto, non possa trascurare una serie di istanze interne ed esterne all'impresa, capaci di caratterizzare l'ambiente in cui l'impresa opera e quindi di esercitare effetti sulle possibilit\u00e0 di vita e di successo dell'impresa stessa. Peraltro, l'attenzione a tali aspetti, in seguito definiti come \"obiettivi non direttamente economici\", esercita effetti positivi sugli \"stakeholder\" ed \u00e8 in grado di apportare valore all'impresa. Anche per questo, essa non deve limitarsi ai principi, ma essere implicitamente valutata nei suoi risultati.\nModalit\u00e0 di calcolo.\nNegli anni Sessanta, Giancarlo Pallavicini, aveva proposto che il risultato totale dell'esercizio venisse scomposto in pi\u00f9 parametri da aggiungere al profitto, cui doveva attribuirsi un 'peso' idoneo ad assicurare un'adeguata remunerazione del capitale investito, un congruo ammortamento delle immobilizzazioni tecniche e dei costi pluriennali, nonch\u00e9 un autofinanziamento dell'ulteriore sviluppo. I parametri da aggiungere riguardavano una serie di variabili interne all'azienda come: relazioni umane, coinvolgimento degli addetti, consapevolezza dei ruoli, gratificazione e fidelizzazione.\nVi si accompagnavano parametri esterni, che consideravano i rapporti con il mercato e soprattutto gli aspetti dinamici dell'ambiente giuridico-istituzionale.\nL'attenzione ai diversi aspetti prescelti dall'impresa, anche connessi ad istanze etiche, morali, sociali, culturali ed ambientali, andava poi calcolata attraverso il grado di assecondamento dei vari target da parte di ciascuna attivit\u00e0 svolta, come processo o prodotto dell'impresa, secondo modalit\u00e0 quanti-qualitative ben definite.\nGli sviluppi successivi.\nIn un secondo momento, anche per la difficolt\u00e0 di coinvolgere negli organi decisionali dell'impresa rappresentanze estranee al capitale, ancorch\u00e9 deputate alla salvaguardia degli aspetti non direttamente economici dell'attivit\u00e0 d'impresa, \u00e8 apparso pi\u00f9 agevole applicare il metodo della scomposizione dei parametri con una contabilit\u00e0 specifica da porre a lato della normale contabilit\u00e0 in moneta di conto. Qualcosa di diverso dai \"codici etici\" e dai \"bilanci sociali\", che, secondo Giancarlo Pallavicini, costituiscono delle esercitazioni, sia pur apprezzabili, di \"maquillages\" aziendale, e qualche cosa di pi\u00f9 degli \"standard di qualit\u00e0\".\nLa suddivisione introdotta fra la valutazione degli aspetti reddituali \ne quella degli aspetti non direttamente economici, connessi ad istanze etiche, morali, sociali, culturali ed ambientali, non disconosce a questi ultimi una capacit\u00e0 di apportare valore all'impresa. Infatti, l'attenzione al raggiungimento degli obiettivi non direttamente economici ed il conseguente calcolo, da attuarsi col metodo dei parametri a lato della normale contabilit\u00e0 in moneta di conto, che non presenta particolari difficolt\u00e0 ed oneri grazie all'informatica, \u00e8 in grado di esercitare effetti positivi sugli \"stakeholder\". Si pensi, tra l'altro, al maggior coinvolgimento degli addetti, alla fidelizzazione della clientela, al gradimento dell'azionariato diffuso. La crisi finanziaria e dell'economia reale, manifestatasi inizialmente negli Stati Uniti nella seconda met\u00e0 del 2007, con l'intervento pubblico a sostegno di societ\u00e0 bancarie, assicurative ed automobilistiche e conseguente partecipazione dello Stato ed in taluni casi delle rappresentanze dei lavoratori alla gestione aziendale, parrebbe affermare l'attualit\u00e0 dell'applicazione del metodo dei parametri nella versione originaria.\nIncentivi.\nSecondo l'ideatore di questo metodo di valutazione, il raggiungimento di adeguati livelli di assecondamento delle istanze etiche, morali, sociali, culturali e ambientali, cui tendono gli \"obiettivi non direttamente economici\" dell'attivit\u00e0 d'impresa, andrebbe incentivato finanziariamente e fiscalmente per avviare un processo virtuoso capace di indurre a concrete realizzazioni la cosiddetta \"responsabilit\u00e0 sociale d'impresa\". Nei suoi confronti va infatti rivelandosi un ormai diffuso consenso da parte degli studiosi di economia e di alcuni operatori economici sensibili all'adozione di appropriate ed innovative modalit\u00e0 di valutazione del loro operato.."}
{"id": "1711184", "revid": "416175", "url": "https://it.wikipedia.org/wiki?curid=1711184", "title": "5-4-1", "text": "Il 5-4-1 \u00e8 un modulo di gioco del calcio. Consiste nello schierare 5 difensori, 4 centrocampisti ed un attaccante.\nIl modulo.\nLo schieramento \u00e8 talvolta, sebbene impropriamente, assimilato al \"catenaccio\" per via dello spiccato stampo difensivista. Il reparto arretrato si compone dei terzini - cui \u00e8 richiesta sia la marcatura degli avversari che la proiezione offensiva - e di tre centrali, uno dei quali agisce solitamente da libero con funzioni di impostazione.\nA centrocampo, un ruolo importante \u00e8 ricoperto dal regista mentre al mediano competono il contrasto e il recupero di palloni. I laterali hanno invece mansioni variabili, dovendo adattarsi alle varie situazioni di gioco: aiutano a met\u00e0 campo e in copertura, si spingono in avanti per aiutare l'unica punta. Un possibile effetto collaterale \u00e8 l'isolamento del centravanti, cui sono necessarie la velocit\u00e0 e la capacit\u00e0 di attaccare la porta, facendo reparto anche da solo.\nIl movimento degli esterni, ovvero dei terzini e delle ali, pu\u00f2 tramutare il modulo in un pi\u00f9 offensivo 3-4-3. L'arma che pu\u00f2 sfoderare una squadra che si schiera con il 5-4-1 \u00e8 il contropiede: infatti, dopo essersi raccolti in difesa, i calciatori hanno molto spazio a disposizione da attaccare."}
{"id": "1711186", "revid": "1573940", "url": "https://it.wikipedia.org/wiki?curid=1711186", "title": "Chiesa di San Carpoforo (Bissone)", "text": "La chiesa parrocchiale di San Carpoforo \u00e8 un edificio religioso che si trova a Bissone, in Canton Ticino.\nStoria.\nLa struttura viene citata per la prima volta in documenti storici risalenti al 1148, anche se potrebbe essere stata fondata diversi secoli prima. Venne profondamente rimaneggiata sia nel XVI che nel XVII secolo\nDescrizione.\nLa chiesa ha una pianta a tre navate, sui cui fianchi si aprono sei cappelle laterali. La navata centrale \u00e8 ricoperta da una volta a botte lunettata mentre le navate laterali ed il coro sono coperte da una volta a vela. Sulla campata precedente il coro si apre una cupola. L'interno \u00e8 ornato da numerosissimi stucchi e da affreschi di Giovan Francesco Gaggini e Carpoforo Tencalla."}
{"id": "1711189", "revid": "54354", "url": "https://it.wikipedia.org/wiki?curid=1711189", "title": "FCDA", "text": ""}
{"id": "1711198", "revid": "22356", "url": "https://it.wikipedia.org/wiki?curid=1711198", "title": "Chlorotalpa", "text": "Chlorotalpa \u00e8 un genere di Crisocloridi al quale sono attualmente ascritte due specie:\nFino al 1955, il genere contava anche \"Chlorotalpa arendsi\", in seguito riclassificata nel genere \"Carpitalpa\"."}
{"id": "1711210", "revid": "767487", "url": "https://it.wikipedia.org/wiki?curid=1711210", "title": "Gianluca Musacci", "text": "Carriera.\nClub.\nInizi.\nCresciuto calcisticamente nelle file dell'Empoli, viene mandato in prestito in Serie C1 nell'estate 2007 alla Massese, per essere poi richiamato alla base nella sessione invernale di calciomercato. Ha esordito in Serie A il 19 marzo 2008 contro la Juventus, collezionando poi una seconda presenza il 30 marzo seguente contro la . Dalla stagione seguente fa parte dei titolari dell'Empoli in Serie B.\nParma e prestiti.\nIl 28 agosto 2011 passa in prestito al con la formula del prestito con diritto di riscatto per met\u00e0 del cartellino, in cambio Manuel Coppola passa alla societ\u00e0 toscana in prestito secco. Il 30 ottobre 2011 fa il suo esordio nella partita casalinga contro il vinta 2-0.\nAcquisita la compropriet\u00e0 a fine stagione, il 17 gennaio 2013 i \"ducali\" riscattano anche la seconda met\u00e0 del cartellino del giocatore, che viene subito girato in Serie B allo Spezia con la formula del prestito con diritto di riscatto della compartecipazione. Esordisce con le \"aquile\" il 26 gennaio nella gara casalinga contro il Verona, persa per 1-0, partendo titolare e disputando tutti i novanta minuti.\nIl 7 agosto 2013 passa a titolo temporaneo al Padova. Esordisce con la nuova maglia il 24 agosto 2013 nella partita casalinga contro il Trapani. Il 26 dicembre 2013 segna la sua prima rete su calcio di rigore nella partita casalinga contro il terminata 2-2.\nIl 21 agosto 2014 si trasferisce in prestito al Frosinone. Il 29 gennaio 2015 viene ufficializzata la risoluzione del prestito con la squadra ciociara. Nel gennaio 2016 va al Catania.\nIl 23 luglio 2016 firma un contratto biennale con il \nViterbese Castrense.\nA luglio 2017 firma un contratto con la societ\u00e0 laziale Viterbese in Serie C.\nNazionale.\nNel 2007 ha ricevuto delle convocazioni nella Nazionale Under-20, raccogliendo due presenze.\nStatistiche.\nPresenze e reti nei club.\n\"Statistiche aggiornate al 10 dicembre 2017.\""}
{"id": "1711212", "revid": "22475", "url": "https://it.wikipedia.org/wiki?curid=1711212", "title": "3-6-1", "text": "Il 3-6-1 \u00e8 un modulo di gioco del calcio. Consiste nello schierare 3 difensori, 6 centrocampisti e 1 attaccante.\nIl modulo.\nIl modulo \u00e8 inusuale. Lo schieramento di un centrocampo a sei uomini (in cui \u00e8 possibile abbinare centrali e ali), estremamente flessibile, pu\u00f2 essere utile per creare densit\u00e0 ed inibire il gioco avversario, mantenendo a lungo il possesso palla; inoltre c'\u00e8 una vasta gamma di possibili passaggi per scaricare il pallone e proporsi nuovamente. In difesa agiscono due terzini e un centrale (che pu\u00f2 agire anche da libero), mentre la fase offensiva \u00e8 affidata all'unico centravanti e ai due centrocampisti avanzati (una sorta di 3-4-2-1).\nIl 3-6-1 pu\u00f2 essere visto come una forma pi\u00f9 difensivista del 3-5-2, oppure un 5-4-1 con gli 'esterni bassi\" sulla linea mediana."}
{"id": "1711217", "revid": "22356", "url": "https://it.wikipedia.org/wiki?curid=1711217", "title": "Chlorotalpa duthieae", "text": "La talpa dorata di Duthie (\"Chlorotalpa duthieae\" Broom, 1907) \u00e8 un mammifero della famiglia dei Crisocloridi, endemica del Sudafrica. Il suo habitat naturale sono le umide foreste tropicali e subtropicali ma \u00e8 arrivato a colonizzare anche i giardini delle case, le piantagioni e i pascoli nelle aree antropizzate."}
{"id": "1711219", "revid": "767487", "url": "https://it.wikipedia.org/wiki?curid=1711219", "title": "Squeeze Play!", "text": "Squeeze Play! \u00e8 un film del 1979, diretto da Lloyd Kaufman e Michael Herz, prodotto dalla Troma. \u00c8 il primo lungometraggio prodotto dalla Troma, nata nel 1974.\nTrama.\nUn gruppo di ragazze, stanche di essere lasciate sole dai loro fidanzati che giocano a softball, decide di fondare una squadra femminile e sfida i maschi. Questi inizialmente scherniscono le ragazze, ma poi si rendono conto della loro forza.\nProduzione.\nPochi giorni prima dell'inizio delle riprese le attrici del film, che avevano letto e approvato il copione, rifiutarono di spogliarsi.\nLa sceneggiatura del film fu scritta da Charles Kaufman, fratello di Lloyd, che appare anche in un piccolo ruolo in veste di attore."}
{"id": "1711220", "revid": "767487", "url": "https://it.wikipedia.org/wiki?curid=1711220", "title": "Alessandro Maggiori", "text": "Nasce a Fermo nel suo palazzo di famiglia nel 1764 dal conte Annibale (1731-1809), appartenente al casato fermano dei conti Maggiori e dalla marchesa Anna Rosa Sciarra dei marchesi di Acquaviva Picena (1747-1815).\nI primi studi li effettu\u00f2 presso il collegio Campana di Osimo, dove tra i compagni di studio ebbe Annibale Della Genga futuro papa con il nome di Leone XII, per poi proseguirli presso il collegio Montalto di Bologna, uno dei pi\u00f9 prestigiosi dello Stato Pontificio, istituito da papa Sisto V.\nTerminati gli studi giuridici presso l'ateneo bolognese, lavorer\u00e0 con il famoso giureconsulto Cavalier Luigi Salina.\nIn questo periodo della sua vita alterner\u00e0 il suo lavoro di avvocato con lo studio delle belle arti, uno studio che ben presto si convertir\u00e0 in collezionismo, facendone una delle figure predominanti nell'Italia ottocentesca.\nDa Bologna si trasferir\u00e0 a Roma\nNipote del vescovo Vincenzo Maggiori fratello di Lorenzo Maggiori\nSuccessivamente prosegu\u00ec gli studi a Bologna presso il collegio Montalto. Visse quindi a Roma e si ritir\u00f2 a Sant'Elpidio a Mare, nella villa detta \u201cIl Castellano\u201d.\nFu esponente dell'aristocrazia d'orientamento liberale. Pubblic\u00f2 alcune opere in base ad un criterio di utilit\u00e0, fra cui diversi trattati di agronomia e la prima edizione moderna commentata delle \"Rime\" di Michelangelo Buonarroti (1817), il \"Dialogo intorno alla vita e le opere di Sebastiano Serlio architetto bolognese\" (1824), le guide artistiche delle citt\u00e0 di Ancona e Loreto (1832) e \"Indicazioni al forestiere delle pitture sculture architetture e d'altro genere che si vedono oggi dentro la sacrosante basilica di Loreto e in altri luoghi della citt\u00e0\" (1824) e la \"Raccolta di proverbi e detti sentenziosi\" (1833).\nFu critico d'arte (pubblic\u00f2 le critiche alle opere degli artisti romani nel giornale \"Il Capriccio\") e fu collezionista di disegni antichi, i quali alla sua morte, nel 1834, furono raccolti nel \"Centro Alessandro Maggiori\" di Monte San Giusto."}
{"id": "1711221", "revid": "21880", "url": "https://it.wikipedia.org/wiki?curid=1711221", "title": "Dar es Salaam Marine Reserve", "text": ""}
{"id": "1711223", "revid": "287204", "url": "https://it.wikipedia.org/wiki?curid=1711223", "title": "Ian Tattersall", "text": "Tattersall \u00e8 cresciuto in Africa orientale. Ha studiato presso l'Universit\u00e0 di Cambridge Archeologia e Antropologia, e poi presso l'Universit\u00e0 di Yale geologia e paleontologia dei vertebrati. Nel 1971 ha conseguito il dottorato a Yale. Ha lavorato come docente presso la New School for Social Research e presso la City University di New York, proseguendo la carriera nell'insegnamento come professore alla Columbia University e alla City University di New York. Fondatore della Hall of Human Biology and Evolution dell'American Museum, i suoi studi sul campo si sono svolti in Madagascar, Comore, Mauritius, Borneo, Nigeria, Niger, Sudan, Yemen, Vietnam, Suriname, Guyana francese, R\u00e9union e Stati Uniti.\nIl suo recente \"Becoming Human\" ha vinto il prestigioso premio \"W. W. Howells\" dell'American Anthropologican Association.\nIl suo lavoro di ricerca principale \u00e8, da un lato sui primati del Madagascar, dall'altro, sulla documentazione fossile umana."}
{"id": "1711226", "revid": "834", "url": "https://it.wikipedia.org/wiki?curid=1711226", "title": "Tagico", "text": ""}
{"id": "1711227", "revid": "2163589", "url": "https://it.wikipedia.org/wiki?curid=1711227", "title": "Millvina Dean", "text": "Biografia.\nPrimi giorni di vita e a bordo del \"Titanic\".\nMillvina Dean nacque a Branscombe nel Devon il 2 febbraio 1912, da Bertram Frank Dean e Georgette Eva Light. Aveva un fratello pi\u00f9 grande, Bertram Dean, che nacque nel maggio 1910.\nI genitori di Millvina decisero di lasciare l'Inghilterra ed emigrare a Wichita, Kansas, dove vivevano i genitori di Bertram Frank ed egli sperava di aprire una tabaccheria. I quattro salirono dunque sul \"Titanic\" come passeggeri di terza classe, provvisti del biglietto n. c.a.2315, costato 20 sterline, 11 scellini, 6 pence. Millvina, all'epoca, aveva appena due mesi ed era la pi\u00f9 giovane passeggera sul transatlantico. Il padre di Millvina sent\u00ec la collisione della nave con l'iceberg, nella notte del 14 aprile 1912; dopo aver investigato sull'accaduto, ritorn\u00f2 alla propria cabina dicendo alla moglie di vestire i bambini e salire sul ponte. Millvina, la madre ed il fratello furono immediatamente messi in una lancia di salvataggio, la n. 10, insieme ad altri passeggeri e furono fra i primi dei passeggeri a lasciare il \"Titanic\" prossimo all'inabissamento; la lancia fu la penultima ad esser soccorsa dal \"Carpathia\", con una quarantina di persone a bordo.\nIl padre di Millvina, Bertram Frank Dean, non riusc\u00ec a salvarsi ed il suo corpo, se \u00e8 stato recuperato, non fu mai identificato.\nUna volta arrivati negli Stati Uniti, Eva e i figli passarono due giorni all'ospedale di San Lucas in New York; poich\u00e9 erano rimasti senza vestiti fu offerta alla famiglia una valigia. Il fatto fu descritto anche dal Daily Mirror del 12 maggio 1912. Eva quindi decise di ritornare in Inghilterra a bordo del P/S \"Adriatic\": durante il viaggio, la piccola Millvina polarizz\u00f2 le attenzioni di passeggeri di prima e seconda classe, che si mettevano in coda per poter tenerla in braccio, e le furono scattate molte fotografie, delle quali parecchie furono pubblicate sui giornali dell'epoca. \nStudi e carriera.\nMillvina ed il fratello studiarono presso le scuole di Southampton grazie a donazioni. La bambina non seppe che era stata sul Titanic finch\u00e9 non ebbe otto anni e la madre Eva stava progettando di risposarsi; Millvina, invece, non si spos\u00f2 mai. Da adulta, lavor\u00f2 per il governo britannico durante la Seconda guerra mondiale al disegno mappe e in seguito per l'ufficio acquisti di uno studio di ingegneria.\nEva mor\u00ec il 16 settembre 1975, all'et\u00e0 di 96 anni, mentre Bertram Vere mor\u00ec all'et\u00e0 di 82 anni, il 14 aprile 1992.\nSolo dopo aver superato la settantina, Millvina ha partecipato a diversi convegni, esposizioni, documentari televisivi ed interviste. Nell'aprile 1996, ella visit\u00f2 per la prima volta Belfast, dove fu invitata quale ospite d'onore ed ultima superstite in vita ad un convegno della \"Titanic Historical Society\", e nel 1997 fu invitata a viaggiare a bordo della \"Queen Elizabeth 2\", negli Stati Uniti, per poi completare il viaggio a Wichita, Kansas.\nNel 2006, Millvina si ruppe un'anca e l'incidente le imped\u00ec di partecipare alla commemorazione del 95\u00ba anniversario del naufragio del \"Titanic\", nel 2007.\nNel dicembre 2007, Millvina critic\u00f2 ampiamente la serie televisiva Doctor Who della BBC per il Registro (linguistica) divertente usato nella ricostruzione della tragedia del \"Titanic\". Parlando dalla sua casa di cura, disse: \"Il \"Titanic\" fu una tragedia che distrusse molte famiglie. Io persi mio padre e lui giace ancora in mare per quel naufragio. Io penso che sia scortese fare intrattenimento su tale tragedia!\".\nUltimi anni.\nMillvina accett\u00f2 l'invito a Southampton, nell'aprile 2008, ad un evento che commemorava il 96\u00ba anniversario del naufragio del Titanic, ma le sue precarie condizioni di salute la costrinsero poi a non presenziare alla cerimonia. Il 16 ottobre 2007, dopo la scomparsa di Barbara West Dainton, Millvina rimase l'ultima superstite vivente della tragedia del \"Titanic\".\nLa donna \u00e8 deceduta dopo una breve malattia nell'ospizio dove alloggiava a Ashurst nell'Hampshire, all'et\u00e0 di 97 anni, il 31 maggio 2009: per una curiosa coincidenza, data di anniversario della partenza della nave che aveva segnato la sua storia.\nDopo i funerali, la salma venne cremata e le sue ceneri vennero disperse nel punto in cui il Titanic era salpato da Southampton."}
{"id": "1711228", "revid": "123281878", "url": "https://it.wikipedia.org/wiki?curid=1711228", "title": "Karjalanpiirakka", "text": "La karjalanpiirakka (letteralmente \"crostata careliana\") \u00e8 un piatto tradizionale finlandese originario della regione della Carelia riconosciuto come Specialit\u00e0 tradizionale garantita dall'Unione europea.\nLa torta in passato aveva di solito un impastocon farina di segale, ma altre varianti usavano farina di frumento per migliorarne la cottura. La farcitura pi\u00f9 comune era orzo e kama. In seguito nel XIX secolo furono introdotte patate e grano saraceno e, pi\u00f9 tardi, anche riso e miglio.\nAttualmente nella ricetta pi\u00f9 comune le \"karjalanpiirakka\" sono costituite da una sottile sfoglia di segale con ripieno di riso, sopra il quale spalmato del burro, spesso impastato con uova sode.Esistono varianti simili a tale pietanza in altri Paesi, conosciute principalmente con il nome di pirog."}
{"id": "1711229", "revid": "1538923", "url": "https://it.wikipedia.org/wiki?curid=1711229", "title": "Reazioni metamorfiche", "text": "Nel campo fisico del metamorfismo le rocce sono portate in condizioni di pressione e temperatura nelle quali i minerali che le costituiscono non sono pi\u00f9 in equilibrio termodinamico. Le reazioni metamorfiche sono reazioni chimiche che avvengono per riportare il sistema ad un nuovo equilibrio termodinamico e comportano trasformazioni di fase (i minerali) che avvengono allo stato solido, ma nelle quali si possono consumare o produrre dei fluidi. Il risultato \u00e8 la formazione di una roccia con caratteristiche mineralogiche e strutturali differenti dalla roccia di partenza.&lt;br&gt;\nLe reazioni chimiche che coinvolgono i minerali nel processo metamorfico si possono classificare in base alle fasi che sono coinvolte o in relazione al meccanismo della reazione e alle condizioni di equilibrio. Se si eccettuano le transizioni polimorfiche, molte reazioni nelle rocce metamorfiche sono delle combinazioni di pi\u00f9 di queste tipologie ideali.\nReversibilit\u00e0 delle reazioni metamorfiche.\nLe reazioni metamorfiche in teoria dovrebbero essere reversibili: una reazione che si sviluppa per aumento della temperatura dovrebbe avvenire al contrario quando la temperatura scende. Di fatto non \u00e8 cos\u00ec. Quasi sempre le reazioni producono paragenesi che restano metastabili anche in condizioni di non equilibrio termodinamico. Le cause sono principalmente tre: (1) l'abbassamento della temperatura avviene in modo pi\u00f9 rapido del riscaldamento che ha innescato la reazione metamorfica; questo riduce notevolmente la velocit\u00e0 delle reazioni e non d\u00e0 il tempo alla roccia di riequilibrarsi; (2) l'allontanamento o l'assenza della fase fluida, che esercita un'azione catalizzatrice, non consente l'innesco delle reazioni; (3) la riduzione della pressione orientata (stress), che muove e deforma i cristalli, riduce la possibilit\u00e0 dei fluidi di muoversi tra essi trasferendo ioni.\nPrincipali reazioni metamorfiche.\nLe reazioni sono ordinate per temperatura crescente e in base a due dei pi\u00f9 comuni protoliti di partenza: rocce basiche (gabbri, basalti ecc.) e rocce pelitiche (argilliti e siltiti). Per il significato delle abbreviazioni vedi roccia metamorfica. Spostando il mouse sulla sigla si legge il nome per intero del minerale."}
{"id": "1711230", "revid": "21880", "url": "https://it.wikipedia.org/wiki?curid=1711230", "title": "Bongoyo", "text": ""}
{"id": "1711231", "revid": "22356", "url": "https://it.wikipedia.org/wiki?curid=1711231", "title": "Chlorotalpa sclateri", "text": "La talpa dorata di Sclater (\"Chlorotalpa sclateri\") \u00e8 un mammifero della famiglia dei Crisocloridi diffuso in Lesotho e Sudafrica, dove vive in zone aperte cespugliose, arrivando a colonizzare anche i giardini delle case, le piantagioni e i pascoli nelle aree antropizzate."}
{"id": "1711232", "revid": "1305772", "url": "https://it.wikipedia.org/wiki?curid=1711232", "title": "Swarthmore", "text": ""}
{"id": "1711233", "revid": "1305772", "url": "https://it.wikipedia.org/wiki?curid=1711233", "title": "Austriaco", "text": "Relativo all'Austria"}
{"id": "1711235", "revid": "889336", "url": "https://it.wikipedia.org/wiki?curid=1711235", "title": "Pitture rupestri del bacino del Mediterraneo nella penisola iberica", "text": "Le Pitture rupestri del bacino del Mediterraneo nella penisola iberica costituiscono uno dei patrimoni dell'umanit\u00e0 dell'UNESCO fin dal 1998.\nDescrizione.\nIl sito \u00e8 talmente ampio da ricoprire numerose comunit\u00e0 autonome spagnole: Andalusia, Aragona, Castiglia-La Mancia, Catalogna, Murcia e Valencia.\nQueste pitture rupestri sono considerate fondamentali per lo studio dell'evoluzione umana durante la preistoria (19000-16000 a.C.). Alcuni siti simili si possono trovare nel Nordafrica, anche se mostrano diversi stili rappresentativi. Data l'estensione del patrimonio, risulta quasi ovvio che i soggetti rappresentati siano parecchio eterogenei:\nFauna.\nIn questa zona si trovano alcune fra le specie di rapaci europei: aquile reali, aquile del Bonelli e falchi pellegrini. In questa zona si trova ancora (in rari esemplari) uno dei mammiferi pi\u00f9 rari d'Europa, la lince pardina. Vi si trovano anche capre dei Pirenei.\nRischi.\nAttualmente il patrimonio \u00e8 soggetto a due tipi di rischio: ambientale ed umano. Il rischio \u00e8 amplificato dal fatto che le opere si trovano su pareti di calcare che, per natura, sono soggette ad erosione. Per assurdo la presenza di caldo, freddo e vento che durante il Pleistocene ha causato la formazione delle pareti, adesso ne mette a rischio la sopravvivenza. In alcuni casi si rende necessario intervenire artificialmente per evitare fratture nelle rocce, e per metterle al riparo dall'acqua piovana (che a volte diventa pioggia acida). Un altro rischio \u00e8 rappresentato da muschi, funghi e licheni che coprono le rocce. Le loro radici, per quanto piccole, penetrano nelle rocce alla ricerca di nutrimento.\nNonostante tutti questi rischi gravi, il pericolo maggiore, come spesso avviene, \u00e8 di natura antropica. Da quando il sito \u00e8 stato scoperto, a met\u00e0 del XVIII secolo, le pitture sono state deturpate da persone che ne hanno staccato parti per portarle a casa come souvenir, o per rivenderli. Lo sviluppo culturale e la crescita di consapevolezza della popolazione ha permesso di ridurre significativamente questi episodi nel corso degli anni.\nProtezione.\nIl sito \u00e8 stato dichiarato tra i Beni di interesse culturale secondo la legislazione nazionale (\"Bienes de Inter\u00e9s Cultural\") e ricade, quindi, sotto la protezione dell'articolo 40 della legge spagnola del 1985 sul retaggio storico. L'applicazione e la vigilanza sul rispetto della legge \u00e8 attribuita dalle relative comunit\u00e0 autonome, ognuna responsabile per il proprio territorio di competenza."}
{"id": "1711238", "revid": "1372005", "url": "https://it.wikipedia.org/wiki?curid=1711238", "title": "Eadwulf di Northumbria", "text": "Biografia.\nOsred era un bambino quando il padre mor\u00ec e Eadwulf usurp\u00f2 il potere. All'inizio Eadwulf sembra aver avuto il supporto dell'ealdorman Berhtfrith, figlio di Berhtred, probabilmente lord della frontiera nord-orientale della Bernicia. Tuttavia scoppi\u00f2 ben presto una crisi: il vescovo Wilfrid, esiliato da Aldfrith, decise di tornare in Northumbria. Ci\u00f2 fece scoppiare la guerra civile tra Eadwulf e Berhtfirth, che culmin\u00f2 con l'assedio di Bamburgh e la vittoria di Berhtfrith, Wilfrid e i seguaci di Osred, che fu rimesso sul trono di Northumbria. Eadwulf and\u00f2 in esilio o nella D\u00e1l Riata o nel paese dei Pitti e in esilio sarebbe morto, come dicono gli Annali dell'Ulster, nel 717. Suo figlio Earnwine fu ucciso per ordine di Eadberht di Northumbria nel 740. Il nipote di Eadwulf, Eardwulf, e il figlio di Eardwulf, Eanred, diverranno in seguito re Northumbria."}
{"id": "1711239", "revid": "88740", "url": "https://it.wikipedia.org/wiki?curid=1711239", "title": "Arado", "text": ""}
{"id": "1711241", "revid": "52076", "url": "https://it.wikipedia.org/wiki?curid=1711241", "title": "El-Amarna", "text": ""}
{"id": "1711247", "revid": "52076", "url": "https://it.wikipedia.org/wiki?curid=1711247", "title": "Marathos", "text": ""}
{"id": "1711248", "revid": "767487", "url": "https://it.wikipedia.org/wiki?curid=1711248", "title": "Brian McClair", "text": "Ha militato per gran parte della sua carriera nel Manchester United, vestendo la maglia dei \"Red devils\" per 11 anni. Ha anche giocato in club scozzesi come Celtic e .\nCarriera.\nCominci\u00f2 la sua carriera da giovanissimo nelle file dell', dove per\u00f2 rest\u00f2 solo 12 mesi, infatti nel 1981 decise di trasferirsi nel , in Scozia. Qui Brian abbin\u00f2 il calcio ai suoi studi, riuscendo a laurearsi in matematica. Nel giugno del 1983 firm\u00f2 un contratto con il Celtic, che lo pag\u00f2 75.000 \u00a3. Al Celtic vinse la Scottish Cup nel 1985 ed il campionato nel 1986, mentre il 1987 fu l'anno della sua consacrazione, dove venne nominato giocatore dell'anno in Scozia. Le sue 99 reti in 145 gare catturarono l'interesse di Alex Ferguson, manager del Manchester United, che lo acquist\u00f2 nell'estate del 1987 per 850.000 \u00a3.\nBrian ebbe un immediato successo all'Old Trafford, dove si afferm\u00f2 subito come grande realizzatore. McClair realizz\u00f2 nella sua prima stagione ben 24 reti, diventando il primo giocatore dopo George Best a segnare pi\u00f9 di 20 goal in campionato con la maglia dei \"Red devils\". Brian compose insieme a Mark Hughes una grande coppia d'attacco, che garant\u00ec diversi successi al Manchester United nei primi anni novanta. Tra i suoi goal memorabili si ricordano quello segnato contro il Nottingham Forest, in finale di League Cup nel 1992, e quello che contribu\u00ec alla vittoria per 4-0 contro il nel 1994 in finale di FA Cup.\n sotto la guida di Alex Ferguson.\nLasci\u00f2 il Manchester United durante la stagione 1997-1998, per ritornare in Scozia al , dove pochi mesi dopo chiuse la sua carriera calcistica. Il suo palmar\u00e8s vanta quattro titoli: tre FA Cup, una Coppa delle Coppe e una League Cup.\nPochi mesi dopo aver abbandonato l'attivit\u00e0 agonistica, fece l'allenatore al , al fianco di un'altra vecchia conoscenza del Manchester United, Brian Kidd. Non ebbe per\u00f2 fortuna ai \"Rovers\" e decise di tornare all'Old Trafford, dove fece il manager della squadra riserve. A partire dalla stagione 2006/2007 Brian guida le giovanili dello United."}
{"id": "1711249", "revid": "363629", "url": "https://it.wikipedia.org/wiki?curid=1711249", "title": "Parametri vitali", "text": "I parametri vitali sono quei valori che nell'individuo rappresentano la funzionalit\u00e0 dell'organismo.\nLa rilevazione dei parametri vitali \u00e8 fondamentale nelle procedure di primo soccorso. La procedura di rilevazione dei parametri vitali effettuata dal soccorritore viene anche detta esame primario, e consiste in una valutazione sommaria (\"respira/non respira\", \"il cuore batte/non batte\", ecc.) e non accurata. \nLa valutazione accurata richiede infatti l'uso di strumenti di misura idonei, e non viene svolta nei casi di massima urgenza, nei quali i sintomi sono evidenti (ad esempio mancanza di respiro o mancanza di battito cardiaco).\nI principali parametri vitali.\nPressione arteriosa.\nPu\u00f2 essere misurata con uno sfigmomanometro.\nSecondo l'Organizzazione Mondiale della Sanit\u00e0 (OMS) e la Societ\u00e0 Internazionale dell'Ipertensione (ISH), la pressione arteriosa minima e massima in condizioni normali (per soggetti di et\u00e0 maggiore di 50 anni) non superano rispettivamente i 90 e i 140 mmHg, mentre si parla di ipertensione grave se superano rispettivamente i 110 e 180 mmHg. Si parla inoltre di ipotensione grave se i valori di pressione arteriosa minima e massima scendono rispettivamente sotto i 60 e i 90 mmHg.\nPolso.\nSi distingue in frequenza cardiaca, carattere del polso (polso pieno o polso debole) e ritmo (regolare o irregolare)\nLa frequenza cardiaca pu\u00f2 essere misurata con un fonendoscopio.\nLe pulsazioni cardiache devono mantenersi tra 60 e 100 battiti al minuto (bpm). Sotto i 60 bpm si parla di bradicardia, mentre sopra i 100 bpm si parla di tachicardia.\nFrequenza respiratoria.\nPu\u00f2 essere misurata con uno spirometro.\nLa frequenza respiratoria in condizioni normali \u00e8 di 12-20 atti respiratori al minuto. Sotto i 12 atti respiratoti al minuto si parla di bradipnea, mentre sopra i 20 si parla di tachipnea.\nTemperatura corporea.\nPu\u00f2 essere misurata con un termometro.\nIn condizioni normali la temperatura corporea deve mantenersi tra 36,6 \u00b0C e 37,4\u00a0\u00b0C. Nel caso di temperatura corporea superiore a circa 37,4\u00a0\u00b0C si parla di febbre.\nOssigenazione sanguigna.\nLa saturazione arteriosa indica la saturazione dell'emoglobina nel sangue arterioso. Il saturimetro (o pulsiossimetro) permette di misurare la concentrazione di un gas (non constata quale gas \u00e8 in circolo, di norma \u00e8 l'ossigeno) nel sangue. Si parla di ipossia grave quando il valore di SpO2 scende al di sotto dell'85%.\nStato di coscienza.\nIl soggetto pu\u00f2 presentare i seguenti stati di coscienza:\nLa scala di riferimento per rilevare lo stato di coscienza \u00e8 la Glasgow Coma Scale.\nAltri parametri.\nColorito della cute.\nIl colore della cute \u00e8 uno dei parametri che vengono a essere rilevati nell'esame primario. In particolare possono essere sintomi di condizioni anomale il pallore della cute, l'aspetto cianotico o la sudorazione copiosa.\nDolore.\nIl dolore rappresenta il mezzo con cui l'organismo segnala un danno tissutale ed \u00e8 un'esperienza sensoriale ed emozionale spiacevole. \nEsistono delle scale di valutazione del dolore che descrivono le sue caratteristiche (intensit\u00e0, sede, durata, irradiazione, ecc.):"}
{"id": "1711250", "revid": "287204", "url": "https://it.wikipedia.org/wiki?curid=1711250", "title": "Victor Munoz", "text": ""}
{"id": "1711252", "revid": "201394", "url": "https://it.wikipedia.org/wiki?curid=1711252", "title": "Un mondo nuovo (Disciplinatha)", "text": "Un mondo nuovo \u00e8 un album in studio del gruppo alternative rock Disciplinatha.\nIl disco.\n\u00c8 il disco pi\u00f9 tecnologico e freddo della band e contiene molti campionamenti e inserti di elettronica. L'album presentava originariamente in copertina un'immagine tratta senza autorizzazione da La Torre di Guardia, quindicinale dei Testimoni di Geova. In seguito ad una minaccia di denuncia da parte dell'ordine religioso, evitata grazie alla mediazione di Giovanni Lindo Ferretti, la casa discografica prefer\u00ec ritirare il disco e ridistribuirlo con una copertina differente.\nTracce.\nTesti e Musiche dei Disciplinatha, eccetto dove indicato."}
{"id": "1711254", "revid": "767487", "url": "https://it.wikipedia.org/wiki?curid=1711254", "title": "Occhio alla penna", "text": "Occhio alla penna \u00e8 un film del 1981 diretto da Michele Lupo.\nTrama.\nUn indiano, imprigionato a causa di un furto di cavalli, viene liberato da un carro prigione scortato da un reparto di cavalleria grazie ad un indiano grande e grosso, appoggiato da altri che tengono sotto mira il drappello. Ma poco dopo che i due sono partiti un soldato ha un dubbio e spara ad un indiano, scoprendo che \u00e8 un fantoccio. L'inganno \u00e8 stato ideato dall'indiano grosso, che \u00e8 in realt\u00e0 un bianco venuto a liberare il prigioniero, di nome Girolamo. Tuttavia l'omone non vuole pi\u00f9 averlo tra i piedi e lo scaccia, per poi salire di nascosto su un carro merci di un treno. Entrato nel vagone ristorante per rimpinzarsi, viene interrotto quando Girolamo ripete il trucco dei manichini per fermare il treno e farlo scendere; l'indiano ruba anche una valigia vista in precedenza, il cui proprietario aveva dichiarato essere molto preziosa.\nScesi dal treno, i due hanno una brutta sorpresa: tra i manichini c'\u00e8 anche una banda di Apache Mescaleros, che li insegue per qualche miglio finch\u00e9 la coppia non cade dai cavalli e si nasconde lasciandoli passare. Appiedato in una zona poco frequentata, l'omone si sfoga su Girolamo e poi trova rifugio in un fienile. Ma viene scoperto dagli anziani proprietari. Tuttavia questi, aprendo la valigia rubata da Girolamo e scoperto che si tratta di medicinali e strumenti medici, scambia il bianco per un dottore e gli chiede di visitare il vecchio patriarca della famiglia, costretto a letto da giorni. Assecondandoli, l'uomo (che d'ora in poi tutti chiameranno dottore o Doc) si arrangia a preparare una pozione per guarirlo tramite le istruzioni di un testo medico, sostituendo gli ingredienti con la roba che gli sembra pi\u00f9 simile (petrolio al posto di olio, polvere da sparo al posto di polvere d'asparago); nonostante l'improvvisazione l'intruglio guarisce l'infermo e guadagna la fiducia dei vecchietti, che lo portano in citt\u00e0.\nArrivato nella cittadina di Yucca, Doc decide di fermarsi, attratto dalla possibilit\u00e0 di facili guadagni e sostanziose mangiate. Ben presto per\u00f2 sar\u00e0 costretto a menare le mani: la citt\u00e0 \u00e8 infatti tormentata da Colorado Slim, un bandito che vuole costringere gli abitanti ad abbandonare i loro terreni, e lo sceriffo non riesce a tenergli testa. Doc riesce a respingere gli scagnozzi di Colorado tre volte a forza di pistolettate e cazzotti, e intanto fa amicizia con vari paesani, tra cui la vedova e la figlia del precedente sceriffo (di cui quello attuale era il vice), un uomo benvoluto da tutti e disposto anche a sfacchinare senza ricompense, tanto da scavare dentro un pozzo in paese quando l'acqua fin\u00ec. Per\u00f2 una notte Girolamo dorme fuori casa e vede lo sceriffo \"cadere\" nel pozzo. Svegliato Doc, i due scoprono lo sceriffo mentre esce dal pozzo e si allontana non visto. Girolamo cade nel pozzo e quando ne esce, Doc nota l'oro che l'indiano ha in faccia e comincia a capire. Lo sceriffo \u00e8 andato da Colorado Slim, assoldato proprio da lui per spaventare gli abitanti di Yucca. Ha portato anche dell'oro preso dal pozzo come pagamento. Deciso a dare il colpo di grazia alla cittadina, incarica Slim e i suoi di distruggere ogni edificio del paese il giorno dopo, mentre tutti i cittadini saranno alla festa del vecchio Pops che abita fuori citt\u00e0, distante dal posto.\nE infatti il giorno dopo tutto il paese si reca alla festa, mentre Colorado e i suoi aspettano che Yucca sia abbandonata prima di entrare. Sistemano cariche di dinamite sugli edifici principali, ma Doc e Girolamo intervengono e li fermano. Terminata la scazzottata, Doc deve confrontarsi con lo sceriffo: davanti a tutta la citt\u00e0 il finto dottore spiega che il suo predecessore aveva scoperto l'oro scavando il pozzo, ma gli aveva confidato il segreto e ci\u00f2 gli \u00e8 costato la vita; poi il vicesceriffo \u00e8 diventato sceriffo, e senza nessuno a opporsi ha assoldato la banda di Colorado per terrorizzare la popolazione e mandarla via, cos\u00ec da tenere l'oro per s\u00e9. I due si battono e Doc spara al fucile dello sceriffo, dopodich\u00e9 lo picchia fino a stenderlo, incitato dagli abitanti.\nArriva il reparto di cavalleria beffato da Doc e Girolamo, e l'indiano si nasconde nel vecchio pozzo. Lo sceriffo approfitta della confusione per lanciare un candelotto di dinamite accesa nel pozzo, per non lasciare l'oro ad altri. Doc corre per salvare Girolamo, e dopo che \u00e8 sceso la dinamite esplode. Tutta la citt\u00e0 crede che i due siano morti, e Pops pronuncia un breve discorso funebre elogiando il tentativo di Doc di salvare Girolamo e ringraziandolo di aver scoperto l'oro sotto il paese, che ora potr\u00e0 prosperare. In realt\u00e0 Doc e Girolamo si sono salvati e ne approfittano per rubare due cavalli e sparire. Ma mentre sono per strada vengono intercettati nuovamente dai Mescaleros, e devono fuggire al galoppo. Senonch\u00e9 Doc \u00e8 stufo di scappare, e inverte la direzione correndo incontro agli Apache e spaventandoli con le sue urla; mentre gli indiani scappano impauriti, Doc li insegue con Girolamo che cerca di raggiungerlo.\nProduzione.\nLe riprese del film sono state effettuate ad Almer\u00eda, in Spagna, al Mini Hollywood."}
{"id": "1711256", "revid": "599013", "url": "https://it.wikipedia.org/wiki?curid=1711256", "title": "Libanese", "text": ""}
{"id": "1711257", "revid": "767487", "url": "https://it.wikipedia.org/wiki?curid=1711257", "title": "Richard Shaw", "text": ""}
{"id": "1711258", "revid": "110253915", "url": "https://it.wikipedia.org/wiki?curid=1711258", "title": "Primigenia", "text": "Primigenia \u00e8 un album in studio del gruppo alternative rock Disciplinatha."}
{"id": "1711259", "revid": "1776051", "url": "https://it.wikipedia.org/wiki?curid=1711259", "title": "Giovanni Battista Bertini", "text": ""}
{"id": "1711261", "revid": "6923", "url": "https://it.wikipedia.org/wiki?curid=1711261", "title": "Ex Poveglia", "text": "Ex Poveglia (propriamente \"ex batteria Poveglia\") detta anche Forte di Mezzo \u00e8 un'isola (3.869\u00a0m\u00b2) della Laguna Veneta. Situata sul canale Re di Fisolo, era una delle otto \"Batterie\" che difendevano la citt\u00e0 e per questo sede di un fortino.\nUna semplice installazione militare su palafitte doveva essere gi\u00e0 presente sin dai tempi della Serenissima e fu ricostruita durante le amministrazioni austriaca e italiana.\nIl complesso era costituito da due costruzioni di forma semicircolare con casermetta, polveriere, profili e una scogliera artificiale a scopo difensivo.\nDurante il primo conflitto mondiale vi furono alloggiate delle batterie contraeree.\nAttualmente l'isola, di propriet\u00e0 privata, \u00e8 in completa decadenza"}
{"id": "1711264", "revid": "1776051", "url": "https://it.wikipedia.org/wiki?curid=1711264", "title": "Giuseppe Borselli", "text": "Fu senatore del Regno d'Italia nella XIII legislatura."}
{"id": "1711266", "revid": "119751243", "url": "https://it.wikipedia.org/wiki?curid=1711266", "title": "Contee del Vermont", "text": "Questa \u00e8 una lista delle 14 contee del Vermont, negli Stati Uniti d'America. Queste contee insieme contengono 255 entit\u00e0 politiche o luoghi, tra cui 237 towns, 9 citt\u00e0, 5 aree prive di personalit\u00e0 giuridica e 4 aree prive di personalit\u00e0 giuridica amministrate direttamente dallo stato. \nOgni regione ha un capoluogo di contea, spesso indicato come \"shire town.\"\nStoria.\nNel 1779, il Vermont aveva due contee. Il versante occidentale c'era la Bennington County ad orientale il Cumberland County. Nel 1781, la Cumberland County \u00e8 stata suddivisa in tre contee nel Vermont, pi\u00f9 un'altra contea col nome Washington County (non la moderna Washington County) che alla fine divenne parte del New Hampshire. \nOggi la contea di Washington \u00e8 stata conosciuta come Jefferson County dalla sua creazione nel 1810 fino a quando \u00e8 stato rinominato nel 1814.\nEssex County, Orleans County e la Caledonia County sono comunemente note come \"Northeast Kingdom\"."}
{"id": "1711275", "revid": "599013", "url": "https://it.wikipedia.org/wiki?curid=1711275", "title": "Giampiero Bandini", "text": "Carriera.\nClub.\nFiglio di un operaio, comincia la carriera alla Vis Terni, passa prima alla Ternana e quindi in prestito al Fabriano; in procinto di passare alla Juventus, l'ingaggio sfuma per problemi creati dalla Vis Terni; passa quindi grazie all'interessamento dell'allenatore Sperone alla Lazio, con cui vince i campionati Ragazzi e poi Riserve. Ceduto alla Triestina, durante questo periodo viene convocato dalla Nazionale Sperimentale. Ha disputato complessivamente 56 incontri in Serie A con le maglie di (6 presenze dal 1954 al 1956 come riserva di Zibetti prima e di Lovati poi) e Triestina, di cui ha difeso la porta nelle stagioni 1956-1957 e 1958-1959 (in questo caso alternandosi fra i pali con Roberto Rumich), le ultime finora disputate in massima serie dagli \"alabardati\".\nHa inoltre totalizzato 97 presenze in Serie B con Triestina e .\nNel campionato di serie B 1957/58 ha segnato 2 reti su calcio di rigore.\n\u00c8 scomparso nel 2008 all'et\u00e0 di 72 anni.\nNazionale.\nDurante la militanza nella Triestina ha difeso in due occasione i pali della Nazionale B"}
{"id": "1711280", "revid": "1776051", "url": "https://it.wikipedia.org/wiki?curid=1711280", "title": "Bartolomeo Casalis", "text": "Fu senatore del Regno d'Italia nella XIII legislatura.\nNel 1873 fu nominato prefetto. Ricopr\u00ec questo ruolo Catanzaro, Catania, Avellino, Macerata, Genova e Torino.\nHa ricoperto il ruolo di Capo della Polizia dal 29 ottobre 1885 al 16 aprile 1887.\nFu iniziato in Massoneria nella loggia \"Ausonia\" di Torino.."}
{"id": "1711281", "revid": "1718925", "url": "https://it.wikipedia.org/wiki?curid=1711281", "title": "Onigo", "text": "Onigo \u00e8 una frazione del comune di Pederobba, nonch\u00e9 sede comunale dello stesso.\nGeografia fisica.\nIl paese si distende su un pianoro compreso tra la riva destra del Piave e le propaggini orientali dei colli Asolani. Altri corsi d'acqua degni di nota sono il Curogna e la Brentella di Pederobba, che qui si incrociano tramite un ponte canale.\nMonumenti e luoghi d'interesse.\nChiesa di Sant'Elena.\nCircondata dai boschi a nordest del paese, era anticamente una cappella degli Onigo. L'edificio risale al medioevo, come dimostra la stessa intitolazione a Sant'Elena, il cui culto era legato ai pellegrinaggi in Terra Santa. Alla chiesa era annesso anche un dormitorio (l'attuale sagrestia) che ospitava forse degli eremiti benedettini. Tra il 1979 e il 1994 il luogo ha ospitato dei camaldolesi.\nL'interno, caratterizzato da inusuali matronei, conserva la tomba di Guglielmo Onigo (1333) e una pietra da cui sgorgava una polla ritenuta miracolosa.\nMura della Bastia.\nRisalenti XII secolo, sono i resti di un fortilizio che si volgeva alla valle del Piave. Rappresentava il centro dei feudi degli Onigo e fu coinvolto in aspri combattimenti. Passato poi sotto Ezzelino da Romano, alla sua caduta fu rivendicato dal comune di Treviso, ma fu restituito agli Onigo dopo un lungo processo. Nel Trecento fu ulteriormente potenziato.\nCon la conquista della Serenissima e la successiva stabilit\u00e0 politica, il castello perse le sue funzioni militari e decadde. Durante la Grande Guerra sul luogo fu installato un osservatorio con il compito di controllare il sottostante fronte del Piave.\nCasa Partili.\nEdificio signorile del XVIII secolo."}
{"id": "1711282", "revid": "118691358", "url": "https://it.wikipedia.org/wiki?curid=1711282", "title": "Alchilanti", "text": "Gli agenti alchilanti sono composti in grado di inserire gruppi alchilici all'interno di macromolecole di composti organici, come ad esempio proteine e DNA.\nGli alchilanti in grado di agire a livello della catena del DNA provocano appaiamenti errati e rotture all'interno dei filamenti, che possono generare errori durante la fase di replicazione cellulare, e hanno quindi un effetto genotossico che pu\u00f2 in alcuni casi renderli dei carcinogeni. \nL'azione citotossica degli agenti alchilanti si presenta con intensit\u00e0 molto maggiore nelle cellule in riproduzione, e ha un effetto lineare dose/risposta. Poich\u00e9 il loro effetto aumenta linearmente di intensit\u00e0 all'aumentare della concentrazione assunta da un organismo, gli agenti alchilanti vengono utilizzati in medicina oncologica all'interno di protocolli chemioterapici come citostatici.\nGli alchilanti anti-cancro si dividono in diversi tipi di classi:\nGli alchilanti trovano largo impiego nella cura delle leucemie, dei linfomi e della maggior parte dei carcinomi e sarcomi. Alcuni agenti achilanti sono risultati selettivi per specifiche forme tumorali:\nAlcuni alchilanti sono usati solamente come mielo-ablativi, ovvero sono talmente tossici che uccidono tutta la popolazione cellulare del midollo osseo. \nPer tale motivo, sono usati per preparare i pazienti che devono ricevere un trapianto di midollo osseo. Il tio-TEPA, il pipobroman, la mannomustina e l'anaxirone sono i preferiti perch\u00e9 i pi\u00f9 efficaci."}
{"id": "1711284", "revid": "1776051", "url": "https://it.wikipedia.org/wiki?curid=1711284", "title": "Giuseppe Cocozza", "text": "Fu senatore del Regno d'Italia nella XIII legislatura."}
{"id": "1711286", "revid": "156618", "url": "https://it.wikipedia.org/wiki?curid=1711286", "title": "Argini", "text": ""}
{"id": "1711290", "revid": "1776051", "url": "https://it.wikipedia.org/wiki?curid=1711290", "title": "Sebastiano De Luca", "text": "Fu senatore del Regno d'Italia nella XIII legislatura."}
{"id": "1711291", "revid": "401052", "url": "https://it.wikipedia.org/wiki?curid=1711291", "title": "Blankenfelde-Mahlow", "text": "Blankenfelde-Mahlow \u00e8 un comune di abitanti del Brandeburgo, in Germania.\nAppartiene al circondario del Teltow-Fl\u00e4ming.\nStoria.\nIl comune di Blankenfelde-Mahlow venne creato nel 2003 dalla fusione dei comuni di Blankenfelde, Dahlewitz, Gro\u00df Kienitz e Mahlow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale \u00e8 diviso in 5 zone (\"Ortsteil\"):\nAmministrazione.\nGemellaggi.\nBlankenfelde-Mahlow \u00e8 gemellata con:"}
{"id": "1711292", "revid": "6923", "url": "https://it.wikipedia.org/wiki?curid=1711292", "title": "La Cura (isola)", "text": "La Cura \u00e8 un'isola della Laguna Veneta.\nEra parte dell'antica citt\u00e0 di Costanziaco e vi sorgevano le chiese dei S.S. Sergio e Bacco e di S. Matteo. Con la decadenza e la scomparsa del centro, la localit\u00e0 fu usata come valle da pesca e zona agricola e vi furono costruiti dei rustici e una cavana (ricovero per l'attracco delle barche), oggi ridotti a ruderi.\nSull'isola sono stati condotti scavi archeologici che hanno portato alla luce tracce dell'antico insediamento (VII secolo)."}
{"id": "1711293", "revid": "2061979", "url": "https://it.wikipedia.org/wiki?curid=1711293", "title": "Swarthmore (Pennsylvania)", "text": "Swarthmore \u00e8 una cittadina degli Stati Uniti d'America, nella Contea di Delaware, 17\u00a0km a sud-ovest di Filadelfia, nello Stato della Pennsylvania. Swarthmore in origine si chiamava Westdale, in onore del famoso pittore Benjamin West, che fu uno dei primi abitanti della citt\u00e0. Il nome fu cambiato in Swarthmore dopo la creazione dello Swarthmore College\nGeografia fisica.\nSwarthmore si trova alle coordinate geografiche 39\u00b0 54\u2032 6\u2033 N 75\u00b0 20\u2032 49\u2033 O (39,901788 -75,347083).\nSecondo lo United States Census Bureau, la cittadina ricopre una superficie di 3,6\u00a0km\u00b2.\nSociet\u00e0.\nEvoluzione demografica.\nAl censimento del 2000 c'erano 6.170 persone, 1.993 gruppi famigliari e 1.347 famiglie residenti a Swarthmore. La densit\u00e0 della popolazione era di 1,726 ab./km\u00b2. C'erano 2.064 unit\u00e0 abitative con una densit\u00e0 media di 577,5 u.a./km\u00b2. La composizione razziale della cittadina era 85,7% bianchi, 5,49% asiatici, 4,72% afroamericani, 0,24% nativi americani, 0,05% provenienti dalle isole dell'oceano Pacifico, 1,07% di altre razze e 2,56% di due o pi\u00f9 razze. Gli ispanici ed i latini erano il 3,37% della popolazione.\nC'erano 1.993 gruppi famigliari, dei quali il 32,6% aveva bambini di et\u00e0 inferiore ai 18 anni che vivevano con loro, il 59,1% erano coppie sposate che vivevano insieme, il 6,9% aveva come capofamiglia una donna e non un uomo ed il 32,4% non erano famiglie. Il 27,5% di tutti i gruppi famigliari erano formati da una sola persona ed il 12,2% aveva qualcuno che viveva da solo a 65 o pi\u00f9 anni. La media dei membri dei gruppi famigliari era 2,47 e quella delle famiglie 3,04.\nNella cittadina la popolazione era divisa in: 20,5% sotto i 18 anni, 24,4% dai 18 ai 24, 18,9% dai 25 ai 44, 22,4% dai 45 ai 64 e 13,8% che hanno 65 o pi\u00f9 anni. L'et\u00e0 media era di 33 anni. Ogni 100 femmine c'erano 89,7 maschi. Ogni 100 femmine con almeno 18 anni c'erano 86,9 maschi.\nIl reddito medio per ogni gruppo famigliare di Swarthmore era di 82.653 $ ed il reddito medio per ogni famiglia era di 105.874 $. I maschi avevano un reddito medio di 71.750 $ contro i 51.117 $ delle femmine. Il reddito medio pro capite della cittadina era di 40.482 $. Circa lo 0,5% delle famiglie ed il 2,1% della popolazione erano sotto la soglia di povert\u00e0, tra cui nessuno sotto i 18 anni ed l'1,7% con almeno 65 anni.\nEducazione.\nSwarthmore si trova nel distretto scolastico Wallingford-Swarthmore. Secondo la politica dello Stato della Pennsylvania, Swarthmore \u00e8 troppo piccola per avere dei licei propri.\nSwarthmore si trova all'interno del distretto scolastico di Wallingford-Swarthmore. Nel 1983, il distretto fu formato dalla fusione con del distretto scolastico di Nether Providence e di Swarthmore-Rutledge. Gli studenti delle scuole pubbliche frequentano: la Swarthmore-Rutledge Elementary School, ospitata nella vecchia Swarthmore High School, fino a 5 anni;la Strath Haven Middle School, dai 6 agli 8 anni; e la Strath Haven High School, dai 9ai 12 anni.\nL'unica scuola privata del distretto \u00e8 la George Crothers Memorial School, ospitata nella vecchia Rutgers Avenue School. La scuola cattolica di Notre Dame de Lourdes si trova adiacente al distretto.\nPer l'istruzione superiore, il distretto \u00e8 sede dello Swarthmore College, un college privato di arti liberali noto e riconosciuto nell'ambito accademico.\nIstituzioni culturali.\nLo Scott Arboretum si trova nei terreni dello Swarthmore College.\nInfrastrutture e trasporti.\nLa stazione ferroviaria di Swarthmore, una stazione della Ferrovia Regionale SEPTA, si trova tra il college ed il centro cittadino."}
{"id": "1711295", "revid": "118443935", "url": "https://it.wikipedia.org/wiki?curid=1711295", "title": "Panfilo De Riseis", "text": "Fu senatore del Regno d'Italia nella XIII legislatura.\nBiografia.\nIspirato da sentimenti patriottici, nel 1815 scont\u00f2 un anno di carcere a Napoli. Affiliato ai Carbonari partecip\u00f2 ai moti del 1821. Nel 1838 partecip\u00f2 al congresso degli scienziati di Pisa e nel 1845 in quello di Napoli. Nominato inquisitore dell'Ordine reale e militare Costantiniano di S. Giorgio ne diresse l'amministrazione dal 1847 al 1862, anno nel quale i beni furono incamerati dallo Stato. Con la proclamazione della costituzione del 1848 venne nominato Pari del Regno di Napoli. \nIn qualit\u00e0 di Presidente del Consiglio della provincia di Teramo, nel maggio del 1853 present\u00f2, discusse e fece approvare dal Governo di Napoli un progetto per la ferrovia che da Napoli sarebbe giunta sino in Abruzzo. Per tale progetto impieg\u00f2 capitali, fece eseguire studi e stipul\u00f2 un contratto con la societ\u00e0 Labot di Parigi, ma infine il progetto fu vanificato per intervento governativo (a causa di una controversia sulla realizzazione dell'impianto di illuminazione). Pubblic\u00f2 opere di carattere scientifico ed ebbe corrispondenze con illustri scienziati, fra i quali il marchese Cosimo Ridolfi di Firenze e Bartolomeo Biasoletto di Trieste. Nel 1880 venne nominato senatore del regno.\nFu padre del senatore Giuseppe De Riseis.\nA Panfilo De Riseis sono intitolate una strada maggiore e la piazza grande di Scerni."}
{"id": "1711296", "revid": "869733", "url": "https://it.wikipedia.org/wiki?curid=1711296", "title": "Bacchette per il cibo", "text": "Le bacchette per il cibo sono una coppia di piccoli bastoncini affusolati, di uguale lunghezza, che si ritiene generalmente abbiano avuto origine nell'antica Cina e che vengono utilizzate tradizionalmente come posate o utensili per il cibo in vari paesi dell'Asia orientale e sud-orientale (in particolare Cina, Giappone, Corea, Taiwan, Thailandia, Vietnam e Singapore). Al di fuori di tali aree, le bacchette si trovano prevalentemente nei ristoranti che propongono piatti delle cucine originarie di questi Paesi.\nAttualmente si possono trovare anche in alcune aree del Tibet e del Nepal vicine all'influenza culturale delle popolazioni cinesi di nazionalit\u00e0 Han. Le bacchette sono adoperate comunemente nello Xinjiang dagli Uiguri e da altre etnie per mangiare il \"lamian\", una variet\u00e0 di \"noodles\" cinesi, mentre nell'Asia sud-orientale si usano di solito quando si mangiano \"noodles\" o riso bianco.\nTali utensili sono fatti comunemente di legno, bamb\u00f9, metallo, osso, avorio e, nei tempi moderni, anche di plastica. La coppia di bastoncini si manovra con una sola mano\u00a0\u2013 tra il pollice e le altre dita\u00a0\u2013 e si usa per prendere piccole quantit\u00e0 di cibo.\nStoria.\nLe bacchette per il cibo provengono dall'antica Cina: sulla loro origine sono fiorite numerose leggende, ma \u00e8 provato che venivano utilizzate gi\u00e0 ai tempi della dinastia Shang (1600-1100 a.C.). Utensili simili a bacchette sono stati dissotterrati anche nel sito archeologico di Megiddo in Israele. Questa scoperta potrebbe rivelare l'esistenza di rapporti commerciali tra il Medio Oriente e l'Asia nei primi tempi dell'antichit\u00e0 oppure potrebbe trattarsi di uno sviluppo parallelo avvenuto in modo indipendente. Le bacchette erano oggetti domestici comuni anche tra gli Uiguri civilizzati delle steppe mongole durante il VI-VIII secolo.\nEtimologia.\nIn cinese le bacchette per il cibo sono indicate con la parola \"ku\u00e0izi\" (). Il primo carattere \u00e8 composto da una parte fonetica, , che significa \"rapido\", e da una parte semantica, , che vuol dire \"bamb\u00f9\". Nel cinese antico, e anche in alcune variet\u00e0 di quello moderno come il min nan, la parola per \"bacchette\" era \"zh\u00f9\" () (cinese medio: \"\"; pinyin: \"zh\u00f9\"; minnan: \"t\u012b\"). Tuttavia, \"zh\u00f9\" divenne tab\u00f9 sulle navi perch\u00e9 suonava allo stesso modo di un'altra parola che significava \"fermarsi\" (). Di conseguenza, fu sostituita da una parola di significato opposto, \"ku\u00e0i\" (\"veloce, rapido\"), che si diffuse gradualmente fino a diventare il termine corrente per designare le \"bacchette\" nella maggior parte delle variet\u00e0 del cinese moderno. Il carattere che indica il nuovo significato di \"bacchette\" () ha l'elemento semantico del \"bamb\u00f9\" () aggiunto a quello del carattere originario \"k\u00f9ai\" () che, come gi\u00e0 accennato, significa \"rapido\".\nIn giapponese, le bacchette sono chiamate \"hashi\", scritto . Sono note anche come , un'espressione stampata comunemente sugli involucri delle bacchette usa e getta.\nIn coreano, si usa il vocabolo composto \"jeotgarak\" o \"ch\u014ftkarak\" (), che \u00e8 formato da \"jeo\" (\"bacchette\") e \"garak\" (\"bastoncino\"). \"Jeo\" non pu\u00f2 essere usato da solo.\nIn vietnamita, le bacchette sono dette \"\u0111\u0169a\" (\u7bb8), parola anch'essa derivata dal cinese .\nNelle lingue occidentali non esiste, in genere, un termine specifico per indicare le bacchette per il cibo. Fa eccezione la lingua inglese, che utilizza la parola \"chopsticks\", di probabile origine asiatica. Sembra infatti che sia derivata dal pidgin sino-inglese, dove l'espressione \"chop chop\" significava \"rapidamente\"..\nTipi.\nVi sono diversi stili di bacchette che variano in relazione a:\nUso.\nGeneralit\u00e0.\nMolte sono le regole di etichetta che governano il modo appropriato di usare le bacchette. Tenute fra il pollice e le dita di una mano, le bacchette si usano a mo' di pinza per prendere piccole quantit\u00e0 di cibo, che sono preparate e portate in tavola in porzioni piccole e adeguate. Le bacchette si possono utilizzare (tranne che in Corea) per spingere in bocca il riso e altri piccoli bocconi direttamente dalla ciotola. \nLe bacchette si tengono insieme nella stessa mano, solitamente la destra. Alcune persone, specialmente i mancini, hanno cominciato a usare le bacchette anche con la mano sinistra. In alcune occasioni (formali), tuttavia, questo comportamento potrebbe essere considerato sconveniente.\nNelle culture che fanno uso delle bacchette, il cibo generalmente \u00e8 preparato in piccole porzioni; tuttavia, alcuni modelli di bacchette hanno bordi intagliati intorno alle punte per aiutare ad afferrare porzioni di cibo pi\u00f9 grandi. Il riso, che solitamente sarebbe quasi impossibile da mangiare con le bacchette se preparato utilizzando metodi occidentali, normalmente in Asia orientale \u00e8 preparato con una minor quantit\u00e0 di acqua, il che lo porta ad \"agglutinarsi\", rendendo cos\u00ec pi\u00f9 facile mangiare con le bacchette. Le caratteristiche collose del riso dipendono anche dalla cultivar selezionata; quella impiegata nei Paesi est-asiatici di solito \u00e8 la cultivar \"japonica\", che \u00e8 un tipo di riso naturalmente pi\u00f9 agglutinante dell\"indica\", il riso utilizzato nella maggior parte dei paesi occidentali e sud-asiatici.\nOltre che come posate per mangiare, le bacchette sono utilizzate anche come utensili da cucina per mescolare gli ingredienti in una pentola o trasferire i cibi dalla pentola ai piatti.\nCome adoperare le bacchette.\nSuggerimento: per maneggiarle pi\u00f9 facilmente all'inizio, tenete le bacchette a met\u00e0 come farebbe un bambino. Quando sarete divenuti pi\u00f9 bravi, tenete le bacchette alle estremit\u00e0 superiori per arrivare pi\u00f9 lontano e avere un movimento pi\u00f9 sicuro ed elegante.\nSe le punte non riescono ad allinearsi, sar\u00e0 difficile trattenere i cibi. Tenete le bacchette diritte con una delle punte che tocca leggermente il tavolo, e spingete le bacchette verso il basso o allentate la presa per un istante (sempre delicatamente) per far s\u00ec che le punte raggiungano la stessa lunghezza. In questo modo potete anche regolare la presa o la posizione di tenuta.\nCon la pratica, \u00e8 possibile eseguire i passi 1 e 2 simultaneamente, sollevando le bacchette con una sola mano in modo fluido. Se necessario, tenete la bacchetta ad angoli diversi per sentirvi a vostro agio con i bastoncini tra le dita.\nBuone maniere a tavola.\nEtichetta universale.\nNei vari Paesi in cui si utilizzano le bacchette per mangiare, generalmente si osservano le seguenti regole:\nEtichetta giapponese.\nEsistono varie violazioni dell'etichetta delle bacchette, tra i pi\u00f9 comuni ci sono:\nUna violazione dell'etichetta ormai dimenticata \u00e8 la \"Hidaribashi\" (\u5de6\u7bb8), che vietava di usare le bacchette con la mano sinistra, ma ormai \u00e8 desueta ed \u00e8 stata bandita nella maggior parte del Giappone per la sua caratteristica discriminatoria verso le persone mancine.\nProblemi con le bacchette.\nL'uso delle bacchette comporta essenzialmente due tipi di problemi:\nLe bacchette e l'ambiente.\nUsare una sola volta un servizio di bacchette e poi gettarle via, causa problemi per l'ambiente. Sono sorti alcuni movimenti volti a spingere la gente a utilizzare pi\u00f9 volte lo stesso paio di bacchette. In Cina, si usano circa 45 miliardi di paia di bacchette usa e getta all'anno. Questo equivale a 1,7 milioni di metri cubi di legname - circa 25 milioni di alberi adulti. La Cina \u00e8 il pi\u00f9 grosso produttore di bacchette usa e getta: basti pensare che quasi 60\u00a0000 persone sono impiegate in questo settore. Se la produzione continuer\u00e0 al livello attuale, le foreste della Cina saranno esaurite nel giro di qualche decennio.\nPer questa ragione, nell'aprile 2006 sulle bacchette monouso \u00e8 stata introdotta un'imposta. Si parla anche di sostituire le bacchette usa e getta fatte di legno con quelle in plastica o metallo.\nLe bacchette e la salute.\nNel 2003, fu fatto uno studio in base al quale l'uso regolare delle bacchette potrebbe aumentare lievemente il rischio di sviluppare l'artrosi nella mano, una condizione in cui la cartilagine si consuma, causando dolore alle articolazioni della mano, in particolare tra gli anziani. Sono stati inoltre avanzati timori circa il fatto che l'utilizzo di certi tipi di bacchette usa e getta, fatte di legno scuro sbiancato con candeggina, possa causare tosse o addirittura asma.\nUn'indagine condotta nel 2006 dal Ministero della salute di Hong Kong rilev\u00f2 che la proporzione di persone che si servono di bacchette o altri utensili per il cibo \u00e8 aumentata dal 46% al 65% dopo lo scoppio della SARS nel 2003, determinando anche un miglioramento delle condizioni igieniche generali."}
{"id": "1711297", "revid": "339392", "url": "https://it.wikipedia.org/wiki?curid=1711297", "title": "Partito cadetto", "text": ""}
{"id": "1711300", "revid": "1628923", "url": "https://it.wikipedia.org/wiki?curid=1711300", "title": "Bis-intercalante", "text": "Un bis-intercalante \u00e8 una molecola in grado di intercalare orizzontalmente due coppie di basi di DNA. La radice \"bis\" \u00e8 proprio dovuta alla capacit\u00e0 di legare contemporaneamente due paia di basi poste in due zone diverse del DNA (a differenza di un semplice intercalante). \nQuesta capacit\u00e0 \u00e8 data da sue tipiche cariche positive che interagiscono con i gruppi fosfato del DNA carichi negativamente. Una molecola di questo tipo \u00e8 composta di due sezioni legate tra loro mediante una regione \"linker\" costituita da ponti metilenici (-CH2-) o da sue catene. A seconda della lunghezza del \"linker\", la struttura della molecola finale pu\u00f2 variare notevolmente. A seconda della lunghezza del \"linker\" si propende per la ligazione di due coppie di basi vicine o lontane. C'\u00e8 anche la possibilit\u00e0, da parte di queste molecole, di andare a legare solo una coppia di nucleotidi e di mantenere l'altra sezione libera."}
{"id": "1711301", "revid": "78273", "url": "https://it.wikipedia.org/wiki?curid=1711301", "title": "Jainista", "text": ""}
{"id": "1711302", "revid": "15358586", "url": "https://it.wikipedia.org/wiki?curid=1711302", "title": "Induiste", "text": ""}
{"id": "1711309", "revid": "401052", "url": "https://it.wikipedia.org/wiki?curid=1711309", "title": "Zeuthen", "text": "Zeuthen \u00e8 un comune di abitanti del Brandeburgo, in Germania.\nAppartiene al circondario di Dahme-Spreewald.\n\u00c8 bagnato dal fiume Dahme, affluente della Sprea e d\u00e0 il nome al lago di Zeuthen, dalla prima formato, e sulla cui riva occidentale Zeuthen si affaccia.\nAmministrazione.\nGemellaggi.\nZeuthen \u00e8 gemellata con:"}
{"id": "1711310", "revid": "4106", "url": "https://it.wikipedia.org/wiki?curid=1711310", "title": "Trojano Delfico de Filippis", "text": ""}
{"id": "1711311", "revid": "767487", "url": "https://it.wikipedia.org/wiki?curid=1711311", "title": "Pierre-Ren\u00e9 Choudieu", "text": "Biografia.\nFiglio di un magistrato, nacque e crebbe ad Angers, prima di entrare alla scuola militare di Metz. Rientrato nella citt\u00e0 natale, divenne avvocato del Re. Allo scoppio della Rivoluzione appoggi\u00f2 con convinzione le istanze popolari e venne nominato maggiore della Guardia Nazionale. Rivestito di questa carica, dovette fronteggiare un'insurrezione popolare nel settembre 1790, ma pare vi opponesse una resistenza molto blanda, dispiegando solo sessanta uomini contro 1.500 rivoltosi armati.\nEletto accusatore pubblico presso il tribunale criminale del dipartimento di Maine-et-Loire, ricopr\u00ec l'incarico per breve tempo, essendo stato eletto anche membro dell'Assemblea legislativa e - successivamente - della Convenzione Nazionale. In qualit\u00e0 di deputato vot\u00f2 la morte del re Luigi XVI e contribu\u00ec alla caduta dei girondini. Fu quindi inviato presso il proprio dipartimento per sorvegliare che venissero arruolati tutti gli uomini chiamati alle armi contro l'Austria e la Prussia, in un contesto infuocato da cui si sarebbe presto sviluppata l'insurrezione vandeana, che si ritrov\u00f2 a combattere. Affiancato in seguito da Pierre Philippeaux, entr\u00f2 in contrasto con lui, screditandolo quando torn\u00f2 a sedere al club dei Giacobini. Dovette godere della fama di sincero patriota, se la sua critica rivolta agli scritti di Philippeaux fece cambiare idea a Robespierre, che li aveva accolti inizialmente con favore.\nInviato presso l'armata del Nord, non era a Parigi in occasione del colpo di stato termidoriano che port\u00f2 all'esecuzione di Robespierre. Rientrato nella capitale, ebbe modo di manifestare la propria avversione nei confronti dei termidoriani. In occasione dell'Insurrezione del 12 germinale, anno III (1\u00ba aprile 1795) venne imprigionato alla fortezza di Ham, liberato poi con l'amnistia del 4 brumaio anno IV (26 ottobre 1795). Coerente con le simpatie popolari sempre manifestate, sostenne il movimento di Gracchus Babeuf, finch\u00e9 venne proscritto dal Consolato per aver partecipato all'Attentato di via Saint-Nicaise nei confronti di Napoleone Bonaparte (3 nevoso anno IX, 24 dicembre 1800): rifugiatosi nei Paesi Bassi, rientr\u00f2 in Francia soltanto nel 1814. \nBandito nel 1816 per regicidio, si trasfer\u00ec in Belgio e riguadagn\u00f2 la madrepatria solo nel 1830, al tempo della Rivoluzione di luglio."}
{"id": "1711313", "revid": "827882", "url": "https://it.wikipedia.org/wiki?curid=1711313", "title": "Kupu", "text": "Kupu \u00e8 un editor visuale open source e client-side per Firefox, Netscape ed Internet Explorer. \u00c8 di tipo WYSIWYG. Ispirato all'editor Epoz di Maik Jablonski, \u00e8 stato scritto da Paul Everitt, Guido Wesdorp e Philipp von Weitershausen (e da molti altri collaboratori, per una lista completa si faccia riferimento al file CREDITS.txt) per migliorare il codice e l'architettura JavaScript, oltre al suo supporto standard, il supporto per webservers diversi da Zope (la piattaforma obiettivo originale di Epoz), la sua customizzazione e altre questioni. Kupu \u00e8 attualmente l'editor visuale di default per il CMS Plone. \u00c8 distribuito dietro licenza BSD-Style.\nCaratteristiche di Kupu.\nLe caratteristiche di Kupu si concentrano principalmente sulla flessibilit\u00e0 e sulla facilit\u00e0 di integrazione: pu\u00f2 essere facilmente personalizzato ed espanso e pu\u00f2 essere integrato in una vasta gamma di CMS, tra cui Zope, Silva, Plone e Apache Lenya. Kupu pu\u00f2 essere customizzato in diversi modi: per semplici modificazioni basta agire sul pannello di configurazione (ad esempio si pu\u00f2 personalizzare la barra degli strumenti); i pulsanti, gli strumenti e il layout possono invece essere modificati attraverso i CSS. Per customizzazioni ancora pi\u00f9 profonde esiste anche un plugin API in JavaScript; il nucleo ha un'architettura solida e pulita che permette una piena estensibilit\u00e0. La tecnologia avanzata e sempre aggiornata di Kupu usa CSS a favore dell'HTML per il layout e la presentazione all'utente.\nCosa significa Kupu?\nKupu \u00e8 un termine M\u0101ori che significa \"parola, termine, discorso\". In indonesiano invece kupu kupu significa \"farfalla\". Il simbolo di questo editor \u00e8 infatti una farfalla blu."}
{"id": "1711315", "revid": "1776051", "url": "https://it.wikipedia.org/wiki?curid=1711315", "title": "Antonio Ghivizzani", "text": "Fu senatore del Regno d'Italia nella XIII legislatura."}
{"id": "1711318", "revid": "1605525", "url": "https://it.wikipedia.org/wiki?curid=1711318", "title": "Lame di luce", "text": "Lame di luce \u00e8 un romanzo di Michael Connelly, edito nel 2003.\nTrama.\nHarry Bosch \u00e8 andato in pensione, ma si annoia a non far niente, cos\u00ec decide di cercare di mettere la parola fine ad un caso di quattro anni prima, che ha visto la morte di una ragazza, la sparizione di due milioni di dollari usati in un set cinematografico e la scomparsa di un agente dell'F.B.I.. Gli ostacoli non mancano, tutti cercano di tenere a freno il \"cane sciolto\", ma Harry non si fa impressionare neppure dagli agenti dell'F.B.I. che lo tengono recluso per quasi un giorno in un carcere di massima sicurezza dove si trovano i sospettati di terrorismo. Una banconota del malloppo \u00e8 infatti stata trovata in mano ad un terrorista. Nonostante tutto Harry continua le indagini, sostenuto da un altro agente dell'F.B.I., Roy Lindell, amico intimo dell'agente scomparsa quattro anni prima.\nBosch viene a scoprire che un ex dipendente della banca che ha prestato i soldi, ferito nella rapina sul set, insieme ad altri tre equivoci amici, \u00e8 il vero responsabile della sparizione dei soldi, con i quali si \u00e8 costruito un impero dei night club di Hollywood. Bosh riesce ad uscire illeso da un tentativo di metterlo a tacere per sempre, a sgominare la banda e a ritrovare il corpo dell'agente scomparso, dopo la confessione di un poliziotto corrotto che, nella speranza di aver parte al ricco bottino, non aveva esitato a togliere di mezzo ogni possibile ostacolo.\nHarry Bosch si riavvicina anche alla ex moglie Eleanor Wish, dalla quale scopre di avere avuto una figlia che ormai ha quattro anni.\nCuriosit\u00e0.\nAll'interno del romanzo ad un certo punto Bosch incrocia in auto una Corvette gialla guidata da un investigatore private che egli conosce e che vive nei pressi di casa sua su Woodrow Wilson Drive. Gli fa un cenno di saluto. Si tratta di Elvis Cole personaggio di una serie di libri scritti da Robert Crais, scrittore e amico di Connelly. I due si erano incontrati anche nel romanzo L'ultimo detective di Crais, che nel libro svela un passato comune in Vietnam."}
{"id": "1711320", "revid": "599013", "url": "https://it.wikipedia.org/wiki?curid=1711320", "title": "Sheshonq", "text": "Sheshonq, o anche Shoshenq o Shoshenk, pu\u00f2 riferirsi a vari personaggi vissuti nell'antico Egitto:"}
{"id": "1711321", "revid": "52076", "url": "https://it.wikipedia.org/wiki?curid=1711321", "title": "Periodo hyksos", "text": ""}
{"id": "1711323", "revid": "287204", "url": "https://it.wikipedia.org/wiki?curid=1711323", "title": "David Tomas", "text": ""}
{"id": "1711324", "revid": "401052", "url": "https://it.wikipedia.org/wiki?curid=1711324", "title": "Dallgow-D\u00f6beritz", "text": "Dallgow-D\u00f6beritz \u00e8 un comune di abitanti del Brandeburgo, in Germania.\nAppartiene al circondario (\"Landkreis\") della Havelland (targa HVL).\nStoria.\nNel 2003 venne aggregato al comune di Dallgow-D\u00f6beritz il comune di Seeburg.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nIl territorio comunale \u00e8 diviso in 4 zone (\"Ortsteil\"):"}
{"id": "1711327", "revid": "339392", "url": "https://it.wikipedia.org/wiki?curid=1711327", "title": "Varese Casbeno Nord", "text": ""}
{"id": "1711329", "revid": "91475", "url": "https://it.wikipedia.org/wiki?curid=1711329", "title": "COSY", "text": ""}
{"id": "1711338", "revid": "1875018", "url": "https://it.wikipedia.org/wiki?curid=1711338", "title": "Baal Marqot", "text": ""}
{"id": "1711339", "revid": "125589023", "url": "https://it.wikipedia.org/wiki?curid=1711339", "title": "Asma", "text": "L'asma (dal greco \u1f04\u03c3\u03d1\u03bc\u03b1, \u00abaffanno\u00bb) \u00e8 una sindrome caratterizzata da aumento delle resistenze presenti nelle vie aeree, a seguito di spasmi della muscolatura bronchiale, spesso associato ad edema della mucosa e aumento delle secrezioni. La causa scatenante \u00e8 solitamente una reazione allergica a seguito di sensibilizzazione della mucosa da allergeni. Si presenta in forma accessuale, con periodi asintomatici alternati a periodi di crisi. Talvolta decorre in forma cronica.\nVi giocano un ruolo importante numerose cellule, in particolare i mastociti, i granulociti eosinofili e i linfociti T.\nNei soggetti predisposti questa infiammazione provoca episodi ricorrenti di respiro sibilante e fischiante, difficolt\u00e0 respiratoria, senso di costrizione toracica e tosse. Tali episodi si presentano generalmente \"a crisi\" lasciando periodi di relativo benessere fra una crisi e l'altra. I sintomi elencati sono di solito associati con diffusa, ma variabile broncorestrizione reversibile dopo terapia con broncodilatatori o spontaneamente. L'infiammazione provoca anche un aumento della risposta delle vie aeree a numerosi stimoli pi\u00f9 o meno specifici. I sintomi infine non sono sufficienti da soli per diagnosticare l'asma, perch\u00e9 potrebbero essere indotti da altre patologie quali bronchiti, enfisema, scompenso cardiaco e anemia. A differenza della definizione riportata nei testi degli anni settanta e ottanta, che facevano riferimento unicamente alle modificazioni funzionali e quindi al broncospasmo, l'attuale definizione sottolinea il ruolo determinante dell'infiammazione nella genesi dei sintomi e delle alterazioni funzionali. Questo dato ha un risvolto terapeutico importante ponendo i farmaci antinfiammatori come cardine della terapia dell'asma.\nCapita spesso, peraltro, che nel linguaggio comune la parola \"asma\" venga utilizzata come sinonimo di \"dispnea\" o \"mancanza di respiro\", anche se di origine completamente diversa dal vero asma bronchiale: ad esempio, nella vecchia definizione dello scompenso cardiaco acuto si parlava appunto di \"asma cardiaco\" che nulla ha a che fare con l'infiammazione dei bronchi.\nEpidemiologia e storia.\nL'asma \u00e8 stata riconosciuta come entit\u00e0 nosologica in Egitto, dove veniva trattata somministrando una miscela di incenso conosciuta come \"kyphi\". \u00c8 stata ufficialmente identificata come una specifica patologia dell'apparato respiratorio da Ippocrate di Coo, intorno al 450 a.C., con la parola greca che significa \"ansimante\" e che costituisce l'etimologia del nome moderno. Nel 200 a.C. si riteneva essere almeno in parte legata alle emozioni.\nNel 1873, uno dei primi documenti della medicina moderna in materia ha cercato di spiegare la fisiopatologia della malattia, mentre uno nel 1872 ha concluso che l'asma poteva essere curata strofinando il petto con linimento cloroformio. Nel 1880, le cure mediche includevano la somministrazione di dosi per via endovenosa di un farmaco chiamato pilocarpina. Nel 1886, Bosworth teorizz\u00f2 una correlazione tra asma e febbre da fieno. L'adrenalina venne utilizzata come trattamento per l'asma per la prima volta nel 1905. I corticosteroidi per via orale iniziarono a essere utilizzati per questa condizione nel 1950, mentre i corticosteroidi per via inalatoria e \u03b22-agonisti selettivi a breve azione iniziarono a essere di largo impiego nel 1960.\nDurante gli anni Trenta e anni Cinquanta, l'asma era conosciuta come una delle \"sette malattie psicosomatiche\". La sua causa era considerata psicologica e il trattamento spesso era basato sulla psicoanalisi. Poich\u00e9 gli psicoanalisti interpretavano il rantolo asmatico come il grido soppresso del bambino per la madre, consideravano il trattamento della depressione come particolarmente importante per le persone affette da tale patologia.\nNel 2011, 235-300.000.000 persone erano affette da asma nel mondo, e circa 250.000 persone muoiono ogni anno a causa della malattia. Le cifre variano da un paese all'altro con una prevalenza tra l'1% e il 18%. \u00c8 pi\u00f9 comune nei paesi sviluppati rispetto ai paesi in via di sviluppo. Si notano tassi pi\u00f9 bassi in Asia, Europa orientale e Africa. All'interno dei paesi sviluppati \u00e8 pi\u00f9 comune in coloro che sono economicamente svantaggiati, mentre al contrario nei paesi in via di sviluppo \u00e8 pi\u00f9 comune nella fascia di popolazione pi\u00f9 abbiente. La ragione di queste differenze non \u00e8 ben nota. I paesi a reddito medio-basso costituiscono oltre l'80% della mortalit\u00e0.\nIl tasso globale di asma \u00e8 aumentato in modo significativo tra il 1960 e il 2008 ed essa \u00e8 stata riconosciuta come un importante problema di sanit\u00e0 pubblica dal 1970. Il tasso di asma si \u00e8 stabilizzato nel mondo sviluppato a partire dalla met\u00e0 degli anni 1990, con recenti aumenti soprattutto nei paesi in via di sviluppo. L'asma colpisce circa il 7% della popolazione negli Stati Uniti e il 5% delle persone nel Regno Unito. Canada, Australia e Nuova Zelanda hanno tassi di circa il 14-15%.\nL'asma pu\u00f2 insorgere a qualsiasi et\u00e0, ma il picco d'incidenza si verifica a 3 anni. Nell'infanzia i maschi ne sono doppiamente soggetti rispetto alle femmine, ma negli adulti non c'\u00e8 differenza significativa. Buona parte dei soggetti asmatici nell'infanzia diventano asintomatici nell'adolescenza o in et\u00e0 adulta, ma talvolta la sintomatologia non scompare, oppure ricompare in et\u00e0 adulta, soprattutto nei casi di asma grave. Negli adulti la sintomatologia tende a cronicizzare e i soggetti raramente tornano asintomatici. La gravit\u00e0 dell'asma rimane stabile nel corso del tempo, per cui \u00e8 raro assistere a forme di asma lieve che sfociano in asma grave: i soggetti con asma severo lo sono di norma sin dal principio.\nPatologie correlate.\nAlcune patologie si verificano pi\u00f9 frequentemente nei pazienti con asma, compresa la malattia da reflusso gastro-esofageo, la rinosinusite e l'apnea ostruttiva del sonno.\nAnche i disturbi psicologici appaiono pi\u00f9 comunemente, con i disturbi d'ansia che si verificano tra il 16% e il 52% degli asmatici e i disturbi dell'umore tra il 14% e il 41%. Tuttavia, non \u00e8 noto se l'asma provochi problemi psicologici o se i problemi psicologici portino ad asma.\nColoro che soffrono d'asma, soprattutto se di un tipo scarsamente controllato, sono ad alto rischio di reazioni avverse ai mezzi di contrasto utilizzati nelle indagini radiologiche.\nEziologia.\nI fattori di rischio per l'asma sono numerosi, hanno origine genetica e ambientale e ognuno pu\u00f2 contribuire con peso differente nella manifestazione della patologia. I principali sono predisposizione genetica, allergie, infezioni, dieta, condizioni igieniche, inquinamento dell'aria e attivit\u00e0 fisica.\nFattori genetici.\nLa storia familiare \u00e8 un fattore di rischio per l'asma, e molti geni differenti sono implicati. Se un gemello omozigote \u00e8 colpito, la probabilit\u00e0 che l'altro possa avere la malattia \u00e8 di circa il 25%.\nAlla fine del 2005, 25 geni erano stati associati alla malattia asmatica in sei o pi\u00f9 popolazioni separate, tra cui: GSTM1, IL10, CTLA-4, SPINK5, LTC4S, IL4R e ADAM33. Molti di questi geni sono collegati al sistema immunitario o al processo di modulazione dell'infiammazione. Tuttavia i numerosi studi su questa lista di geni non hanno portato a risultati coerenti in tutte le popolazioni esaminate.\nNel 2006, pi\u00f9 di 100 geni sono stati associati con l'asma in uno studio di associazione genetica.\nAlcune varianti genetiche possono causare asma quando vengono combinate con specifiche esposizioni ambientali. Un esempio specifico \u00e8 un polimorfismo di singolo nucleotide nella regione CD14 e l'esposizione alle endotossine batteriche. L'esposizione alle endotossine pu\u00f2 provenire da diverse fonti ambientali, tra cui il fumo di tabacco, i cani e le aziende agricole.\nIl rischio di asma, quindi, \u00e8 determinato sia da fattori genetici personali che dal livello di esposizione alle endotossine.\nFattori ambientali.\n\u00c8 costituita dalla produzione di anticorpi della classe delle IgE da parte delle plasmacellule che attivano principalmente mastociti in risposta a specifici allergeni che nel soggetto non affetto da atopia non inducono alcuna risposta da parte del sistema immunitario.\nLa maggior parte dei pazienti che ne soffrono presentano altre condizioni atopiche, principalmente rinite allergica e dermatite atopica.\nGli aeroallergeni che predispongono all'asma sono proteine, generalmente proteasi. Le pi\u00f9 comuni sono i pollini, forfora di cane e gatto, acari e roditori. Malgrado l'asmatico debba evitare l'esposizione agli allergeni, la mancata esposizione a essi da parte di pazienti non asmatici durante l'infanzia non riduce il rischio di sviluppare asma. L'esposizione precoce ad alcuni allergeni pu\u00f2 invece indurre tolleranza che a sua volta esercita un ruolo protettivo nei confronti dello sviluppo di atopia. Pur essendo il fattore pi\u00f9 importante non \u00e8 certamente l'unico dato che l'atopia, presente nel 40-50% della popolazione, non basta da sola a giustificare il 4% della popolazione mondiale affetta da asma.\nLa teoria dell'igiene.\nAnche l'igiene, quando eccessiva, pu\u00f2 essere un fattore di rischio. La mancata esposizione a infezioni batteriche, virali e parassitarie, a endotossine e allergeni nell'infanzia sembra favorire risposte immunitarie di tipo TH2 perch\u00e9 conserva queste cellule; in caso contrario tende a essere dominante una risposta di tipo TH1. Per questo motivo i bambini cresciuti in ambienti fortemente urbanizzati tendono a essere pi\u00f9 soggetti ad asma e allergie rispetto a coloro che hanno passato l'infanzia in aree poco urbanizzate.\nAlimentazione.\nL'alimentazione \u00e8 un fattore di rischio discusso e controverso. Diete povere di antiossidanti come vitamine (gruppo B e C in particolare), oligoelementi (selenio, zinco, magnesio) e acidi grassi polinsaturi omega-3 sono correlate a un maggior rischio di sviluppare asma, cos\u00ec come l'eccessivo consumo di sodio e di omega-6.\nComorbidit\u00e0.\nUna triade composta da eczema atopico, rinite allergica e asma prende il nome di atopia. Il pi\u00f9 forte fattore di rischio per lo sviluppo dell'asma \u00e8 una storia di malattia atopica. L'asma, infatti, si verifica a una velocit\u00e0 molto maggiore in coloro che hanno o un eczema o la rinite allergica.\nL'asma \u00e8 stato associato con la sindrome di Churg-Strauss, una malattia autoimmune che comporta vasculite. Gli individui con alcuni tipi di orticaria possono presentare anche i sintomi di asma.\nVi \u00e8 una correlazione tra l'obesit\u00e0 e il rischio di incorrere in attacchi di asma. Diversi fattori possono essere in gioco, compresa la ridotta funzione respiratoria causata dall'accumulo di grasso e il fatto che il tessuto adiposo porti a uno stato pro-infiammatorio.\nLe infezioni sono spesso responsabili di riacutizzazioni asmatiche, ma non \u00e8 chiaro se abbiano un ruolo nella sua eziologia. Gli agenti infettivi ritenuti possibili responsabili dello sviluppo d'asma grave sono batteri del genere \"Chlamydia\" e \"Mycoplasma\" e il virus respiratorio sinciziale. Tra gli agenti chimici, il disocianato toluene e l'anidride trimetilica.\nFarmaci.\nFarmaci beta-bloccanti come il propranololo possono scatenare l'asma in coloro che ne sono sensibili. Cardioselettivi beta-bloccanti, tuttavia, sembrano sicuri nei pazienti con malattia lieve o moderata. Altri farmaci che possono causare problemi sono quelli appartenenti alle famiglie degli ASA, dei FANS e degli ACE-inibitori.\nPatogenesi.\nL'asma pu\u00f2 essere una conseguenza della sindrome rinobronchiale delle alte vie aeree. La principale alterazione fisiopatologica che determina lo stato funzionale e la sintomatologia del paziente asmatico \u00e8 la riduzione del calibro delle vie aeree indotta da sei meccanismi fondamentali:\nMeccanismi allergici.\nQuando un allergene viene inalato, induce nei bronchi una serie di reazioni in sequenza che alla fine producono la crisi asmatica.\nNel caso l'antigene venga inalato per la prima volta, viene fagocitato e digerito dalle cellule presentanti l'antigene (come i macrofagi), allo scopo di esporne alla propria superficie alcune piccole parti (i peptidi). Tramite questa presentazione gli antigeni diventano riconoscibili dai linfociti T, che una volta attivati producono sostanze che attivano i linfociti B, i quali producono anticorpi contro l'allergene, chiamati IgE, che si legano ai mastociti.\nArrivati a questa fase, il futuro malato non si accorge ancora di nulla, per\u00f2 l'organismo \u00e8 ora attrezzato a rispondere veementemente nel caso di un'altra esposizione all'allergene. Nel momento in cui altri allergeni uguali vengano inalati una seconda volta, il sistema immunitario attiva i mastociti, che liberano i mediatori dell'allergia, tra i quali l'istamina, che agisce da broncocostrittore (induce i broncospasmi); parallelamente agisce sui capillari inducendoli a liberare liquido nel tessuto circostante, che quindi si rigonfia restringendo il bronchiolo. Inoltre vengono prodotte altre sostanze, quali le proteine basiche, che possono danneggiare l'epitelio bronchiale.\nLo spasmo bronchiale a questo punto \u00e8 pronto a manifestarsi, e la malattia pu\u00f2 divenire cronica nel caso di un accumulo continuo dei mediatori dell'infiammazione.\nEsacerbazione dell'asma.\nAlcuni individui presentano asma stabile per settimane o mesi e poi improvvisamente sviluppano un episodio di asma acuto. Individui diversi reagiscono in modo diverso a diversi fattori. La maggior parte delle persone sviluppano grave esacerbazione per via di un certo numero di agenti scatenanti.\nGli agenti che possono portare alla riacutizzazione dell'asma includono: polvere, peli di animali (in particolare di gatto e cane), allergeni, scarafaggi e muffa. I profumi sono una causa comune negli attacchi acuti nelle donne e nei bambini. Le infezioni sia virali che batteriche del tratto respiratorio superiore possono peggiorare la malattia. Lo stress psicologico pu\u00f2 peggiorarne i sintomi: si pensa che lo stress alteri il sistema immunitario e quindi aumenta la risposta infiammatoria delle vie aeree agli allergeni e agli irritanti.\nAnatomia patologica.\nLe alterazioni anatomo-patologiche in corso di asma bronchiale possono essere cos\u00ec riassunte:\nClinica.\nLa diagnosi dell'asma bronchiale non presenta difficolt\u00e0 qualora si presenti nella sua forma pi\u00f9 caratteristica di broncospasmo + dispnea espiratoria (anche se vanno comunque tenute in considerazioni patologie che presentano medesime caratteristiche asmatiformi del quadro clinico quali la broncopneumopatia cronica ostruttiva o BPCO e lo scompenso cardiaco).\nNel caso non si presenti con questa forma caratteristica ma con tosse stizzosa o dispnea dopo sforzo \u00e8 necessario andare a cercare l'asma anche se le prove funzionali respiratorie basali sono normali.\nSegni e sintomi.\nL'asma \u00e8 caratterizzato da episodi ricorrenti di respiro sibilante, dispnea, senso di costrizione toracica e tosse. L'espettorato pu\u00f2 essere prodotto dai polmoni da tosse, ma risulta spesso difficile da alleviare. Durante il recupero da un attacco, pu\u00f2 apparire \"pus\" come causa di alti livelli di globuli bianchi chiamati eosinofili. Solitamente i sintomi tendono a peggiorare di notte e alla mattina presto. Alcune persone asmatiche sperimentano i tipici sintomi in risposta a determinati fattori causali, mentre altre possono presentarli in modo persistente.\nEsami di laboratorio e strumentali.\nL'esame fondamentale per lo studio dell'asma \u00e8 la spirometria, che consiste nel soffiare in uno strumento (spirometro) che misura sia la quantit\u00e0 di aria emessa sia la velocit\u00e0 con cui viene emessa, e fornisce informazioni sullo stato di ostruzione delle vie aeree. Un test semplice quanto importante \u00e8 il cosiddetto \"test di reversibilit\u00e0\", eseguibile nei pazienti in cui la spirometria abbia evidenziato la presenza di ostruzione bronchiale. Il test consiste nell'eseguire due spirometrie, di cui una prima e una dopo la somministrazione di un farmaco broncodilatatore spray. Negli asmatici tale somministrazione provoca una broncodilatazione significativa che consente la diagnosi.\nNei soggetti con spirometria nella norma (la maggior parte degli asmatici in periodo intercritico) la diagnosi pu\u00f2 essere posta identificando l'iperreattivit\u00e0 bronchiale mediante test alla metacolina. L'esame consiste nell'esecuzione di una spirometria basale e successivamente varie altre spirometria dopo inalazione di concentrazioni crescenti di metacolina (sostanza broncocostrittrice). Nei soggetti asmatici il test \u00e8 in grado di determinare una broncostenosi che invece non si verifica nei soggetti normali. Il monitoraggio giornaliero della malattia pu\u00f2 essere eseguito mediante misurazione del picco di flusso (misurazione approssimativa ma praticabile dal paziente stesso, munito di un semplice strumento). In caso di patologia asmatica mostrer\u00e0 un aumento del \"morning gap\" ovvero una riduzione dei valori mattutini pi\u00f9 consistente che nelle persone sane.\nInfine, si pu\u00f2 eseguire il test di stimolazione bronchiale \"specifico\" per le patologie professionali.\nDiagnosi differenziale.\nFrequentemente si usa nel linguaggio comune la parola asma per indicare una malattia che provochi difficolt\u00e0 respiratoria. In realt\u00e0 le patologie in grado di provocare dispnea (appunto la difficolt\u00e0 respiratoria) sono molte e non interessano sempre il polmone o i bronchi. Quando si indaga su malattie che provocano sintomi simili (in questo caso la dispnea) si parla quindi di diagnosi differenziale.\nLa diagnosi differenziale per l'asma va quindi posta con:\nVi sono poi altre malattie che possono provocare alterazione della respirazione che non hanno nulla a che fare con l'asma quali: diabete scompensato, insufficienza renale scompensata, intossicazioni, lesioni cerebrali ecc.\nTrattamento.\nNon esistono cure capaci di guarire definitivamente l'asma, ma \u00e8 possibile gestire i sintomi garantendo a chi ne soffre una vita del tutto normale. Per ottenere ci\u00f2 \u00e8 necessario studiare delle soluzioni personalizzate per monitorare e trattare la condizione, come ridurre l'esposizione agli allergeni, eseguire test per valutare la gravit\u00e0 dei sintomi e ricorrere all'uso di farmaci. Il piano di trattamento deve essere elaborato e rivisto in base ai cambiamenti nei sintomi.\nIl trattamento pi\u00f9 efficace per l'asma pu\u00f2 essere determinato dopo aver identificato i fattori scatenanti, come il fumo di sigaretta, la presenza di animali domestici o l'assunzione di particolari sostanze, ed eliminando quindi l'esposizione ad essi. Se ci\u00f2 non fosse sufficiente, si consiglia l'uso di farmaci selezionati in base alla gravit\u00e0 della malattia e alla frequenza dei sintomi. Farmaci specifici per l'asma sono classificati in categorie ad azione rapida e prolungata.\nI broncodilatatori sono consigliati per fornire un sollievo a breve termine dai sintomi. In coloro che sperimentano attacchi occasionali, non \u00e8 necessario alcun altro farmaco. Se una forma lieve della condizione \u00e8, tuttavia, persistente (pi\u00f9 di due attacchi a settimana), pu\u00f2 essere necessario assumere corticosteroidi a basso dosaggio per via inalatoria o, in alternativa, si consiglia un antagonista dei leucotrieni orale o uno stabilizzatore dei mastociti. Per coloro che hanno attacchi quotidiani, solitamente si prescrive una dose maggiore di corticosteroidi per via inalatoria. In caso di una esacerbazione da moderata o grave, i corticosteroidi orali sono aggiunti a questi trattamenti.\nNei casi di asma allergico e non controllato dalla terapia farmacologica di fondo combinata con steroidi e broncodilatatori, la cura si basa su farmaci biologici come omalizumab oppure a monte degli anticorpi IgE come inibitori delle citochine proinfiammatorie.\nModifica dello stile di vita.\nEvitare l'esposizione ai fattori scatenanti \u00e8 una componente fondamentale per migliorare il controllo dell'asma e prevenire gli attacchi. I fattori scatenanti pi\u00f9 comuni includono gli allergeni, il fumo (tabacco e altri), l'inquinamento atmosferico, i beta-bloccanti non selettivi e gli alimenti contenenti solfiti. Il fumo di sigaretta e il fumo passivo possono ridurre l'efficacia dei farmaci come i corticosteroidi. Le leggi che limitano il fumo possono far diminuire il numero di persone ricoverate per asma. Le misure di controllo della polvere, tra cui la filtrazione dell'aria, l'utilizzo di sostanze chimiche in grado di uccidere gli acari, l'uso di aspirapolvere, fodere per materassi e altri metodi non hanno un particolare effetto benefico sui sintomi dell'asma. In generale, l'esercizio fisico \u00e8 utile nelle persone con asma stabile.\nTrattamento farmacologico.\nAttualmente si ottengono ottimi risultati facendo assumere al paziente con regolarit\u00e0 dei farmaci in via aerosolica spray o in forma di polvere inalatoria in modo da arginare l'infiammazione cronica per evitare che non degeneri, e arginare il broncospasmo, \"allargando\" i bronchi quando questi tenderebbero a restringersi. In ogni caso \u00e8 lo specialista a decidere caso per caso quali farmaci prediligere, mentre l'asmatico deve essere sempre cosciente dei farmaci che assume e, secondo le indicazione del medico, sapere come e quando variarne il dosaggio.\nAntinfiammatori.\nPer contenere nei limiti della normalit\u00e0 lo stato di infiammazione delle vie aeree, e di conseguenza non incorrere nella accentuazione dell'\"iperreattivit\u00e0 bronchiale\", \u00e8 consigliata l'assunzione in via continuativa di prodotti antinfiammatori.\nI corticosteroidi, farmaci derivati o a base di cortisone, inibiscono tempestivamente il rilascio dei fattori endogeni responsabili del processo infiammatorio. Alcuni tra gli steroidi inalatori pi\u00f9 diffusi per la terapia inalatoria dell'asma sono il beclometasone, la budesonide, la flunisolide, il fluticasone. Lo steroide inalatorio \u00e8 il cardine della terapia dell'asma. Gli steroidi inalatori sono solo minimamente assorbiti a livello ematico e quindi non sono gravati dagli effetti collaterali dei farmaci steroidei a somministrazione sistemica (ovvero assunti per orale, intramuscolare o endovenosa). Un evento avverso possibile in corso di terapia con steroidi inalatori \u00e8 la comparsa di candidosi orale (una micosi) che pu\u00f2 essere facilmente evitata lavandosi i denti dopo l'inalazione del farmaco. Altro possibile effetto collaterale \u00e8 la disfonia (modificazione del tono della voce) che in genere regredisce riducendo la dose del farmaco.\nI farmaci antinfiammatori non steroidei possono in alcuni soggetti predisposti causare broncocostrizione, ma in linea di massima possono essere assunti con sicurezza dalla maggior parte degli asmatici. Sono comunque inutili come terapia specifica dell'asma.\nUna categoria di farmaci ad azione antinfiammatoria particolare sono gli antileucotrienici. Tali farmaci al momento sono disponibili solo per via orale. Sono utilizzati specificatamente per l'asma da esercizio fisico o per l'asma da aspirina e, se assunti in associazione allo steroide inalatorio, consentono di ridurre i dosaggi dello stesso.\nBroncodilatatori.\nI farmaci broncodilatatori si differenziano sulla base della velocit\u00e0 con cui cominciano a funzionare. I broncodilalatori a lunga durata di azione, conosciuti anche con l'acronimo inglese LABA (quali formoterolo, indacaterolo, clembuterolo, salmeterolo e altri), hanno un'azione prolungata (circa 12 ore). Tra questi il formoterolo presenta anche una rapida insorgenza di azione a differenza del salmeterolo. Sono farmaci di fondo da affiancare allo steroide inalatorio in caso l'asma non sia adeguatamente controllato. Si tratta di farmaci sicuri se somministrati in associazione allo steroide inalatorio, di contro non devono mai essere somministrati come monoterapia in assenza di terapia steroidea (potenziali effetti avversi fatali). Tra gli effetti collaterali pi\u00f9 comuni si ricordano i tremori delle mani, i crampi muscolari e la tachicardia.\nIn caso di crisi, invece, il soggetto pu\u00f2 ricorrere a un'altra categoria di farmaci chiamati broncodilatatori a breve durata di azione (SABA), tra i quali il pi\u00f9 comune \u00e8 il salbutamolo; essi, come suggerisce il nome, dilatano le vie bronchiali qualora un episodio di asma le abbia fatte occludere. Va sottolineato che tali farmaci, seppur molto importanti, sono atti solo al superamento della crisi acuta, poich\u00e9 non intervengono sui meccanismi che stanno alla base della malattia asmatica.\nFarmaci utilizzati meno comunemente sono gli anticolinergici e i teofilinici (sostanze naturali analoghe a teina e caffeina).\nVaccini antiallergici.\nNon appartengono alla categoria \"farmaci\" i cosiddetti \"vaccini antiallergici\" o, pi\u00f9 correttamente, immunoterapie specifiche. I vaccini antiallergici consistono nella somministrazione per un periodo di tempo prolungato (alcuni anni) di concentrazioni crescenti di allergeni (sostanza a cui il paziente asmatico \u00e8 allergico o \"sensibilizzato\") per determinare una tolleranza. Sono estremamente specifici (ogni vaccino funziona solo per un singolo allergene) e efficaci anche dopo anni dalla sospensione. A causa della loro specificit\u00e0 possono essere impiegati in modo utile solo in soggetti con un numero limitato di sensibilizzazioni allergiche (ad esempio \u00e8 inutile vaccinare un soggetto per le graminacee quando \u00e8 anche allergico alla polvere o a altri pollini).\nAttualmente possono essere somministrati per via sottocutanea o sublinguale. Entrambi i tipi di terapia sono efficaci; la terapia sottocutanea per\u00f2 deve essere somministrata da un medico specialista ed \u00e8 necessario un periodo di osservazione di almeno 30 minuti dopo l'inoculo a causa delle possibili (anche se rare) reazioni avverse anche gravi. La terapia sublinguale \u00e8 sostanzialmente priva di effetti collaterali, quindi viene autosomministrata dal paziente al proprio domicilio. I vaccini trovano indicazione solo nell'asma allergico, quando l'allergene causale sia stato ben identificato; non hanno nessuna azione diretta antinfiammatoria e non possono, pertanto, in nessun modo essere usati come sostituti dei farmaci precedentemente citati, che quindi dovranno essere assunti dall'asmatico anche durante la assunzione della immunoterapia specifica. Differente dai vaccini \u00e8 il trattamento con anticorpi anti-IgE. Si tratta di anticorpi creati in laboratorio diretti contro gli anticorpi mediatori dell'allergia (IgE). Si tratta di un tipo di terapia molto efficace ma anche estremamente costosa, che deve essere limitata a pazienti che non rispondono adeguatamente alle terapie convenzionali.\nPrognosi.\nLa prognosi per l'asma \u00e8 generalmente buona, soprattutto per i bambini che presentano una condizione lieve. La met\u00e0 dei casi di asma diagnosticati durante l'infanzia non avranno pi\u00f9 ricadute per almeno un decennio.\nLa mortalit\u00e0 \u00e8 diminuita nel corso degli ultimi decenni a causa di un migliore riconoscimento della malattia e a miglioramenti nella cura.\nA livello globale, nel 2004, l'asma ha provocato disabilit\u00e0 da moderata a grave in 19,4 milioni di persone (16 milioni delle quali nei Paesi a reddito medio-basso).\nNei pazienti che hanno sperimentato casi di asma si osserva un rimodellamento delle vie aeree, ma non si sa se ci\u00f2 rappresenti un danno o un beneficio.\nIl trattamento precoce con corticosteroidi sembra prevenire o migliorare il declino della funzionalit\u00e0 polmonare.\nPrevenzione.\nPer ridurre il rischio di sviluppare asma bronchiale o di andare incontro a esacerbazione della malattia \u00e8 importante evitare l'esposizione a fattori di rischio noti, adottando particolari misure igienico-comportamentali.\nTra queste, pu\u00f2 essere utile mantenere aerati gli ambienti chiusi e a temperature non superiori ai 22\u00a0\u00b0C e tassi di umidit\u00e0 non superiori al 50 %. Evitare la presenza e la proliferazione di acari \u00e8 altres\u00ec importante, cos\u00ec come prevenire la formazione di muffe, evitare l'esposizione agli inquinanti ambientali e non venire in contatto con il fumo attivo e passivo.&lt;ref name=\"Pharmamedix/Asma\" &gt;&lt;/ref&gt;"}
{"id": "1711340", "revid": "123324280", "url": "https://it.wikipedia.org/wiki?curid=1711340", "title": "Mila By Night", "text": "Dopo un esordio su diverse emittenti locali di Milano tra le quali, Radio Luna, Radio Montestella, Nova Radio, Station One, ottiene il suo successo grazie all'arrivo a Radio DeeJay. Lanciata da Claudio Cecchetto, deve il suo nome d'arte (Mila by Night) alla popolare trasmissione notturna di Radio Deejay che ha condotto a cavallo tra gli anni ottanta e novanta, che le ha regalato una grande popolarit\u00e0. Conduce inoltre programmi di successo per 4 anni consecutivi a Rai Radio 2, tra cui il Cammello di Radio 2 nella fascia del mattino, Tropical, un programma di musica latino americana, e la Storia dei Beatles in 70 puntate. Approda a RTL 102.5 per tornare alla conduzione notturna con \"Lupi Solitari\" da mezzanotte alle 2.00. Una breve parentesi a Radio Montecarlo. Dal 2005 \u00e8 una delle voci di Radio Italia nella fascia del mattino 9.00/12.00 che lascia alla fine del 2018. Attualmente \u00e8 in onda su RTL 102.5 BEST, una delle nuove radio DAB del Gruppo RTL 102.5.\nBiografia.\nGli esordi.\nHa avviato la sua carriera di speaker radiofonica alla fine degli anni settanta su Radio Porta Romana, originariamente situata nel retro del negozio Dischi Mariposa a Milano. Nel 1978 \u00e8 passata a Radio Milano Ticinese, conducendo nella fascia del tardo pomeriggio, per poi approdare nei primi anni ottanta a GBR International, dove ha collaborato con Daniele Sassi e Joe T Vannelli, e poi sul circuito Radio Luna, su Nova Radio e Radio Montestella.\nRadio Deejay: \"Mila by Night\".\nIl successo \u00e8 arrivato nel 1987, anno in cui \u00e8 passata a Radio Deejay, voluta da Claudio Cecchetto; inizialmente in onda nella fascia del primo mattino, nella trasmissione che precedeva quella di Gerry Scotti, dopo poco tempo \u00e8 stata collocata nella fascia notturna dell'emittente in virt\u00f9 delle sue caratteristiche vocali. La sua voce calda e sensuale, infatti, venne ritenuta adatta all'orario della tarda sera (da mezzanotte alle 2) da Cecchetto, che le cuc\u00ec addosso il personaggio di \"Mila by Night\", tratto dal titolo del programma da lei condotto, nome con il quale \u00e8 maggiormente conosciuta al grande pubblico e in seguito divenuto un marchio registrato.\nSi trattava di un talk show radiofonico che toccava gli argomenti della \"sfera dell'intimo\", divenuto un cult della radiofonia dei primi anni novanta, che le ha permesso di vincere nella categoria \"Voce della notte\" del \"Gran Premio della Radio Elektra\" organizzato dal settimanale \"Noi\" e da Maurizio Costanzo, nel dicembre 1993.\nIn quegli anni, oltre a \"Mila By Night\", ha realizzato anche \"Deejay Love Boat\", un programma radiofonico per far conoscere gli ascoltatori tra loro e creare nuove coppie ideali. Personaggio di punta dell'emittente, ha partecipato in quel periodo a numerose manifestazioni pubbliche legate ad eventi (Motor Show di Bologna, Salone della Musica di Torino, SMAU, Salone del Ciclo e Motociclo di Milano).\nNel novembre 1995 Radio Deejay ha vinto il \"Telegatto\" di platino, premio indetto dal settimanale \"Sorrisi e Canzoni TV\", per essere giunta al primo posto delle preferenze in tutte le categorie previste compresa \"La voce della notte\".\nStation One e Radio Italia.\nHa lasciato Radio Deejay nel 1996 per passare alla syndication \"Italiavera\", divenuta poi \"Station One\" nel corso del 1997; qui \u00e8 tornata alla conduzione in fascia giornaliera, abbandonando il palinsesto notturno. L'esperienza \u00e8 durata fino al 1998, quando ha collaborato con Rai Radio 2 come autrice e conduttrice del programma \"Domenica Tropical\", trasmissione riproposta anche nell'estate del 1999.\nPer Rai Radio 1 ha condotto un programma di variet\u00e0 sull'Europa dal titolo \"Alla fine della fiera\" in collaborazione con la Banda Osiris e il Trio Zanzibar. Nello stesso anno nasce una collaborazione per il circuito Fantastica con una piccola produzione per il programma di novit\u00e0 discografiche \"Turn Over\". Dal giugno 1999 ha collaborato con la sede regionale Rai Valle d'Aosta (Radio Due) per un nuovo programma dal titolo \"Voil\u00e0 La Vall\u00e8e\". Durante l'estate 2000 \u00e8 stata ancora una volta una delle voci di Rai Radio Due, curando \"Weekend del cammello di Radio Due\" , nella fascia dalle 6.00 alle 15.00 di sabato e domenica, insieme a Mauro Casciari. Nell'estate 2001, ancora una volta su Rai Radio Due, ha condotto nella fascia quotidiana del mezzogiorno \"The Beatles Story\", trasmissione dedicata alla popolare band The Beatles.\nSempre nell'estate 2001 \u00e8 tornata alla conduzione di una trasmissione in fascia notturna con \"Lupi solitari\", trasmissione quotidiana di RTL 102.5\nDal luglio 2001 conduce in diretta \"Lupi Solitari\", in onda da mezzanotte alle due (tutti i giorni eccetto il sabato) sul network RTL 102.5. Nello stesso periodo \u00e8 stata autrice televisiva per il canale satellitare digitale tematico Salutebenessere Channel del gruppo \"Il Sole 24 ORE\", ideando la rubrica \"Malati di Salute\" con la conduzione di Susanna Messaggio.\nDal settembre 2005 \u00e8 una delle voci di Radio Italia, dove ha condotto per diverse stagioni la trasmissione quotidiana del mattino, dalle nove a mezzogiorno. Dal settembre 2011 ha lasciato la fascia quotidiana per approdare al weekend, sempre allo stesso orario. Interrompe la sua collaborazione con Radio Italia nel 2017.\nDopo Radio Italia.\nTorna in radio dopo due anni nel novembre 2019. Questa volta \u00e8 su RTL 102.5 Best (canale tematico di RTL 102.5 diffuso tramite DAB e web), il venerd\u00ec e il sabato nella fascia 21-24 (18-21 a Marzo 2020)."}
{"id": "1711341", "revid": "339392", "url": "https://it.wikipedia.org/wiki?curid=1711341", "title": "Tekkyu Kayoh", "text": ""}
{"id": "1711347", "revid": "188116", "url": "https://it.wikipedia.org/wiki?curid=1711347", "title": "Orestiadi di Gibellina", "text": "Le Orestiadi sono un festival internazionale con manifestazioni, anche realizzate e autoprodotte, che vanno dalle rappresentazioni teatrali a quelle musicali, dalla pittura alla scultura, al cinema. Sono organizzate dalla \"Fondazione Orestiadi\" di Gibellina.\nStoria.\nSi svolgono ogni estate a Gibellina dal 1981, e sono state fondate dall'ex sindaco e senatore Ludovico Corrao, tra le iniziative per la rinascita culturale del territorio, dopo il Terremoto del Belice del 1968.\nLe rappresentazioni si tengono presso il Baglio Di Stefano o al \"Cretto di Burri\". Dal 1992 le Orestiadi sono affiancate dalla \"Fondazione Istituto di Alta Cultura Orestiadi\", di cui fanno parte anche la Regione Siciliana, la Provincia di Trapani e il Comune di Gibellina.\nLa Fondazione ha anche una sede presso il prestigioso \"Palazzo Bach Hamba\", nella Medina di Tunisi, con l'intento di sviluppare un dialogo tra le culture del Mediterraneo, ed \u00e8 patrocinata dal Ministero degli Affari Esteri e dalla Regione Siciliana. \nCorrao \u00e8 stato presidente della fondazione dal 1992 fino alla morte nel 2011. Dal 2015 il presidente \u00e8 Calogero Pumilia, Claudio Collov\u00e0 \u00e8 il direttore artistico, mentre il direttore Sezione \"Arti Visive\" \u00e8 Achille Bonito Oliva e della Sezione \"Poesia\" Francesca Corrao. La Fondazione \u00e8 stata editrice per alcuni anni della rivista culturale \"Labirinti\" diretta da Giovanni Ingoglia e distribuita da Feltrinelli. Alla rivista hanno dato il loro apporto intellettuali italiani ed europei.\nHanno organizzato eventi nelle 27 edizioni delle Orestiadi: Ignazio Buttitta, Janne Vibaek, Salvatore Nicosia, Tonino Cusumano, Fhatem Safieddine, Antonio Pasqualino, Franco Quadri, Enrico Stassi, Roberto And\u00f2, Ubaldo Mirabelli, Gianfranco Capitta, Franco Scaldati, Fulvio Abbate, Giuseppe Appella, Eva Di Stefano, Achille Bonito Oliva, Demetrio Paparoni, Francesco Agnello, Mario Messinis, Piero Violante, Paolo Scarnecchia, Marco Paolini.\nTra le rappresentazioni: \"\"Gibella dei martirio\", \"I Cuefuri\", \"Villa Eumenidi\", \"L'Oresteia\" di Emilio Isgr\u00f2 e \"Il mio giudice\"\" di Maria Pia Daniele.\nIl museo.\nNella sede della fondazione, nel baglio Di Stefano, \u00e8 stato istituito il \"Museo delle Trame Mediterranee\", diretto da Enzo Fiammetta, che raccoglie tessuti, ceramiche, costumi e gioielli in uso nel Mediterraneo. Nello stesso complesso sorge la \"Montagna di sale\", opera di Mimmo Paladino. Vi sono inoltre opere di Enzo Cucchi, Richard Long, Pietro Consagra, Alfredo Romano, Peter Briggs.\nPresidenti.\nQuesti i presidenti della fondazione succedutisi:"}
{"id": "1711354", "revid": "709565", "url": "https://it.wikipedia.org/wiki?curid=1711354", "title": "Harry Bosch", "text": "Il detective Hieronymus \"Harry\" Bosch \u00e8 un personaggio letterario creato da Michael Connelly, comparso per la prima volta nel romanzo del 1992, \"La memoria del topo\". \u00c8 il protagonista di una serie di romanzi che sono ambientati nello stesso anno della pubblicazione. Dal 2014, \u00e8 il protagonista della serie TV di Amazon Studios \"Bosch\", tratta dalla serie di romanzi.\n\u00c8 abbastanza noto tra i suoi colleghi, ha un passato da veterano nel Vietnam e lavora come detective della omicidi alla polizia di Los Angeles. Il suo nome completo gli \u00e8 stato dato dalla madre in onore dell'omonimo pittore del XV secolo.\nBiografia del personaggio.\nBackground.\nNato nel 1950, sua madre era una prostituta ad Hollywood, che venne uccisa nel 1961 quando Bosch aveva 11 anni. Suo padre, che incontr\u00f2 pi\u00f9 tardi nella sua vita, era un importante avvocato penalista. Ha passato la sua giovinezza con alcune famiglie adottive occasionali e in vari orfanotrofi e centri giovanili dove apprese dell'omicidio della madre. Successivamente Bosch scapp\u00f2 via e, appena maggiorenne, si arruol\u00f2 nell'esercito americano.\nIn Vietnam, Bosch, era un \"topo delle gallerie\" nella 25\u00aa divisione fanteria - un soldato specializzato il cui lavoro era di avventurarsi nel dedalo di gallerie utilizzate come caserme, ospedali e, in alcuni casi, obitori dai vietnamiti.\nCarriera nella polizia.\nDopo essere tornato dal Vietnam entra a far parte della LAPD e nei libri lo troviamo con il grado di Detective III (una posizione che include i ruoli di investigatore e di supervisore ed equivale al ruolo di Sergente).\nDurante i suoi anni al LAPD, Bosch lavora nella prestigiosa Divisione Rapine-Omicidi (RHD) per cinque anni, ma viene sbattuto fuori da una investigazione degli Affari Interni che lo trova coinvolto nell'omicidio di un sospetto che viene poi collegato all'omicidio di nove persone. Dopo l'investigazione degli Affari Interni, Bosch viene spedito alla Divisione Omicidi di Hollywood come detective. Ad un certo punto, Bosch lascia il LAPD e lavora come investigatore privato per tre anni. Dopo questo periodo decide di tornare al LAPD e viene assegnato alla fittizia unit\u00e0 Casi Aperti-Irrisolti, una squadra che lavora ai cosiddetti cold case. Bosch si trasferisce dall'unit\u00e0 Casi Aperti-Irrisolti alla Divisione Omicidi Speciali dopo il romanzo La ragazza di polvere.\nDurante la permanenza al LAPD, Bosch lavora con Jerry Edgar, Frankie Sheehan alla Divisione Omicidi di Hollywood (il suo partner al RHD, successivamente assassinato), Kizmin 'Kiz' Rider e altri membri alla Divisione Omicidi di Hollywood.\nNe \"La ragazza di polvere\", Bosch ha ancora una volta come partner Rider, mentre Edgar rimane alla divisione Omicidi di Hollywood. Bosch rimane partner di Rider fino al suo trasferimento all'ufficio del capo dopo essere stata ferita nel romanzo Il cerchio del lupo.\nEcco, in maniera cronologica, la sua carriera nella polizia:\nTra i passaggi da una \"sezione investigativa\" all'altra abbiamo degli anni in cui Bosch non fa effettivamente parte della polizia. Ci\u00f2 succede, per esempio, in uno dei tanti anni passati alla Divisione Omicidi di Hollywood, quando il detective viene temporaneamente sospeso dal servizio. Inoltre, per circa un paio di anni, Bosch non lavora pi\u00f9 presso il LAPD ma lavora privatamente come investigatore. Questo allontanamento avviene prima di approdare all'Unit\u00e0 casi Aperti-Irrisolti. Infine, dopo il definitivo pensionamento dal LAPD, lavora come detective part time presso il SFPD di San Fernando, che \u00e8 poi costretto ad abbandonare definitivamente per motivi disciplinari.\nCaratteristiche personali.\nIn tutti i libri, Bosch vive in una casa in pendenza sulla strada Woodrow Wilson sulle colline di Hollywood. I soldi utilizzati da Bosch per la costruzione della casa provengono dalla produzione di una miniserie TV in cui un attore (l'immaginario Dan Lacey) interpreta il ruolo di Bosch in un caso al quale il detective ha lavorato in passato e che coinvolge un serial killer; per la realizzazione di questa serie Bosch ha anche fornito la consulenza tecnica come esperto del LAPD. La sua casa, danneggiata durante il terremoto Northridge poco prima del libro L'ombra del coyote, \u00e8 stata demolita e ricostruita sempre sulla stessa strada, di fronte alla valle.\nLe donne.\nBosch ha un'intensa vita amorosa; ha avuto relazioni con colleghe poliziotto e con civili, solitamente si interessa di una sola donna per libro. Bosch ha anche una figlia, Maddie. Le figure femminili maggiormente presenti nella vita del detective sono due:\nLa prima la si trova soprattutto nei primi romanzi con Bosch protagonista. Bosch conosce invece Rachel Walling durante un'indagine nella quale collaborano (nel libro \"Il poeta \u00e8 tornato\").\nI partner.\nBosch ha lavorato con vari detective e/o agenti, ma i partner principali sono:\nCaratteristiche fisiche ed esperienze.\nIl motto personale di Bosch \u00e8: \"Tutti contano o non conta nessuno\". \u00c8 il suo pi\u00f9 importante tratto distintivo, descrive la sua motivazione a trovare la verit\u00e0 in ogni caso, non importa quali saranno le conseguenze n\u00e9 la natura delle vittime.\nAlcune delle caratteristiche pi\u00f9 significative di Bosch che allo stesso tempo definiscono il personaggio sono:\nTelevisione.\nDal 2014 \u00e8 iniziata la produzione di una serie televisiva, \"Bosch\", basata sui romanzi con protagonista Harry Bosch, interpretato da Titus Welliver."}
{"id": "1711355", "revid": "401052", "url": "https://it.wikipedia.org/wiki?curid=1711355", "title": "Glienicke/Nordbahn", "text": "Glienicke/Nordbahn \u00e8 un comune di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nStoria.\nDal 1961 al 1989 il tratto di territorio comunale che confinava con Berlino fu diviso dal \"Muro\", in quanto lambiva Berlino Ovest.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons.."}
{"id": "1711356", "revid": "6391", "url": "https://it.wikipedia.org/wiki?curid=1711356", "title": "Roy Lindell", "text": ""}
{"id": "1711357", "revid": "6391", "url": "https://it.wikipedia.org/wiki?curid=1711357", "title": "Eleanor Wish", "text": ""}
{"id": "1711359", "revid": "287204", "url": "https://it.wikipedia.org/wiki?curid=1711359", "title": "Associazione Calcio Sangiustese", "text": "L'Associazione Calcio Sangiustese \u00e8 una societ\u00e0 calcistica italiana che rappresenta la cittadina di Monte San Giusto, in provincia di Macerata. Milita attualmente in Eccellenza.\nHa conseguito per la prima volta nella sua storia la promozione Serie C2 il 4 maggio 2008, terminando al primo posto il girone F del campionato di Serie D.\nLa forza di questa squadra \u00e8 nelle sue giovanili (in particolare Juniores) che disputano, anche vittoriosamente, i tornei giovanili nazionali.\nIl 16 luglio 2010 la societ\u00e0 fu esclusa dalla Lega Pro. Il 3 agosto 2010, dopo i provvedimenti del Consiglio Federale e la conferma della Corte di Giustizia del CONI, giunse anche la bocciatura dal T.A.R. del Lazio, con la conferma dell'esclusione dai campionati professionistici.\nStoria.\nLa societ\u00e0 nasce nel 1957 per volont\u00e0 di alcuni appassionati locali, stanchi di dover raggiungere le cittadine limitrofe per poter vedere il calcio. Nel 1976 la promozione nel campionato di Prima Categoria, arrivata vincendo uno spareggio contro la Settempeda, con una formazione fatta quasi interamente di giocatori sangiustesi. Gi\u00e0 allora, nella fila dirigenziale si faceva apprezzare Antonio Pantanetti, oggi patron e artefice di ogni fortuna del sodalizio rossobl\u00f9. Nei primi anni ottanta l'approdo al campionato di Promozione, che la vedr\u00e0 protagonista per pi\u00f9 di un decennio, sfiorando in due occasioni (persi gli spareggi con Cingoli e Urbino) il grande salto in Serie D. Indimenticabilile stegioni nelle quali sulla panchina della Sangiustese si avvicendarono i mitici Beppe Rega, Piero Gambogi e Fioranelli, e in rosa figuravano atleti che segnarono la storia del calcio dilettantistico di quei tempi: Fausto Curzi, a tutt'oggi il bomber pi\u00f9 prolifico del calcio maceratese (oltre 300 gol in carriera), Gianni Palini, Osvaldo Ciocci, Germano Ciucci, Massimo Ricci, Massimo Paolucci. La squadra disputa fino alla met\u00e0 degli anni novanta tutti campionati inferiori o pari alla Promozione.\nNegli anni novanta, con la nascita del nuovo campionato di Eccellenza, la Sangiustese sale di categoria, e con il fermano Beppe Malloni e il bomber De Filippo Roberto che ha portato in Serie D, nella stagione 2001-2002, terminando la regular season seconda dietro la Truentina di Castel di Lama, e aggiudicandosi poi gli spareggi promozione giocati rispettivamente contro i sardi del Monteponi Iglesias (2-1, 3-0) e i toscani del Forcoli (1-0, 1-1). Dalla stagione 2002-2003 \u00e8 protagonista con successo nel campionato di Serie D, che l'ha vista sempre conquistare la salvezza senza dover passare per i play-out.\nNella stagione 2003-2004 vince i play-off per la promozione, utili per\u00f2 soltanto a stilare una graduatoria per un eventuale ripescaggio in Serie C2, che non arriva per vari problemi e in particolare per le carenze relative all'impianto sportivo. La porta del calcio professionistico, si spalanca in ogni caso nella stagione 2007-2008, quando all'ultima giornata di campionato (4 maggio) supera il 2-0, conquistando i 3 punti necessari a sorpassare in extremis la Renato Curi Angolana, bloccata clamorosamente in casa sullo 0-0 dalla Maceratese. Nella stagione 2008-2009 gioca nella Lega Pro Seconda Divisione girone B, nonostante le partite casalinghe sono state giocate al \"Bruno Recchioni\" di Fermo vista l'impossibilit\u00e0 di disputarle al \"Comunale-Villa San Filippo\" di Monte San Giusto, la neopromossa Sangiustese disputer\u00e0 un discreto campionato piazzandosi al 10\u00ba posto a 15 punti dalla zona Play Off.\nNel novembre 2009 Fabrizio Corona diventa presidente onorario. L'accordo \u00e8 stato raggiunto a Porto San Giorgio con il patron Antonio Pantanetti. Il 10 dicembre 2009 il nuovo presidente onorario \u00e8 stato condannato dalla quinta sezione penale del tribunale di Milano a 3 anni e 8 mesi di reclusione per tentata estorsione. La stagione termina con una nuova salvezza, ma i problemi giungono in estate quando la federazione respinge la fidejussione presentata dalla squadra rossobl\u00f9, che cos\u00ec viene esclusa dal professionismo. Si riparte in Eccellenza, ma la squadra composta quasi interamente da giovani del vivaio non riesce a mantenere la categoria, concludendo in zona retrocessione un campionato difficile sotto tutti gli aspetti. Una nuova mazzata giunge nell'estate 2011 quando la Sangiustese non viene iscritta al campionato di Promozione, allorch\u00e9 il Villa 2003, seconda squadra cittadina, decide di mutare il suo nome in Montesangiusto, catalizzando l'attenzione della citt\u00e0 su questa nuova squadra. Il primo anno vede la vittoria del campionato di Seconda Categoria. La stagione successiva in Prima Categoria \u00e8 pi\u00f9 complicata e si conclude con un 4\u00ba posto che non d\u00e0 accesso ai play-off a causa dell'elevato distacco di punti nei confronti delle dirette rivali. Ma in estate arriva il ripescaggio in Promozione. Nel 2013-2014 la squadra lotta ai piani alti del girone meridionale marchigiano e conclude la stagione centrando i play-off per la promozione in Eccellenza dove viene eliminata dal Porto Sant'Elpidio. Nuovamente sotto il cocente sole estivo avvengono cambiamenti per la squadra rossobl\u00f9: infatti l'estate 2014 porta in dote il cambio di denominazione in Sangiustese 1957, riportando quindi in vita il nome storico del club. I rossobl\u00f9 vincono i playoff del proprio girone ma si arrendono all'ultimo ostacolo contro la Pergolese, vincitrice dei playoff dell'altro girone. Il quarto tentativo \u00e8 pi\u00f9 fortunato e si chiude con la vittoria del campionato. Nel 2016-2017 arriva la seconda promozione consecutiva con la vittoria del campionato di Eccellenza ottenuta a sorpresa e in largo anticipo.\nStatistiche e record.\nPartecipazione ai campionati.\nLe partecipazioni ai campionati sono conteggiate a partire dal 1971."}
{"id": "1711361", "revid": "6923", "url": "https://it.wikipedia.org/wiki?curid=1711361", "title": "Carmichael (California)", "text": "Carmichael \u00e8 un \"census-designated place\" (CDP) della contea di Sacramento in California, negli Stati Uniti. \u00c8 un sobborgo nell'area metropolitana della Greater Sacramento. La popolazione era di abitanti al censimento del 2010.\nGeografia fisica.\nSecondo l'Ufficio del censimento degli Stati Uniti, ha una superficie totale di .\nStoria.\nDaniel W. Carmichael (nato nel 1867) si trasfer\u00ec in California nel 1885. Nel 1909, svilupp\u00f2 la Carmichael Colony No. I, di quello che un tempo faceva parte della concessione terriera messicana del Rancho San Juan. Successivamente acquist\u00f2 altri , precedentemente parte della concessione terriera messicana del Rancho Del Paso, che chiam\u00f2 Carmichael Colony No. 2. Confinava con la prima colonia a est e Walnut Avenue a ovest; il confine meridionale era Arden Way con Sutter Avenue a nord.\nSociet\u00e0.\nEvoluzione demografica.\nSecondo il censimento del 2010, la popolazione era di abitanti."}
{"id": "1711373", "revid": "1549725", "url": "https://it.wikipedia.org/wiki?curid=1711373", "title": "Fagliazione", "text": "La fagliazione \u00e8 il processo di rotture delle rocce della crosta terrestre lungo determinati piani di frattura chiamati faglie. \u00c8 proprio durante questo processo che si originano e si sviluppano le faglie stesse e con esse i terremoti, ovvero durante lo scorrimento dei due blocchi al tetto (hangingwall) ed al letto (footwall) della faglia, a causa del grande attrito generato. \nL'energia rilasciata sotto forma di onde elastiche \u00e8 proporzionale alla superficie di rottura e all'entit\u00e0 dello scorrimento (rigetto) e determina la grandezza o (magnitudo) del terremoto. Quando la rottura giunge sino alla superficie terrestre si parla di fagliazione superficiale (surface faulting). \nLa materia che studia la successione di eventi di fagliazione nel corso dei tempi passati \u00e8 la paleosismologia, che fornisce informazioni importanti soprattutto nei paesi e luoghi privi di un valido catalogo storico dei terremoti ed \u00e8 utile per valutare la pericolosit\u00e0 sismica di una regione."}
{"id": "1711375", "revid": "117430518", "url": "https://it.wikipedia.org/wiki?curid=1711375", "title": "Disobbedienza civile (saggio)", "text": "Disobbedienza civile (\"Civil Disobedience\") \u00e8 il titolo di un saggio di Henry David Thoreau.\nPresentato per la prima volta nel 1848 e pubblicato nel 1849 all'interno dell'Aesthetic Papers di Elizabeth Peabody con il titolo di \"Resistenza al governo civile\" (\"Resistance to Civil Government\"). Divent\u00f2 famoso con il titolo di \"Civil disobedience\" solo dopo la morte dell'autore.\nContenuti.\nIn questo saggio Thoreau condanna apertamente le scelte del governo statunitense, in particolare la permissione della schiavit\u00f9 e la guerra espansionistica contro il Messico; per questi motivi egli si rifiut\u00f2 di pagare le tasse, tentando di boicottare la politica del governo e di non contribuire al rafforzamento dello schiavismo nel Sud, ma presto venne incarcerato (solo per una notte, poich\u00e9 probabilmente una sua zia pag\u00f2 per lui la tassa in questione). Proprio da quest'esperienza nasce \"Disobbedienza civile\", in cui egli spiega i motivi del suo arresto ingiusto, sostenendo che \u00e8 ammissibile non rispettare le leggi quando esse vanno contro la coscienza e i diritti dell'uomo; Thoreau fonda cos\u00ec i primi movimenti di protesta e resistenza nonviolenta, che verranno successivamente rappresentati da Martin Luther King e Gandhi.\nQuando infatti Thoreau scrive che \u00e8 necessario disubbidire a leggi ingiuste, o perlomeno attuare una sorta di \"resistenza\" a esse, egli non pensa a una rivolta violenta, a una rivoluzione armata, ma semplicemente a una non collaborazione col governo che le ha imposte.\nUna delle idee principali del saggio \u00e8 che qualsiasi forma di governo limita drasticamente la singolarit\u00e0 di ogni individuo, perch\u00e9 significa far decidere ci\u00f2 che \u00e8 giusto e ci\u00f2 che \u00e8 sbagliato unicamente a coloro che sono al potere, non tenendo conto del parere e delle esigenze del popolo; la legge non rende perci\u00f2 l'uomo giusto, lo rende anzi ingiusto quando egli, fedele ai suoi valori ed alla sua libert\u00e0, non la rispetta. Pi\u00f9 che \"il governo migliore \u00e8 quello che governa meno\", Thoreau sostiene quindi l'idea che \"il governo migliore \u00e8 quello che non governa affatto\".\nCon \"Disobbedienza civile\" non possiamo per\u00f2 considerare Thoreau propriamente un anarchico: l'aspirazione che viene enunciata non \u00e8 quella dell'immediata abolizione del governo quanto l'immediata istituzione di un governo migliore nell'attesa che gli uomini siano pronti per l'assenza di esso."}
{"id": "1711380", "revid": "767487", "url": "https://it.wikipedia.org/wiki?curid=1711380", "title": "Peggy Lee", "text": "Fra i suoi cavalli di battaglia figurano \"The Girl from Ipanema\" (\"Garota de Ipanema\"), la \"cover\" di \"Fever\" del 1958 per la Capitol premiata nel 1998 con il Grammy Hall of Fame Award, \"White Christmas\", \"A Doodlin' Song\" (contenuta nel CD , dalla trasmissione televisiva \"Weeds\"), \"Somebody Else Is Taking My Place\", \"Ma\u00f1ana (Is Soon Enough for Me)\" e \"Is That All There Is?\". Quest'ultimo brano del 1969 le ha fruttato nel 1970 un Grammy Award alla miglior interpretazione vocale femminile pop ed il Grammy Hall of Fame Award 1999. Un \"medley\" di sue canzoni \u00e8 stato inserito nel \"reality show\" \"\".\nFrank Sinatra ha detto di lei:\n\"Crooner\" riconosciuta, \u00e8 stata una stella di prima grandezza nel firmamento della musica jazz e blues, al pari di alcuni dei suoi cantanti preferiti: Ella Fitzgerald, Judy Garland, Dean Martin, Bing Crosby, Nat King Cole e Louis Armstrong.\nNel 1995 ha vinto il Grammy Award alla carriera e il suo nome \u00e8 iscritto fra quello delle celebrit\u00e0 della Hollywood Walk of Fame.\nCarriera.\nLee venne lanciata da Benny Goodman, grazie al quale interpret\u00f2 anche brani di successo del repertorio pop, influenzando molti cantanti del XX secolo, da Paul McCartney a Bette Midler, da Madonna a k.d. lang ed Elvis Costello, fino a Dusty Springfield, Dr. John ed altri.\nGi\u00e0 artista affermata al nightclub Copacabana, ha inciso in carriera circa seicento canzoni contenute in una sessantina di album. Tra i suoi successi del repertorio jazz si ricordano anche \"I'm A Woman\", \"Lover\", \"Pass Me By\", \"Where or When\", \"The Way You Look Tonight\", \"I'm Gonna Go Fishin\"' e \"Big Spender\".\nIn teatro a Broadway \u00e8 stato rappresentato un \"musical\" intitolato \"Peg\", dedicato alla sua vita.\nBiografia.\nNata in una famiglia originaria della Scandinavia, era la minore di sette fratelli. Trov\u00f2 nella musica una via di fuga da una vita familiare non facile. Inizi\u00f2 a cantare gratuitamente per la stazione radio KOVC di Valley City (Nord Dakota), per poi approdare ad un'altra emittente locale che, grazie ad una convenzione con un ristorante, compensava le prestazioni canore con buoni-pasto. Fu durante gli anni del liceo che decise, grazie al suggerimento di Ken Sydness, della stazione radio WDAY di Fargo, di cambiare il suo vero nome in quello di Peggy Lee.\nStanca dei soprusi cui veniva sottoposta in famiglia, decise di lasciare casa per raggiungere Los Angeles. Aveva diciassette anni.\nFece per\u00f2 ritorno ancora nel Nord Dakota per sottoporsi ad una tonsillectomia, e una sera, quando era cantante per il gruppo The Four of Us al \"The Buttery Room\", un nightclub annesso all'Ambassador Hotel West di Chicago, conobbe Benny Goodman, clarinettista jazz che sarebbe divenuto in seguito una sorta di suo pigmalione. Si un\u00ec alla sua \"big band\" nel 1941 e rest\u00f2 insieme all'orchestra di Goodman - all'epoca all'apice del successo - per due anni.\nAd inizio del 1942 incise quello che sarebbe stato il suo primo \"hit\" nelle classifiche discografiche: \"Somebody Else Is Taking My Place\" (prima posizione negli Stati Uniti), seguito nel 1943 da \"Why Don't You Do Right?\" (gi\u00e0 eseguito precedentemente da Lil Green), che super\u00f2 il milione di copie vendute garantendole la notoriet\u00e0. Con Goodman cant\u00f2 in due film del 1943: \"Stage Door Canteen\" e \"The Powers Girl\".\nNel marzo dello stesso anno, sebbene le regole del gruppo vietassero rapporti sentimentali fra orchestrali, spos\u00f2 Dave Barbour, chitarrista nella \"band\" di Goodman. Questo caus\u00f2, naturalmente, l'allontanamento dei due sposini dal gruppo musicale. Quando Lee e il marito lasciarono Goodman, la cantante non si perse d'animo, proseguendo la sua attivit\u00e0 di compositrice di canzoni e partecipando a occasionali sessioni di registrazione alla Capitol Records.\nDal 1944 registr\u00f2 per la casa discografica una serie di brani di successo, molti dei quali a firma sua e del marito (si ricordano qui \"I Don't Know Enough About You\" e \"It's a Good Day\", del 1946). \nL'operazione-rilancio ebbe il suo culmine nel 1948 con l'incisione di \"Ma\u00f1ana (Is Soon Enough for Me)\", il singolo che raggiunse non appena fu pubblicato la prima posizione nella classifica di vendita Billboard Hot 100 negli Stati Uniti per nove settimane.\nNel 1948, Lee divenne ospite insieme a Perry Como e Jo Stafford dello \"show\" radiofonico \"Chesterfield Supper Club\", prodotto dalla NBC. Negli anni successivi partecip\u00f2 anche con regolarit\u00e0 allo spettacolo, sempre della NBC, \"Jimmy Durante Show\".\nCinema e composizione.\nCome autrice di canzoni ha collaborato con numerosi musicisti, fra cui il marito Dave Barbour (chitarrista nell'orchestra di Goodman), Sonny Burke, Victor Young, Francis Lai, Dave Grusin, John Chiodini e Duke Ellington. Quest'ultimo ha detto di lei:\nCome attrice di cinema ha avuto una \"nomination\" ai premi Oscar 1956 come miglior attrice non protagonista per il ruolo ricoperto nel film \"Pete Kelly's Blues\" (\"Tempo di furore\"). Sue canzoni figurano nella colonna sonora del film \"L'impareggiabile Godfrey\" (\"My Man Godfrey\"), del 1957. Fra i suoi primi film figurano \"Stage Door Canteen\" e \"The Powers Girl\", entrambi del 1943. \nNel 1954 compose insieme a Victor Young la ballata \"Johnny Guitar\", motivo conduttore del film western omonimo - \"Johnny Guitar\", appunto - diretto da Nicholas Ray ed interpretato da Sterling Hayden e Joan Crawford. In Italia la canzone in seguito fu incisa cantata da Carla Boni, Mina, Nilla Pizzi, anche nella versione trasposta in lingua italiana.\nCome doppiatrice ha prestato la sua voce in numerosi film d'animazione, fra cui \"Lilli e il vagabondo\" (nell'originale: \"Lady and the Tramp\"), pellicola per la quale ha composto i testi delle canzoni.\nVita privata.\nPeggy Lee, dopo il fallimento del suo matrimonio con Dave Barbour (da cui ha avuto una figlia, Nicki Lee Foster), si rispos\u00f2 altre tre volte. Ha poi continuato a partecipare a spettacoli, talvolta anche presentandosi su una sedia a rotelle a causa delle sue cattive condizioni di salute, fino a met\u00e0 degli anni novanta.\nAffetta da diabete, \u00e8 morta nel 2002 a causa di un infarto al miocardio all'et\u00e0 di ottantuno anni. \u00c8 sepolta al Pierce Brothers Westwood Village Memorial Park Cemetery di Westwood, Los Angeles."}
{"id": "1711390", "revid": "217830", "url": "https://it.wikipedia.org/wiki?curid=1711390", "title": "James Whitam", "text": ""}
{"id": "1711395", "revid": "1935652", "url": "https://it.wikipedia.org/wiki?curid=1711395", "title": "Giovanni Francesco Albani (1720-1803)", "text": "Gian Francesco Albani era figlio di Carlo Albani, principe di Soriano e del Sacro Romano Impero. \nPronipote di papa Clemente XI e del cardinale Alessandro Albani, era nipote del cardinale Annibale Albani e zio del cardinale Giuseppe Albani.\nBiografia.\nDopo aver ricoperto diverse importanti cariche ecclesiastiche fu nominato cardinale da papa Benedetto XIV nel concistoro del 10 aprile 1747 con la diaconia di San Cesareo in Palatio, e, fino alla nomina del cardinale Carlo Rezzonico, effettuata da Clemente XIII, fu il porporato italiano pi\u00f9 giovane.\nIl 12 febbraio 1759 opt\u00f2 per l'ordine dei cardinali presbiteri ed ebbe il titolo cardinalizio di San Clemente. Il 21 luglio 1760 opt\u00f2 per l'ordine dei cardinali vescovi e per la sede suburbicaria di Sabina. Fu consacrato vescovo il 21 settembre dello stesso anno da papa Clemente XIII. Il 15 marzo 1773 opt\u00f2 per la sede suburbicaria di Porto e Santa Rufina.\nDopo l'espulsione dei gesuiti dal regno di Napoli fece parte della commissione speciale voluta da papa Clemente XIII per decidere sull'opportunit\u00e0 di sopprimere l'ordine dei gesuiti, esprimendosi a favore della soppressione; tuttavia, dopo l'elezione di papa Clemente XIV, da lui fortemente avversata, si espresse a favore del mantenimento della Compagnia di Ges\u00f9.\nDal 19 dicembre 1775 al 15 settembre 1803 fu cardinale vescovo di Ostia e Velletri. Venne anche nominato arciprete della basilica di Santa Maria Maggiore.\nDurante la prima invasione francese del 1798, dopo la minaccia di subire, con la sua famiglia, l'arresto da parte del generale francese Berthier, si rifugi\u00f2 dapprima nell'abbazia di Casamari, poi a Napoli ed infine a Venezia. Al decesso di papa Pio VI tocc\u00f2 a lui scegliere la sede ove si doveva svolgere il conclave per l'elezione del successore ed egli scelse Venezia, contando sulla protezione dell'imperatore Francesco II.\nDurante il pi\u00f9 di mezzo secolo del suo cardinalato fu uno dei principali sostenitori del partito pro-austriaco in contrapposizione a quello filo-francese.\nMor\u00ec a Roma all'et\u00e0 di 83 anni e fu sepolto nella basilica di Santa Maria Maggiore insieme ai canonici secondo la sua espressa volont\u00e0.\nConclavi.\nDurante il suo cardinalato Giovanni Francesco Albani partecip\u00f2 ai seguenti conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1711397", "revid": "709565", "url": "https://it.wikipedia.org/wiki?curid=1711397", "title": "Danziger Stra\u00dfe", "text": "Danziger Stra\u00dfe \u00e8 una strada di Berlino, nei quartieri di Prenzlauer Berg e Friedrichshain.\n\u00c8 parte della Bundesstra\u00dfe 96a.\nCostituisce un importante collegamento anulare a nord-est del centro cittadino.\nPercorso.\nDanziger Stra\u00dfe ha inizio nel quartiere di Prenzlauer Berg, all'incrocio con la Sch\u00f6nhauser Allee; prosegue incrociando le strade radiali Prenzlauer Allee (Bundesstra\u00dfe 109) e Greifswalder Stra\u00dfe (Bundesstra\u00dfe 2), lambendo l\"'Ernst-Th\u00e4lmann-Park\" e il \"Volkspark Friedrichshain\". Termina all'angolo con la Landsberger Allee, nel quartiere di Friedrichshain.\nStoria.\nFu realizzata nel 1822 come strada campestre di collegamento fra le diverse strade radiali uscenti da Berlino; portava inizialmente il nome di \"Communicationsweg\" (\"strada di comunicazione\"), e allargata nel quadro del piano Hobrecht.\nDal 1950 al 1992 port\u00f2 il nome di \"Dimitroffstra\u00dfe\", in ricordo del \"leader\" comunista bulgaro Georgi Dimitrov."}
{"id": "1711398", "revid": "111433", "url": "https://it.wikipedia.org/wiki?curid=1711398", "title": "Osbeorht di Northumbria", "text": "Biografia.\nData la scarsit\u00e0 di fonti sulla storia northumbriana di questo periodo su di lui si sa molto poco. Osberht sal\u00ec sul trono dopo l'assassinio di \u00c6thelred figlio di Eanred. Ma la data della morte di \u00c6thelred \u00e8 incerta, anche se viene generalmente collocata nell'848, anche se D.P. Kirby la colloca nell'853. Tuttavia, Simeone di Durham afferma che \"\"Ethelred figlio di Eanred regn\u00f2 nove anni prima di essere ucciso e allora sal\u00ec sul trono Osbryht, che regn\u00f2 13 anni\" e afferma anche che l'854 fu il \"quinto anno del regno di Osbert, successore di Ethelred, che fu messo a morte\"\". Alla sua morte sal\u00ec sul trono \u00c6lla, che secondo alcune fonti sarebbe stato fratello di Osberht. La grande armata danese marci\u00f2 in Northumbria nella tarda estate dell'866, conquistando York il 21 novembre dell'866. Questo evento viene raccontato pi\u00f9 o meno allo stesso modo, solo con dettagli diversi, dalla \"cronaca anglosassone\", Asser ed \u00c6thelweard. Nella \"Historia Regum Anglorum\" Simeone data lo scontro dove sia Osberht che \u00c6lla morirono per mano dei vichinghi il 21 marzo dell'867. I vichinghi posero Ecgberht sul trono norhtumbriano.\nLa \"Ragnarssona \u00fe\u00e1ttr\" aggiunge dettagli leggendari alla conquista vichinga di York, come le figure del semi-leggendario re di Svezia e dei suoi figli Ragnar Lodbrok, Hvitserk, Bj\u00f6rn di Ferro, Sigur\u00f0r ormr \u00ed auga, Ivar il Senza Ossa e Ubbe. Secondo questo racconto Ragnar fu ucciso da \u00c6lla e l'esercito che prese la citt\u00e0 nell'866 era guidato dai figli di Ragnar, che cos\u00ec vendicarono la morte del padre. Le prime fonti inglesi affermano che \u00c6lla e Osberht morirono in battaglia. Nei racconti che narrano di questa vendetta, la figura dominante \u00e8 Ivar, spesso associato col leader vichingo \u00cdmar, fratello di Amla\u00edb Conung, che si trova negli annali irlandesi. Secondo la cronaca anglosassone, alcuni anni dopo Hingwar e Hubba martirizzarono re Edmondo dell'Anglia orientale. Hubba viene indicato come leader dell'esercito in Northumbria da Abbo di Fleury e dall\"'Historia de Sancto Cuthberto\". Simeone di Durham elenca i leader dell'esercito vichingo: \u00abHalfdene, Inguar, Hubba, Beicsecg, Guthrun, Oscytell, Amund, Sidroc e altri duchi dallo stesso nome, Osbern, Frana e Harold\u00bb. Lo storico normanno Goffredo Gaimar e Goffredo del Galles affermano che l'inglese Bern o Buern port\u00f2 i Danesi in Inghilterra. Secondo Gaimar Buern lo fece per vendicare lo stupro della moglie da parte di Osberht."}
{"id": "1711401", "revid": "2078765", "url": "https://it.wikipedia.org/wiki?curid=1711401", "title": "Sferisterio comunale Oreste Macrelli", "text": "Lo sferisterio comunale \"Oreste Macrelli\", gi\u00e0 sferisterio di Porta Montanara, \u00e8 uno sferisterio situato a Faenza.\nLa struttura fu edificata nel 1777, adoperando una sezione della cinta muraria cittadina, per la disputa di tornei e competizioni di pallone col bracciale. L'impianto faentino \u00e8 stato ripetutamente restaurato e, oltre a gare di pallone a bracciale, ospita anche competizioni di tamburello e tamburello a muro. In questo sferisterio si sono esibiti i migliori pallonisti e successivamente tamburellisti: le squadre faentine di tali discipline sono infatti plurititolate, avendo vinto vari campionati nazionali."}
{"id": "1711402", "revid": "1437331", "url": "https://it.wikipedia.org/wiki?curid=1711402", "title": "Brigata alpina &quot;Orobica&quot;", "text": "La Brigata alpina \"Orobica\" era una delle cinque brigate da montagna dell'Esercito italiano, con sede a Merano e schierata nell'Alto Adige occidentale nella Val Venosta.\nStoria.\nCostituita il 1\u00ba gennaio 1953, la Brigata prendeva il nome dalle Alpi Orobie ed era parte integrante del 4\u00ba Corpo d'Armata Alpino di Bolzano. L'\"Orobica\" aveva una forza combattente di circa 3.000 uomini ed il suo compito istituzionale era quello di provvedere, nel periodo della Guerra fredda, alla difesa del nord Italia contro un'eventuale aggressione delle truppe del Patto di Varsavia proveniente dall'Austria attraverso il Passo di Resia, il valico del Brennero o il varco di Prato alla Drava-Versciaco.\nFacevano inizialmente parte della Brigata il 5\u00ba Reggimento alpini e il 5\u00ba Reggimento artiglieria da montagna. Il primo Comandante dell'\"Orobica\" fu il generale Pietro Farello.\nL'\"Orobica\" \u00e8 stata impegnata in operazioni civili, come il soccorso delle popolazioni nell'Italia centrale nel 1956, l'intervento in occasione del disastro del Vajont del novembre 1963, il soccorso delle popolazioni terremotate in Friuli nel 1976 e in Irpinia nel 1980 o in interventi militari, come le operazioni di antiterrorismo in Alto Adige negli anni sessanta, in Calabria tra il 1970-'71 e in Toscana, Emilia-Romagna tra il 1968-'77.\nVerso la fine del 1962 la Brigata sub\u00ec un primo riassetto:\nNel 1967 si costituisce il Comando raggruppamento servizi in sostituzione del Comando delle unit\u00e0 dei servizi.\nI militari di leva della Brigata venivano reclutati nei distretti dell'Italia del nord-ovest, principalmente in quello di Bergamo, Brescia, Como, Mantova, Monza e Varese.\nTra gli anni 1968 e '77, i Battaglioni \"Tirano\" e \"Morbegno\" furono impiegati con compiti di polizia per sorvegliare la tratta di ferrovia tra Firenze e Bologna al fine di evitare possibili attentati terroristici. Dal novembre 1970 al marzo 1971 il Battaglione \"Edolo\" fu impiegato nella tratta ferroviaria Bagnara Calabra-Reggio Calabria a seguito dei moti studenteschi a Reggio Calabria.\nNel 1975 la profonda riforma delle Forze armate port\u00f2 ad una diversa composizione della Brigata:\nNel maggio del 1976 la Brigata alpina Orobica partecip\u00f2 al soccorso delle popolazioni del Friuli colpite da un violentissimo sisma con alpini e artiglieri del Morbegno e del Gruppo Sondrio.\nNel 1979 il Battaglione \"Val Chiese\" venne disciolto.\nA seguito del terremoto in Irpinia del 1980, i Battaglioni alpini \"Morbegno\" e \"Tirano\" parteciparono al soccorso delle popolazioni colpite.\nAll'inizio degli anni novanta a seguito del mutato scenario strategico europeo dovuto allo scioglimento del Patto di Varsavia, inizi\u00f2 anche la fine della Brigata con lo scioglimento dapprima del Battaglione alpini \"Tirano\" il 26 marzo 1991 seguito poi il 27 luglio 1991 dalla soppressione dell'Unit\u00e0.\nGli altri reparti, costituiti dal Gruppo \"Bergamo\", il Battaglione alpini \"Morbegno\" e il Battaglione addestramento reclute '\"Edolo\", passarono alle dipendenze del Comando della Brigata alpina \"Tridentina\".\nIl Battaglione alpini \"Morbegno\" fu invece reintegrato nel 5\u00ba Reggimento alpini della Brigata alpina \"Tridentina\" nel 1995.\nIl Battaglione addestramento reclute \"Edolo\" fu trasformato nel 1997 invece nel 18\u00ba RAR \"Edolo\" dipendente direttamente dal Comando Truppe Alpine.\nIl Coro della Brigata.\nIl Coro della Brigata Alpina Orobica nasce nel 1977 a Merano per iniziativa del Cappellano Militare Don Bruno Pontalto.\nComplesso dotato di ampia consistenza vocale con le singole sezioni ottimamente centrate nel timbro specifico. Vivace e personale l'apporto solistico. La interpretazione rivela una buona musicalit\u00e0 e una misurata creativit\u00e0. Queste le parole riportate dal mensile dell'Associazione Nazionale Alpini dopo essersi classificato vincitore dell 1\u00ba Concorso Cori Alpini alle Armi di Merano. Si esibisce nel territorio nazionale ed estero riscuotendo ambiziosi successi.\nNell'agosto del 1982 si esibisce in Val di Fassa per il Presidente della Repubblica Sandro Pertini. Dopo 10 anni nel 1986 a causa del trasferimento del Cappellano Don Bruno ai reparti militari del Friuli, il Coro chiude un capitolo di indimenticabile storia.\nIl Coro militare continua la sua storia sino al 1991, sotto la direzione di militari di leva (come i cori delle altre quattro Brigate Alpine). Il 16 luglio 1988 il Coro, diretto dal C.le Magg. Arturo Folilela del Gruppo Artiglieria da Montagna \"Bergamo\", canta durante la messa celebrata da papa Giovanni Paolo II alla Lobbia Alta, nel gruppo dell'Adamello, eseguendo, oltre a brani del repertorio alpino, anche un \"Alleluja\" composto per l'occasione dallo stesso C.le Magg. Nel 1987 alcune sementi buttano radici profonde tanto da replicare 'al civile' quello che si \u00e8 fatto durante il servizio militare di leva.\nAgli inizi del XXI secolo, il Coro civile continua a diffondere la coralit\u00e0 alpina, mantenendo vivo il ricordo della Brigata Alpina Orobica e quella del suo fondatore Don Bruno Pontalto (deceduto il 2 luglio 2016 a Bergamo, citt\u00e0 ove risiedeva)."}
{"id": "1711404", "revid": "339392", "url": "https://it.wikipedia.org/wiki?curid=1711404", "title": "Forestefano", "text": ""}
{"id": "1711405", "revid": "114541680", "url": "https://it.wikipedia.org/wiki?curid=1711405", "title": "Cerro Chirrip\u00f3", "text": "Il Cerro Chirrip\u00f3 (3.820 m s.l.m.) \u00e8 la pi\u00f9 alta montagna della Costa Rica. Appartiene alla catena montuosa detta Cordigliera di Talamanca. Si trova sul confine tra le province di Cartago, Lim\u00f3n e San Jos\u00e9"}
{"id": "1711406", "revid": "74801", "url": "https://it.wikipedia.org/wiki?curid=1711406", "title": "Jamie Dumont", "text": "Carriera.\nDopo aver giocato ad hockey su ghiaccio a livello universitario per alcuni anni, all'et\u00e0 di 24 anni Dumont decise di seguire le orme del padre e dedicarsi a tempo pieno all'attivit\u00e0 di allenatore. Ha iniziato come \"assistant coach\" in NCAA (nelle squadre Oswego State University, Hobart College, Bowdoin College e Bowling State University), per poi entrare nello staff, nel 2006-07, dei Portland Junior Pirates, squadra di AJHL (un'importante lega giovanile canadese).\nAl termine della stagione, nel maggio 2007, Dumont firm\u00f2 con l'Hockey Club Bolzano, con il ruolo di allenatore delle squadre U-19 ed U-16 e di coordinatore per tutte le altre squadre giovanili. A portarlo nel campionato italiano era stato Diego Scandella, \"assistent coach\" dell'Hockey Club Lugano e zio del nazionale italiano Giulio Scandella. Quando nel gennaio 2008 la societ\u00e0 esoner\u00f2 l'allenatore della prima squadra Doug McKay, a Dumont furono affidati gli allenamenti, per quella che sembrava dover essere una soluzione tampone. La squadra invece cominci\u00f2 a raccogliere ottimi risultati e Dumont fu confermato. Per i play-off gli fu poi affiancato, come \"assistent coach\", il finlandese Jari Helle. Il Bolzano, sotto la sua guida, elimin\u00f2 ai quarti l'Alleghe HC ed in semifinale l'HCJ Milano Vipers, raggiungendo una finale che mancava da otto stagioni. Nella finale derby contro il Renon, il Bolzano vinse la serie per 3 gare ad 1 laureandosi per la diciassettesima volta campione d'Italia.\nNella stagione successiva la coppia Helle-Dumont venne confermata, ma a ruoli invertiti: Helle alla guida esclusiva della prima squadra, con Dumont, che come compito principale aveva quello di coordinatore delle giovanili e di allenatore della squadra under 19, ad affiancarlo.\nDal 2009 sembrava dovesse tornare su una panchina come primo allenatore, all'EV Duisburg, nella 2. Bundesliga tedesca, che annunci\u00f2 il suo ingaggio a maggio. Dumont torn\u00f2 invece nel corso dell'estate negli Stati Uniti, dove divenne il secondo di Don MacAdam ai Lewiston Maineiacs (l'unico team statunitense nella lega giovanile canadese QMJHL). La loro avventura fin\u00ec per\u00f2 presto: furono licenziati il 10 dicembre 2009, dopo una striscia di quattordici sconfitte consecutive.\nIn seguito ha allenato gli olandesi Eaters Geelen, ma \u00e8 stato sostituito Chris Eimers.\nNel 2011 \u00e8 tornato a ricoprire il ruolo di assistente allenatore al Bowdoin College, dove nel 2016 \u00e8 stato promosso a capo allenatore.\n\u00c8 proprietario (assieme a Bob Berube) ed allenatore della scuola giovanile di hockey su ghiaccio D.U. Ice Hockey Development."}
{"id": "1711410", "revid": "228587", "url": "https://it.wikipedia.org/wiki?curid=1711410", "title": "Rodoaldo (disambigua)", "text": "Il nome proprio longobardo Rodoaldo (e le varianti Radoaldo e Radaldo) pu\u00f2 riferirsi a:"}
{"id": "1711412", "revid": "2014155", "url": "https://it.wikipedia.org/wiki?curid=1711412", "title": "Ubbe", "text": "Biografia.\nNel nono libro del \"Gesta Danorum\" di Saxo Grammaticus, e nelle saghe norrene Ubbe \u00e8 figlio illegittimo del semi-leggendario re svedese Ragnarr Lo\u00f0br\u00f3k, nato da una donna di pi\u00f9 umili origini. Era dunque fratello di Bj\u00f6rn, \u00cdvarr, Halfdan, Hvitserk, Sigur\u00f0r e Hastein.\nSi dice di lui che fosse bello, robusto, duro, scaltro e forte, alla pari di suo padre. Conosciuto anche per la sua fama di guerriero berserkr.\nIstigato dal nonno materno Hesbernus, Ubbe fa guerra al padre, nei confronti del quale nutre grande astio. Ragnarr sconfigge il figlio, quindi si riappacifica con lui e gli attribuisce grandi onori. Ubbe si riconcilia dunque con suo padre e i suoi fratelli.\nUbbe e i fratelli partirono dalla Svezia alla conquista di Selandia, Hrei\u00f0gotaland (qui inteso come Jutland), Gotland, \u00d6land e isole minori. Quindi, si stabilirono a Lejre agli ordini di \u00cdvarr.\nRagnarr era invidioso di queste vittorie, e insedi\u00f2 Eysteinn Beli come suo vassallo sul trono di Svezia, perch\u00e9 lo difendesse dai suoi figli; poi attravers\u00f2 il Baltico verso est per fare razzia e mostrare cos\u00ec il suo valore.\nEir\u00edkr e Agnarr, altri figli di Ragnarr, sbarcarono allora nel lago M\u00e4laren e inviarono a Eysteinn una richiesta di sottomissione a tutti i figli di Ragnarr, chiedendo inoltre in sposa per Eir\u00edkr la figlia di Eysteinn, Borghild. Eysteinn rispose che avrebbe prima consultato i capoclan svedesi. Questi rifiutarono la proposta e decisero invece di attaccare i ribelli. Segu\u00ec una battaglia che vide Eir\u00edkr e Agnarr sopraffatti dalle forze svedesi: il primo cadde prigioniero e il secondo mor\u00ec.\nEysteinn offr\u00ec a Eir\u00edkr, in riparazione per Agnarr, tutto quel che avesse chiesto delle Uppsala (propriet\u00e0 reali di Uppsala), oltre alla mano di Borghild. Eir\u00edkr rispose fieramente che dopo una tale sconfitta non chiedeva altro che di poter scegliere il giorno della propria morte. Chiese quindi di essere trafitto da lance, dal basso, per venirne innalzato al di sopra degli uccisi. Il desiderio fu esaudito.\nFrattanto in Selandia \u00c1slaug e i figli Bj\u00f6rn e Hv\u00edtserkr, raggiunti e turbati dalla notizia mentre stavano giocando a tafl, salparono alla volta della Svezia con i restanti figli di Ragnarr e un nutrito esercito al seguito. \u00c1slaug, sotto il nome di Randalin, guid\u00f2 la cavalleria attraverso il paese. Leggenda narra che, durante la battaglia che ne segu\u00ec, Eysteinn schier\u00f2 due bovini il cui lamento straziava le orecchie di chi li sentiva e i Ragnarssons riuscirono ad ucciderli entrambi. Nella grande battaglia Eysteinn fu ucciso.\nRagnarr non fu felice che i figli si fossero fatti giustizia da soli e, al comando di due soli knarr, decise di prendere l'Inghilterra. Sconfitto da \u00c6lle II di Northumbria, fu gettato in una fossa di serpenti velenosi, dove mor\u00ec.\nUbbe guid\u00f2 nell'autunno dell'865, insieme ai fratelli, la Grande armata danese nell'invasione della regione inglese dell'Anglia orientale. \"Casus belli\" della spedizione fu l'uccisione del padre, Ragnarr, da parte di Aelle II di Northumbria nel medesimo anno. I fratelli allora attaccarono \u00c6lle, ma furono pesantemente respinti. In seguito alla disfatta, \u00cdvarr Senz'Ossa chiese a \u00c6lle pace e riparazione per suo padre, riuscendo a ottenere con l'astuzia il modo di conquistare la citt\u00e0 di York gettando le basi del successivo Regno di J\u00f3rv\u00edk. Infine, invoc\u00f2 i fratelli perch\u00e9 portassero un nuovo attacco. Nella battaglia egli pot\u00e9 cos\u00ec schierarsi al loro fianco, \u00c6lle fu catturato e per vendetta sottoposto al supplizio dell'intaglio dell'aquila di sangue, ucciso da tutti i fratelli.\nA \u00cdvarr e Ubbe \u00e8 attribuito il martirio di re Edmondo dell'Anglia orientale (869). Alcune fonti riferiscono che, quando questi rifiut\u00f2 di farsi vassallo dei pagani, lo fecero legare a un albero, dove fu trafitto dalle frecce dei Norreni finch\u00e9 mor\u00ec. Per altri, fu invece ucciso nella navata di una chiesa.\nIn seguito, Ubbe e i fratelli portarono il saccheggio in Inghilterra, Galles, Francia, Spagna e Italia, fino a Luni. Al ritorno in Scandinavia, si divisero il regno in modo che a Bj\u00f6rn Fianco di Ferro toccassero Uppsala e la Svezia.\nFu ucciso dall'esercito del Wessex nella battaglia di Cynuit nel Somerset (878). Una parte dei Vichinghi guidati da Ubbe, \u00cdvarr e Halfdan, sbarc\u00f2 sulla costa a Combwich con 23 navi e 1200 uomini. Gli inglesi si rifugiarono nel forte di \"Cynwit\". Nonostante il forte fosse protetto su tutti i lati tranne che da est, mancava di adeguate fortificazioni. Ubbe e i Vichinghi assediarono il forte, aspettando che gli inglesi si arrendessero per la mancanza d'acqua (visto che non se ne trovava vicino a quel posto). Gli inglesi per\u00f2, invece di aspettare di morire di sete in cima alla collina, attaccarono improvvisamente, prendendo i Danesi di sorpresa e riportando una grande vittoria. Nella battaglia di Cynwit, gli inglesi guidati da Odda, non solo riuscirono ad uccidere Ubbe, ma catturarono anche lo Stendardo del corvo chiamato \"Hrefn\" o il \"Corvo\". La cronaca anglosassone cita brevemente la battaglia, soffermandosi sulla cattura dello stendardo, interessante considerando che non cita nessun altro trofeo preso dagli inglesi. Questo stendardo era speciale dato che dei tre fratelli (Halfdan, Ivar e Ubbe) Ubbe era il pi\u00f9 superstizioso e dedito al culto pagano per decidere la strategia in battaglia. Essendo lo stendardo di battaglia di Ubbe, aveva un significato rituale tra i Danesi, e viene paragonato per importanza all'anello sacro che i Danesi usarono per dichiarare la pace con Alfredo il Grande dopo la battaglia di Edington, alcuni mesi dopo.\nNella \"Storia degli Inglesi\" (\"Estoire des Engleis\", 1140, di Geffrei Gaimar), si menziona il \"gumfanum Raven\" portato dall'armata di Ubbe nella Battaglia di Cynuit (878):\nSebbene le fonti a lui contemporanee catalogassero tutti gli invasori della Grande armata come \"Dani\" (intendendo non solo danesi, ma anche norvegesi e svedesi) e pagani, in realt\u00e0 nella spedizione erano presenti molti elementi provenienti dalla Frisia, e una fonte afferma che Ubbe stesso era un capo frisone. Tuttavia questa fonte \u00e8 molto pi\u00f9 tarda rispetto agli avvenimenti di cui parla ed \u00e8 l'unica a identificare Ubbe come un frisone. Quindi, in mancanza di altre conferme, potrebbe trattarsi soltanto di una falsa e tarda attribuzione.\nNella cultura di massa.\nIl personaggio di Ubbe (trascritto come \"Ubba\") appare, insieme ai fratelli Ivarr Senz'Ossa e Halfdan nel romanzo di Bernard Cornwell \"L'ultimo regno\", da cui \u00e8 stata tratta l'omonima serie TV \"The Last Kingdom\". Appare anche nella serie \"Vikings\", interpretato da Jordan Patrick Smith, dove \u00e8 figlio di Ragnar Lo\u00f0brok e Aslaug Sigurdsd\u00f3ttir. Appare anche nel videogame \"\" come alleato."}
{"id": "1711421", "revid": "729019", "url": "https://it.wikipedia.org/wiki?curid=1711421", "title": "Pole\u017eaevskaja", "text": "Pole\u017eaevskaja \u00e8 una stazione della Metropolitana di Mosca situata sulla Linea Tagansko-Krasnopresnenskaja. Inaugurata il 30 dicembre 1972 come parte del ramo originale Krasnopresnenskij e della Linea Krasnopresnenskaja, la stazione non \u00e8 rea quelle comuni nella metropolitana moscovita, in quanto la costruzione prevede tre passaggi e due banchine; nonostante questo, non fu la prima stazione ad essere costruita con questo metodo (vedere a tale scopo Partizanskaja, anche se lo scopo di tale design era diverso). Il progetto prevedeva che la stazione fosse di interscambio, con un ramo in direzione Pineta d'Argendo (Serebrjannji Bor). Tuttavia, il progetto fu modificato a costruzione gi\u00e0 iniziata, e il disegno originale fu quindi portato a termine.\nChiamata come il costruttore e capo della metropolitana negli anni quaranta e cinquanta Vasilij Dementevi\u010d Pole\u017eaev, la stazione presenta un design a tre arcate, con una serie di pilastri al centro di ogni banchina, che creano un ampio spazio al di sopra del tracciato ferroviario. I pilastri ottagonali sono ricoperti in marmo giallo di diverse tonalit\u00e0 e le mura di piastrelle in ceramica bianca sono opera degli architetti Fokina e Popov.\nSolo la banchina nord \u00e8 aperta ai passeggeri; quella sud \u00e8 invece chiusa e il terzo binario (con il tunnel che si estende oltre la stazione per 340 metri) \u00e8 utilizzato per il ricovero notturno dei treni. I due ingressi (uno dei quali fornito di ascensore) sono collegati con sottopassaggi al di sotto di via Choroshovo.\nNelle vicinanze della stazione si trovano le stazioni di Choro\u0161\u00ebvskaja posta lungo la linea 11 e la stazione di Choro\u0161yovo posta lungo la linea 14.\nIl traffico di passeggeri quotidiano sostenuto dalla stazione \u00e8 di 73.700 persone."}
{"id": "1711435", "revid": "944090", "url": "https://it.wikipedia.org/wiki?curid=1711435", "title": "Manager", "text": ""}
{"id": "1711438", "revid": "287204", "url": "https://it.wikipedia.org/wiki?curid=1711438", "title": "Los del Rio", "text": ""}
{"id": "1711439", "revid": "101175", "url": "https://it.wikipedia.org/wiki?curid=1711439", "title": "Gino Borsoi", "text": "Carriera.\nHa esordito nel motomondiale al GP d'Italia 1996 su un'Aprilia RS 125 R e sempre nella stessa stagione venne chiamato dal team Italia a sostituire nelle ultime tre gare stagionali Andrea Ballerini, ma un incidente con Kazuto Sakata nelle prove del GP di Catalogna lo costrinse a non poter correre nessun'altra gara del campionato a causa della frattura di tre vertebre.\nRipresosi dall'infortunio grazie alle cure della clinica mobile del Dottor Costa, nell'annata '97 trova il suo primo ingaggio da pilota titolare nel motomondiale con una Yamaha TZ 125 del team Semprucci Biesse.\nLa stagione 1998, anche se non ottenne risultati rilevanti, viene ricordata in quanto Borsoi uccise involontariamente un cobra che si era avventurato sulla pista, colpendolo con un ginocchio mentre affrontava una curva durante le prove del GP della Malesia.\nNegli anni seguenti riesce a ottenere come risultati di rilievo una pole position e tre podi, distinguendosi come collaudatore per l'Aprilia portando avanti i test di sviluppo della RSA 125. In totale ha disputato 126 GP, tutti nella classe 125.\nContemporaneamente alla carriera di pilota, nel 2003 fonda il team Globet Racing, squadra con la quale Borsoi corse le ultime due stagioni da professionista nel motomondiale, ingaggiando nella veste di team manager, il primo anno Alex De Angelis e Mike Di Meglio il secondo. Lasciate le competizioni nelle vesti di pilota al termine della stagione 2004, continua a portare avanti il ruolo di dirigente della sua squadra ingaggiando Fabrizio Lai per il 2005. Proprio nel corso di quest'ultima stagione riceve un'offerta da parte di Jorge Martinez per lavorare per il suo team, Borsoi accetta ponendo fine all'esperienza di proprietario e continuando l'attivit\u00e0 dirigenziale presso l'Aspar Team."}
{"id": "1711442", "revid": "124651037", "url": "https://it.wikipedia.org/wiki?curid=1711442", "title": "Lucian Blaga", "text": "Per il ruolo che ha ricoperto nella letteratura del suo paese, si pu\u00f2 ritenere uno dei pi\u00f9 importanti poeti romeni del XX secolo, insieme a Tudor Arghezi, Ion Barbu, Ion Vinea, Vasile Voiculescu, Ion Pillat.\nBiografia.\nLa sua infanzia fu segnata da un periodo di mutismo durato quattro anni.\nI suoi studi elementari li comp\u00ec a Sebe\u0219 (1902-1906), dopo i quali si iscrisse alla scuola \"Andrei \u0218aguna\" di Bra\u0219ov (1906-1914). Allo scoppio della prima guerra mondiale Blaga stava frequentando un corso di teologia a Sibiu.\nSi perfezion\u00f2 culturalmente a Vienna (1917-1920), dove si laure\u00f2 in filosofia.\nDopo la fine delle ostilit\u00e0 belliche, contribu\u00ec allo sviluppo delle attivit\u00e0 giornalistiche in Transilvania con la sua attivit\u00e0 editoriale che partor\u00ec le riviste \"Culture\" e \"The Banat\".\nFino al 1938 segu\u00ec la carriera diplomatica, che lo condusse a Varsavia, Praga, Lisbona, Berna e Vienna, dopodich\u00e9 la abbandon\u00f2 per dedicarsi all'insegnamento.\nLucian Blaga fu infatti docente universitario di filosofia e, oltre a un certo numero di importanti opere filosofiche, scrisse testi teatrali e alcune raccolte di poesie, ispirate alla natura.\nTra i suoi numerosi impegni, si annover\u00f2 la sua adesione al gruppo di pensatori che collaborarono alla rivista \"Gandirea\", di cui cur\u00f2 filosoficamente le tematiche metafisiche e religiose.\nIl suo pensiero si svilupp\u00f2 attraverso una tripla trilogia, chiamata della conoscenza, dei valori e della cultura. Il filosofo rintracci\u00f2 nell'estetica e nella matrice culturale universale degli elementi basilari dell'arte un modello di indagine posto all'interno di una filosofia della cultura. Secondo Blaga, l'essere umano e la sua esistenza oscillano tra due estremi, uno definito della \"conoscenza paradisiaca\" raggiungibile attraverso la logica razionale ed il mondo oggettivo, l'altro chiamato della \"conoscenza luciferica\", pilotato dagli stati al di sotto della coscienza che ci indirizzano verso il mondo dei misteri, il mondo metafisico costituente i valori\nculturali.\nQuindi secondo Blaga, l'inconscio \u00e8 esente da ogni irrazionalit\u00e0 ed invece presenta categorie logiche che formano la molteplice realt\u00e0 culturale.\nL'opera che esemplific\u00f2 meglio di altre il suo pensiero filosofico fu \"Orizzonti e stile\" del 1936, mentre la lirica di Blaga persegu\u00ec un principio metafisico per arginare ed opporre resistenza alla fede nella natura e al materialismo. Tra le raccolte di poesie pi\u00f9 significative, si annoverarono: \"I poemi della luce\" del 1919, \"I passi del profeta\" del 1921 e \"La lode del sogno\" del 1929. Blaga affront\u00f2 anche la carriera di drammaturgo, ed il suo teatro si plasm\u00f2 grazie alla rievocazione di miti e leggende presi dal folklore romeno per formare uno scenario di sfondo a dialoghi impregnati di idee e di concetti.\nMor\u00ec nel 1961.\nFilosofia.\nBlaga ha costruito un sistema filosofico presentato in quattro trilogie principale: Trilogia della conoscenza (\"Trilogia cunoa\u015fterii\"), Trilogia della cultura (\"Trilogia culturii\"), Trilogia di valori (\"Trilogia valorilor\") e Trilogia cosmologica (\"Trilogia cosmologic\u0103\"). Uno dei punti pi\u00f9 suggestivi e caratteristiche essenziali del sistema di Blaga \u00e8 il suo elaborato approccio nella filosofia dal punto di vista di metafisica. La metafisica lega i vari elementi della sua filosofia insieme come un sistema. L'unit\u00e0 viene creata anche con la sua visione di pensatore monistico, cos\u00ec come dalla sintesi tra metafisica ed epistemologia, tra metafisica e mistica, tra filosofia e religione.\nLe influenze di molti filosofi sono inequivocabilmente evidente nella sua opera. Le seguente sono considerate come influenze: la filosofia neo-kantiana, la filosofia neo-platonica, la teologia ortodossa cristiana, la morfologia culturale di Oswald Spengler, le monadi di Leibniz, la comprensione del subconscio di Carl Gustav Jung, la filosofia indiana e il romanticismo tedesco. \nIn la sua teoria della conoscenza, presenta in Trilogia della conoscenza (\"Trilogia cunoa\u015fterii\"), il filosofo rumeno afferma che \"la cognizione positiva adeguata\" non \u00e8 umanamente possibile. Il termine di Blaga \"la cognizione positiva adeguata\" si riferisce a quella modalit\u00e0 di cognizione che coglie con precisione il suo oggetto in tutti gli aspetti dell'oggetto e dettagli. \u00c8 la cognizione che ha una corrispondenza 100% al suo oggetto. Blaga si riferisce a questa anche come \"cognizione assoluta.\" Blaga analizza la cognizione nella seguente sette teoricamente possibili aspetti: I. La cognizione negativa; II. La quasi-cognizione; III. La cognizione che \u00e8 in parte quasi-cognizione e in parte cognizione negativa; IV. La cognizione che \u00e8 in parte positiva adeguata, in parte quasi-cognizione e in parte cognizione negativa; V. La cognizione che \u00e8 in parte positiva adeguata e in parte quasi-cognizione; VI. La cognizione che \u00e8 in parte positiva adeguata e in parte cognizione negativa; VII. La cognizione positiva adeguata.\nLa capacit\u00e0 cognitiva umana \u00e8 limitata. L'umanit\u00e0 aspira a conoscere lo sconosciuto senza raggiungerlo. La sua visione perpetua la creativit\u00e0, allo stesso tempo proteggendo la creazione dal potenziale di autodistruzione. Il Grande Anonimo (\"Marele Anonim\") protegge tutta la creazione. Il Grande Anonimo utilizza la censura trascendentale (\"cenzura transcendent\u0103\") per proteggere e preservare l'universo. Il Grande Anonimo rappresenta la cognizione positiva adeguata. La tesi di Blaga \u00e8 che gli esseri umani non hanno questo tipo di cognizione, perch\u00e9 la cognizione \u00e8 un atto in cui il soggetto ha superato nel possedere l'oggetto cognitivo. La cognizione \u00e8 quasi-cognizione, incompleta nella sua comprensione o distorcere i suoi oggetti.\nPer quanto riguarda \"la conoscenza luciferica\", Blaga la vede come un accumulo di dati sul misterioso, una pi\u00f9 profonda comprensione del mistero.L'idea di mistero \u00e8 centrale nella filosofia di Blaga. Egli sottomette l'idea del mistero di un esame critico approfondito in \"Il aeon dogmatico\" (\"Eonul dogmatic\") e in \"La conoscenza luciferica\" (\"Cunoa\u015fterea luciferic\u0103\"). Blaga distingue tra due tipi di conoscenza: \"la conoscenza celeste\" (\"cunoa\u015fterea paradisiac\u0103\") e \"la conoscenza luciferica\" (\"cunoa\u015fterea luciferic\u0103\"). \"La conoscenza celeste\" si riferisce a oggetto concreto, che \u00e8 la superficie esterna di mistero, quindi \u00e8 una conoscenza limitata. \"La conoscenza luciferica\" ha tre dimensioni: \"la conoscenza pi\u00f9\" (\"plus cunoa\u015fterea\"), \"la conoscenza zero\" (\"zero cunoa\u015fterea\") e \"la conoscenza meno\" (\"minus cunoa\u015fterea\"). \"La conoscenza pi\u00f9\" (\"plus cunoa\u015fterea\") attenua il mistero, \"la conoscenza zero\" (\"zero cunoa\u015fterea\") rafforza il mistero come permanente e e \"la conoscenza meno\" (\"minus cunoa\u015fterea\") potenzia il mistero. Blaga sostiene la sua teoria sulla \"conoscenza pi\u00f9\" (\"plus cunoa\u015fterea\") con riferimento al suo successo nel spiegando il processo intellettuale utilizzato in numerosi esempi di conoscenza scientifica.\nIn \"Il aeon dogmatico\" (\"Eonul dogmatic\"), Blaga mette in evidenza che \"il intelletto enstatico\" (\"intelectul enstatic\") si rimane entro le sue normali funzioni, fatto salvo il principio della logica di noncontraddizione. \"Il intelletto ecsatico\" (\"intelectul ecstatic\") trascende la logica e mette in evidenza il carattere nonrrazionale di misterio.\nBlaga ha dichiarato che la logica non pu\u00f2 spiegare pienamente la vita, ed \u00e8 per questo che accetta il dogma. Progressi in diverse aree di scienza sono avvicinati attraverso la loro compatibilit\u00e0 con il dogmatico. Blaga ridefinisce il dogmatico, seguendo un distaccamento del dogma di contenuto religioso, convertendolo in una forma puramente intellettuale e poi riempirla di nuovi contenuti, filosofici o scientifici. Il dogmatico resta inteso come modo di pensare. Egli vuole che la sua visione serva a \"una metafisica del futuro\". Blaga applica il senso di paradosso rivelato in su teologia dialettica, definendo e distinguendo mentre il nostro mondo al di l\u00e0, il concreto ed empirico al divino trascendente e sacro. Il paradosso di pensiero magico si riferisce al razionale non sistematizzato. Il paradosso di metafisica si riferisce al assoluto e al Dio. Il paradosso di dogma non \u00e8 una scivolata nell\u2019illogico e irrazionale, ma una riscoperta di una razionalit\u00e0 profonda. Egli si riferisce a concetti fondamentali e soluzioni trascendentali. Queste soluzioni negano con veemenza il concreto e l'empirico. Essi rivelano il mistero.\nLe contraddizioni tra scienza e religione si risolvono con un paradigma simile, nonostante quelli che insistono sul fatto che la scienza segue un metodo totalmente diverso dalla religione. La teologia \u00e8 la cognizione luciferica. Le idee teologiche sono \"creazioni dello spirito umano, creazioni che si sviluppano nel tempo e sono influenzati dalla cultura in cui si trovano\". Blaga interpreta la riflessione teologica come un'esspresione di \"come la cognizione umana pu\u00f2 esplorare le questioni che trascendono i limiti della cognizione empirica e anche della logica umana\".\nTrilogia della cultura (\"Trilogia culturii\") contiene la sua teoria di stili culturali. Blaga promuove l'idea di stili culturali diversi, fornendo esempi di varie culture. L'essenza di stile culturale, nella concezione di Blaga, inizia alle categorie del inconscio, che egli le chiama \"abissale\". Lo stile non \u00e8 omogeneo, monolitico, ma un amalgama di categorie abissale. Oltre alle categorie di spazio e tempo, Blaga si riferisce alle categorie di espansione e riflessione.\nIn \"Orizzonte e stile\" (\"Orizont \u015fi stil\"), Blaga scive che gli fattori alla base di stile sono: I. Il orizzonte spaziale (lo spazio infinito nei indiani, lo spazio volta nei hamiti lo spazio piano nei russi, lo spazio alveolare nei cinesi e lo spazio di agnello nei rumeni); II. L'orizzonte temporale (la fontana, la cascata e il fiume); III. L'accento assiologico (affermativo o negativo); IV. L' atteggiamento (anabasico, catabasico o neutro) e V. L\u2019aspirazione formativa (individuale, tipica o come una fantasma). Influenzato da Leo Frobenius e Oswald Spengler, Blaga elabora una teoria di stile culturale, che \u00e8 in realt\u00e0 una autodefinizione della cultura romena. Cos\u00ec ci sono diverse metafore che descrivono l'inconscio di una nazione.\nIn \"Il spazio di agnello\" (\"Spa\u0163iul mioritic\"), Blaga sostiene che ogni aspetto della cultura rumena condivide la relazione analogica alla geografia ondulato delle colline e valli, del bellissimo paesaggio che rappresentato in la ballata \"Il agnello\" (\"Miori\u0163a\"). L'aspetto ritmico, l'alternanza tra speranza e disperazione definiscono la specifica dello spazio romeno.\nIn \"Essere storico\" (\"Fiin\u0163a istoric\u0103\"), Blaga ha spostato la sua attenzione dalla semplice analisi dello spirito rumeno all'esame complicata di interferenza culturale. Egli scrive sull'assimilazione, la modulazione e l'influenza di altre culture. Egli sottolinea che l'originalit\u00e0 di un popolo non si esprime solo attraverso di creazioni, ma anche assimilando motivi ampiamente diffusi. A differenza della psicoanalisa di Sigmund Freud, Blaga distingue tra lo spirito e l'anima. La creazione \u00e8 diretta all'interno, tirando la sostanza delle vene segrete dell'animo umano e scoppiando sotto gli orizzonti dell'anima.\nIl passaggio dagli orizzonti della conoscenza verso l'orizzonte dei valori \u00e8 ontologico ed \u00e8 un passaggio dalla natura alla cultura. Nella Trilogia di valori (\"Trilogia valorilor\"), Blaga usa spesso il termine di \u2018campo stilistico\u2019. Lo spirito crea cultura. Il filosofo rumeno \u00e8 contro la riduzione del spirito alla coscienza. Lo spirito comprende la coscienza. Egli \u00e8 sia conscio, sia inconscio. \u2018Le coordinate stilistiche dovrebbero essere intese come funzioni di potere categoriale. Essi appartengono al spirito incosciente\u2019.\nNel libro \"Il pensiero magico e la religione\" (\"G\u00e2ndire magic\u0103 \u015fi religie\"), Blaga si occupa di tipologia di miti. Egli distingue tra la teoria di miti e loro funzione pratica. Nella interpretazione di miti, il filosofo rumeno separa tra il metodo oggettivo, il metodo soggettivo e il metodo di metafisica. Anche mette in relazione la mistica cristiana occidentale e la mistica cristiana ortodossa bizantina. Nella mistica cristiana occidentale, la trascendenza \u00e8 inaccessibile all'uomo che si sforza di raggiungere al Dio. La devozione caratterizza il rapporto con Dio. Nella mistica cristiana ortodossa, la intuizione definisce questo rapporto e la trascendenza scende. L'uomo \u00e8 trasfigurato dalla luce divina. Il modello di questo stato \u00e8 la trasfigurazione di Ges\u00f9 sul monte Tabor. Alle base della mistica cristiana ortodossa si trova la teologia di San Dionigi Areopago, la sua dottrina di uomo immerso nella luce di Dio. Blaga non riduce la teologia di San Dionigi Areopago al modello di Plotino. Nello spirito del cristianesimo occidentale, cattolico e protestante, Blaga fa la differenza tra fede e misticismo. La fede definisce il cristianesimo occidentale e il misticismo definisce il cristianesimo orientale.\nNella \"Religione e spirito\" (\"Religie \u015fi spirit\"), Blaga sottolinea diverse definizioni di religione da Cicerone a quelle di Max Scheler, Paul Tillich e Friedrich Schleiermacher. La definizione di religione che d\u00e0 Blaga fornisce il sforzo di superare di essere umano.\nBlaga separa tra la magia e il misticismo. Egli riconosce il carattere eccezionale di misticismo e il suo stato di livello assoluto di esperienza religiosa. Il misticismo si riferisce alla esistenza spirituale e non al pensiero teorico. Lo stato di super-coscienza e il carattere illusorio del misticismo vengono dedotti dalle esperienze religiose. Il misticismo e la religione appaiono in un contesto culturale, cos\u00ec sono modellate per le categorie abissale.\nIn Trilogia cosmologica (\"Trilogia cosmologic\u0103\"), Blaga, che ha creduto e ha sottolineato che l\u2019etnografia aiuta molto per ricostituire la storia, insiste sulla storia e sull'umano come essere storico. L'intenzione dell'autore era di preparare un'architettura filosofica della conoscenza storica che ha in vista una forma simbolica della storia. La storia \u00e8 la realizzazione e la prova effettiva dell'esistenza dell'uomo nell'orizzonte del mistero e nella sua rivelazione. Avendo un significato ontologico, la storia \u00e8 la storia della creazione e della creativit\u00e0 umana, \u00e8 finalmente la storia di natura umana.\nPer il filosofo rumeno, Il Grande Anonimo \u00e8 una totalit\u00e0 di una grande, sostanziale e strutturale complessit\u00e0, un'esistenza totalmente autarchica, sufficiente. Il Grande Anonimo ha creato il mondo dalla auto-riproduzione controllata attraverso di \"differenziali\", che sono piccoli frammenti di se stesso. L'essere umano \u00e8 anche una speciale \"differenziale divina\", che \u00e8 dotata con coscienza e vive in un universo di mistero con il scopo di rivelazione. Dobbiamo superare la censura trascendente istituita dal Grande Anonimo al fine di mantenere il mistero e il equilibrio. Trilogia cosmologica (\"Trilogia cosmologic\u0103\") \u00e8 l'ultima parte del sistema filosofico di Blaga, ma resta un'opera incompiuta.\nBlaga ha compilato un\u2019opera filosofica sistematica monumentale, utilizzando una forza creativa di \"sinfonia dispiegata\", sotto gli auspici di \"enciclopedismo e universalismo\"."}
{"id": "1711443", "revid": "729019", "url": "https://it.wikipedia.org/wiki?curid=1711443", "title": "Alix Popham", "text": "In passato ha fatto parte del club di e dei , lasciato nel 2005 per unirsi agli Scarlets.\nPrima di approdare alla nazionale maggiore, Popham \u00e8 stato capitano dell'under 21 e ha giocato per il Galles 'A'. Il 14 giugno 2003 ha fatto il suo esordio con il in una partita contro l'. Quello stesso anno \u00e8 stato convocato per la Coppa del Mondo di rugby, disputando 2 match durante il torneo.\nNella stagioni seguenti ha disputato il Sei Nazioni 2004, il Sei Nazioni 2006 e alcune test match internazionali.\nNel 2007 ha rappresentato il in ogni match del torneo e in seguito ha fatto inoltre parte della rosa per la Coppa del Mondo di rugby 2007.\nNel Sei Nazioni 2008, vinto con il Grande Slam, ha giocato solo la partita contro l' al Twickenham.\nIn totale ha disputato 33 partite per il ."}
{"id": "1711447", "revid": "661526", "url": "https://it.wikipedia.org/wiki?curid=1711447", "title": "RULA", "text": " #RINVIA Rula"}
{"id": "1711448", "revid": "767487", "url": "https://it.wikipedia.org/wiki?curid=1711448", "title": "Presto (film)", "text": "Presto \u00e8 un cortometraggio animato del 2008, diretto dall'animatore Doug Sweetland e prodotto da Pixar Animation Studios in co-produzione con Walt Disney Pictures.\nTrama.\nPresto DiGiotagione \u00e8 un prestigiatore il cui piatto forte nei suoi spettacoli \u00e8 quello del coniglio che esce dal cilindro. Il cilindro che usa \u00e8 magico davvero, in quanto \u00e8 un portale comunicante con un altro cappello, dal quale si estrae il suddetto coniglio, di nome Alec Azam.\nUna sera per\u00f2 Presto dimentica di dare ad Alec la sua carota quotidiana. Questo si vendicher\u00e0 rovinandogli lo spettacolo e sottoponendolo a un susseguirsi di botte e colpi, come nella tradizione dei cartoon anni '40. Per\u00f2 dopo decide di dargliela e lo spettacolo si conclude.\nProduzione.\nIl character design \u00e8 stato curato da Teddy Newton (\"Gli Incredibili\"), mentre Ellen Moon Lee si \u00e8 occupata della grafica dei titoli di coda e delle locandine (ispirata alle vecchie locandine dei teatri e dei circhi).\nDoug Sweetland ha inoltre prestato la voce per i suoni indistinti emessi dai protagonisti del corto, il mago Presto e il suo coniglio Alec.\nDistribuzione.\nFu presentato in anteprima mondiale il 10 giugno 2008, durante il Festival internazionale del film d'animazione di Annecy. \u00c8 stato distribuito al cinema allegato al film d'animazione \"WALL\u2022E\" (il 27 giugno 2008 negli Stati Uniti; il 17 ottobre 2008 in Italia). Il corto \u00e8 stato successivamente pubblicato nell'edizione DVD e Blu-ray del film \"WALL\u2022E\"."}
{"id": "1711451", "revid": "33751", "url": "https://it.wikipedia.org/wiki?curid=1711451", "title": "CA Pe\u00f1arol", "text": ""}
{"id": "1711453", "revid": "131358", "url": "https://it.wikipedia.org/wiki?curid=1711453", "title": "CF Universidad de Chile", "text": ""}
{"id": "1711454", "revid": "729019", "url": "https://it.wikipedia.org/wiki?curid=1711454", "title": "Jean Baptiste Bouchotte", "text": "Biografia.\nAllo scoppio della Rivoluzione francese era un capitano di cavalleria ed il suo zelo l'ha condotto ad ottenere il grado di colonnello e di prendere il comando di Cambrai.\nQuando Dumouriez schieratosi con gli austriaci, fece arrestare la delegazione francese e il ministro della guerra, marchese di Beurnonville, il 4 aprile 1793, Bouchotte, che aveva difeso coraggiosamente Cambrai, viene nominato dalla Convenzione Nazionale, ministro della guerra, incarico che ha tenuto fino al 31 marzo 1794.\nIl ruolo predominante del Comitato di salute pubblica durante quel periodo non ha reso molto importante il ministero di Bouchotte, tuttavia egli ha fornito alcuni servizi nell'organizzazione degli eserciti repubblicani ed ha scelto i suoi ufficiali con attenzione, tra di loro si ricordano Jean-Baptiste Kl\u00e9ber, Andrea Massena, Jean Victor Marie Moreau e addirittura Napoleone Bonaparte.\nDurante il Colpo di Stato del 9 termidoro, nel 1794, nonostante la sua onest\u00e0 incontestabile, \u00e8 stato accusato di anti-rivoluzione. \u00c8 stato condannato dal tribunale dell'Eure-et-Loir ed \u00e8 stato privato di ogni carica istituzionale e quindi anche quella di ministro della guerra. Allora si \u00e8 ritirato dalla politica e ha vissuto il resto della sua vita nella sua villa a Le Ban-Saint-Martin, vicino a Metz."}
{"id": "1711462", "revid": "126257", "url": "https://it.wikipedia.org/wiki?curid=1711462", "title": "Ottaviano Augusto", "text": ""}
{"id": "1711464", "revid": "156618", "url": "https://it.wikipedia.org/wiki?curid=1711464", "title": "Jean-Baptiste Bouchotte", "text": ""}
{"id": "1711466", "revid": "1573940", "url": "https://it.wikipedia.org/wiki?curid=1711466", "title": "Aequipecten opercularis", "text": "Il canestrello (Aequipecten opercularis ()) \u00e8 un mollusco bivalve appartenente alla famiglia dei Pectinidi.\nDescrizione.\n\u00c8 caratterizzato da conchiglia a forma rotondeggiante, valva sinistra pi\u00f9 convessa di quella destra e costole radiali rilevate e molto spaziate. Le valve hanno orecchiette anteriore e posteriore quasi uguali. La conchiglia ha colori molto variegati tra cui il bianco, il giallo, il rosato e a macchie pi\u00f9 intense.\nMisura un diametro di 6-7 cm.\nDistribuzione e habitat.\nVive su fondali sabbiosi o detritici a non meno di 10 metri di profondit\u00e0. Sembra che il canestrello abbia la capacit\u00e0 di compiere vere e proprie migrazioni usando come metodo di propulsione il movimento prodotto dall'aprirsi e chiudersi delle valve sulla superficie dell'acqua."}
{"id": "1711468", "revid": "1957733", "url": "https://it.wikipedia.org/wiki?curid=1711468", "title": "Ingaevones", "text": "Nell'opera \"Germania\" scritta da Tacito gli Ingaevones (italianizzato in Ingveoni, Ingaevoni o Ingevoni) sono uno dei tre gruppi nei quali si ripartivano i Germani occidentali, accanto a \"Istaevones\" e \"Herminones\". La storiografia moderna ha identificato gli \"Ingaevones\" con le trib\u00f9 germaniche stanziate lungo le coste del Mare del Nord e sulle piccole isole adiacenti.\nDelle varie trib\u00f9, degli \"Ingaevones\" facevano parte in particolare Frisi, Cauci, Cimbri, Teutoni, Angli, Sassoni e Juti.\nEtimologia.\nIng o Inguo, il leggendario progenitore degli Ingaevones, figlio di Manno, deriva il suo nome da un presunto proto-germanico *\"Ingwaz\". Questo \u00e8 anche il nome applicato alla divinit\u00e0 dell'era vichinga Freyr, conosciuta anche come Yngvi-Freyr e menzionata come tale nella Saga degli Ynglingar di Snorri Sturluson. Jacob Grimm, nella sua \"Mitologia Teutonica\", considera questo Ing come originariamente identico allo scandinavo Yngvi, antenato eponimo della casa reale svedese degli Yngling, o figli di Ing.\nGli Ingaevones compaiono nel poema anglosassone dell'VIII secolo \"Beowulf\", in cui il re Hrothgar \u00e8 detto \"Signore degli \"Ingwine\"\".\nI Frisi.\nI Frisi o Frisoni erano stanziati, all'inizio del I secolo a.C., presso la foce del Reno. Entrati a contatto con i Romani nel 12 a.C., divennero loro tributari in seguito alle campagne di Germania di Druso maggiore (12-10 a.C.). La loro lingua, l'antico frisone, \u00e8 attestata a partire dall'VIII secolo; il suo erede moderno, la lingua frisone, \u00e8 tuttora parlata - seppure minoritariamente - in una zona costiera compresa tra Paesi Bassi e Germania, oltre che sulle Isole Frisone che dall'antico popolo hanno derivato il nome.\nGli Angli.\nStanziati, secondo Tolomeo, lungo il medio corso dell'Elba, erano tuttavia originari - secondo Beda il Venerabile - di una regione stretta tra Sassoni e Juti, l\"'Angulus\" (identificata dagli studiosi moderni con l'Anglia, nell'odierno Schleswig-Holstein). Nel V secolo gli Angli emigrarono in massa in Gran Bretagna, senza lasciare traccia nella loro terra natale; giunti nella nuova regione, si fusero con Sassoni e Juti, dando origine agli Anglosassoni.\nI Sassoni.\nCollocati da Tolomeo (II secolo) in una regione corrispondente all'attuale Schleswig-Holstein. i Sassoni si espansero presto verso ovest e verso sud, entrando in conflitto con altre trib\u00f9 germaniche. La loro presenza divenne, nel V secolo, la pi\u00f9 caratteristica dell'intera costa meridionale del Mare del Nord, chiamata all'epoca \"litora saxonica\" e dalla quale esercitavano la pirateria. Proprio a quel secolo risale lo stanziamento di ampie porzioni del popolo in Gran Bretagna, dove si mescol\u00f2 ad Angli e Juti per dar vita agli Anglosassoni. Parte dei Sassoni rimase tuttavia sul continente europeo, in un'ampia regione chiamata Sassonia (ben pi\u00f9 estesa dell'attuale \"Land\" tedesco, tanto da abbracciare gran parte dell'odierna Germania centro-settentrionale). Della loro lingua, l'antico sassone (o basso tedesco antico), esistono testimonianze risalenti al IX-XII secolo.\nGli Juti.\nIn assenza di menzioni storiche esplicite sul loro conto, tradizionalmente gli Juti sono considerati originari della regione, oggi in Danimarca, che porta il loro nome: lo Jutland. Con gli Angli e i Sassoni migrarono in massa in Gran Bretagna, dove si fusero con gli altri popoli e diedero origine agli Anglosassoni. Nessuna traccia del loro popolo e della loro lingua \u00e8 rimasta sul continente."}
{"id": "1711469", "revid": "794371", "url": "https://it.wikipedia.org/wiki?curid=1711469", "title": "Rapid Upper Limb Assessment", "text": "Il metodo RULA \u00e8 un sistema di valutazione usato nel campo dell'ergonomia dell'ambiente di lavoro. \nTale metodo consiste nell'analisi dei compiti lavorativi e dei rischi che comportano per chi li svolge. \nQuesta analisi \u00e8 suddivisa in due parti: nella prima, in cui vengono presi in considerazione gli arti superiori, viene assegnato un punteggio a ciascuna delle deviazioni articolari citate in un'apposita tabella.\nProcedimento analogo viene seguito nella seconda fase, in cui vengono esaminate le deviazioni articolari al collo e al tronco.\nIl punteggio finale, variabile da 1 a 7, \u00e8 la combinazione dei due punteggi ottenuti in precedenza, e consente di stabilire la necessit\u00e0 di migliorie all'ergonomia del compito lavorativo preso in esame."}
{"id": "1711472", "revid": "15360209", "url": "https://it.wikipedia.org/wiki?curid=1711472", "title": "Mauro Picinardi", "text": ""}
{"id": "1711475", "revid": "124123", "url": "https://it.wikipedia.org/wiki?curid=1711475", "title": "Arngr\u00edmur J\u00f3nsson", "text": "Biografia.\nNel 1593 pubblic\u00f2 una difesa dell'Islanda (in latino) in cui criticava le opere di molti autori che avevano scritto riguardo al popolo e allo stato islandese. Il suo bersaglio principale fu un poema di Gories Peerse, un mercante che aveva scritto un poema divertente e talora calunnioso sulla geografia ed etnografia islandese. Arngr\u00edmur tuttavia critic\u00f2 anche lavori sostanziosi come la \"Cosmographia universalis\" dello studioso tedesco Sebastian M\u00fcnster.\nLa sua critica, il \"Brevis commentarius de Islandia\", fu ristampata nel 1598 nel \"The Principal Navigations, Voiages and Discoveries of the English Nation\" di Richard Hakluyt. Questa difesa dell'Islanda e lavori successivi furono importanti per l'introduzione degli studiosi europei all'antica letteratura islandese e alla ricchezza dei manoscritti presenti.\nEbbe anche un ruolo di rilievo nello sviluppo del nazionalismo europeo, partecipando all'insulto e controinsulto etnografico attraverso cui le nazioni europee vennero a distinguersi nella stampa.\nPer i suoi scritti storici Arngr\u00edmur aveva avuto accesso a testi non pi\u00f9 esistenti, soprattutto un grande frammento della \"Saga degli Skj\u00f6ldungar\" che fu pi\u00f9 tardi perduta completamente. I suoi lavori su re leggendari danesi e svedesi sono la fonte pi\u00f9 importante dei contenuti della saga perduta.\nEgli \u00e8 raffigurato sulla ora praticamente fuori circolazione banconota da 10 corone islandesi."}
{"id": "1711477", "revid": "122495241", "url": "https://it.wikipedia.org/wiki?curid=1711477", "title": "Istaevones", "text": "Nella \"Germania\" Tacito, gli Istaevones (italianizzato in Istaevoni o Istevoni) sono uno dei tre gruppi nei quali si ripartivano i Germani occidentali, accanto a \"Ingaevones\" e \"Herminones\". La storiografia moderna ha identificato gli \"Istaevones\" con le trib\u00f9 germaniche stanziate nel bacino del Reno-Weser; tra queste, una delle pi\u00f9 rilevanti fu quella dei Catti, che forse per\u00f2 era un endoetnonimo che indicava proprio l'insieme degli \"Istaevones\": per esempio i Batavi, certamente \"istaevones\", sono da Tacito indicati anche come trib\u00f9 appartenente al popolo dei Catti. Degli \"Istaevones\" facevano parte anche gli Ubi e i Treveri e da una loro trib\u00f9 ebbe origine una della pi\u00f9 importanti federazioni etniche germaniche: quella dei Franchi.\nI Catti.\nTra le principali popolazioni \"istaevones\" (se non lo stesso popolo nella sua totalit\u00e0), i Catti occupavano un'ampia regione tra il Reno e il Weser, tra gli attuali Land tedeschi dell'Assia e della Bassa Sassonia. Resistettero valorosamente ai tentativi di conquista romani, partecipando alla Battaglia della foresta di Teutoburgo che segn\u00f2 il definitivo arresto dell'espansione romana in Germania Magna (9 d.C.).\nNel corso del I e del II secolo i Catti si scontrarono ancora ripetutamente con l'Impero romano, che aveva eretto il proprio \"Limes\" proprio nel loro territorio, per arginarne le incursioni; in seguito sarebbero entrati a far parte della confederazione dei Franchi (VI secolo). Furono cristianizzati da san Bonifacio nell'VIII secolo.\nI Batavi.\nForse trib\u00f9 appartenente ai Catti, i Batavi sono collocati da Tacito nell'area della foce del Reno, a cavallo dunque del \"Limes\" romano. Alleati della stessa Roma, ne riconobbero l'autorit\u00e0 e le fornirono contingenti militari (soprattutto di cavalleria), pur rimanendo esentati da tributi. Nel 69-70, tuttavia, si ribellarono (Rivolta batava) e sterminarono quattro legioni, prima di essere definitivamente sottomessi da Quinto Petillio Cereale.\nGli Ubi.\nStanziati lungo la riva destra del Reno e confinanti con gli Usipeti, sul finire del I secolo a.C. passarono il fiume e si stanziarono in Gallia, presso Colonia.\nI Treveri.\nStanziati in Gallia belgica, i Treveri (o Treviri) erano probabilmente una popolazione etnicamente mista, che includeva numerosi elementi celtici. Durante la conquista della Gallia cesariana, furono condotti contro il proconsole romano dal loro capo Induziomaro, ma furono sconfitti da Tito Labieno.\nI Franchi.\nInizialmente una piccola trib\u00f9, probabilmente un ramo dei Catti, nel II-III secolo attorno ai Franchi si aggreg\u00f2 una vasta confederazione etnica, che incluse altri \"Istaevones\" (Catti, Cauci, Bructeri, Camavi, Sigambri), \"Herminones\" (Bavari) e \"Ingaevones\" (Sassoni).\nDopo alcune incursioni in territorio romano (III secolo), ai Franchi venne assegnata un'ampia area della Gallia Belgica, che occuparono come \"foederati\". Da l\u00ec prese avvio, a partire dall'inizio del V secolo (406), un vasto e continuo processo di espansione, che li port\u00f2 prima alla conquista dell'antica Gallia (sotto la dinastia dei Merovingi) e poi alla fondazione di un impero europeo (con Carlo Magno e i Carolingi)."}
{"id": "1711479", "revid": "287204", "url": "https://it.wikipedia.org/wiki?curid=1711479", "title": "Arngrimur Jonsson", "text": ""}
{"id": "1711488", "revid": "228587", "url": "https://it.wikipedia.org/wiki?curid=1711488", "title": "1\u00aa Brigata Aerea", "text": ""}
{"id": "1711492", "revid": "135491", "url": "https://it.wikipedia.org/wiki?curid=1711492", "title": "Alatriste - Il destino di un guerriero", "text": ""}
{"id": "1711496", "revid": "73843", "url": "https://it.wikipedia.org/wiki?curid=1711496", "title": "Sbarramento Passo Resia", "text": "Lo sbarramento Passo Resia (in tedesco Sperre Reschenpass) \u00e8 uno sbarramento che fa parte del \"XIII settore di copertura Venosta\", nel Vallo alpino in Alto Adige. Lo sbarramento si trova presso il passo Resia, in Alta Val Venosta, presso il confine con l'Austria.\nStoria.\nNel progetto iniziale, la sistemazione della direttrice Resia, consisteva in un caposaldo nel fondo valle con funzione anticarro, uno sbarramento situato nei pressi del passo Resia e lo sbarramento Pian dei Morti (ted. \"Plamort\" noto in particolare per il suo sbarramento anticarro a \"denti di drago\") a est del passo, sul versante ovest del Piz Clopai (ted. \"Klopaier Spitze\") a quota 2.083 m. I due sbarramenti risultavano gi\u00e0 completati nel 1938 e comprendevano:\nSul I sistema difensivo lungo la linea del confine, ovvero tra il Piz Lat e il monte Cantore, erano previste alcune postazioni e 11 casermette difensive.\nCon l'avvento del gennaio 1939, si decise per un ampliamento dello sbarramento, aggiungendo alcune opere tipo \u201c7000\u201d, ovvero per l'Opera IV, con un appostamento per mitragliatrice ed un pezzo anticarro; inoltre, a ovest del paese di Resia, presso la localit\u00e0 Froi, fu progettata una postazione anticarro armata da un cannone obice 65/17 Mod. 1908/1913 e due piazzole armate da un cannone 75/27 Mod. 1906. Verso la fine del 1939, nella zona pi\u00f9 arretrata dello sbarramento i lavori erano ancora in procedimento, e con l'arrivo della circolare 15000, vennero adeguati alcuni progetti, come un ulteriore ampliamento dell'area difensiva, con una nuova sistemazione del fossato anticarro, a sud di quello preesistente con annesse opere ai fianchi, oltre ad un'ulteriore postazione da 75/27.\nAlla fine del 1942, i lavori di costruzioni di bunker in Alto Adige si ferm\u00f2, e solo 17 opere risultavano completate; tra queste anche 5 opere che rispettavano la circolare 15000, per\u00f2 prive di armamenti e allestimenti; un'unica opera fu allestita, mentre solamente 3 opere (del \"tipo 200\") furono completate e consegnate alla Guardia alla Frontiera (G.A.F.).\nFu proprio nello sbarramento del Passo Resia che vi fu qualche scontro tra la G.A.F. e l'esercito nazista che stava scendendo in Italia, come quello avvenuto il 9 settembre 1943, presso le opere del Passo Resia. Da notare che le opere nel 1943 non erano ancora del tutto ultimate, e sicuramente non tutte armate.\nDopo la riattivazione in ambito NATO, allo sbarramento composto di 9 opere, \u00e8 stato dato il nome in codice \"Remo/Romolo\". Lo sbarramento aveva assegnati: 12 ufficiali, 20 sottoufficiali e 222 soldati di truppa, per un totale di 254 uomini. Questi alloggiavano in una casermetta posta accanto all'opera 14.\nLe opere reimpiegate furono quindi quelle del fondo valle.\nL'Opera III, \u00e8 stata demolita negli anni passati, per far posto ad un tornante di una strada forestale. Dell'opera resta solo qualche pezzo: la torretta e qualche camino d'aerazione.\nFossato anticarro.\nOltre al ben noto ostacolo anticarro a mo' di \"denti di drago\" dello sbarramento Pian dei Morti, anche lo sbarramento del fondovalle aveva un suo fossato anticarro, che dall'opera IV raggiungeva l'opera II, tagliando la vallata, e quindi anche la strada statale.\nIl fossato aveva una lunghezza totale di 351 metri, di cui i primi 144, dall'opera IV al rio, erano in calcestruzzo. La seconda parte invece, lunga 171 metri, era della stessa altezza, ma in blocchi di pietra (oggi non \u00e8 pi\u00f9 esistente). Il fossato poggiava su una base spessa 1 metro circa e alta 40 cm. Il fossato in s\u00e9 invece era alto 1,5 metri e spesso 40 cm circa. La struttura del fossato rendeva non sovrarcabile uno spazio di ben 6 metri per tutta la larghezza del fossato."}
{"id": "1711498", "revid": "767487", "url": "https://it.wikipedia.org/wiki?curid=1711498", "title": "Islands (Kajagoogoo)", "text": "Islands \u00e8 il secondo album del gruppo britannico synthpop /new wave Kajagoogoo, pubblicato nel 1984, per la casa discografica EMI.\nIl disco senza Limahl.\nIl lavoro \u00e8 stato registrato, tra la fine del 1983 e l'inizio del 1984, senza il cantante Limahl, uscito dal quintetto poco prima, per dare inizio alla carriera solista, parallela allo sviluppo della band. Il motivo della sua defezione non \u00e8 mai stato chiarito fino in fondo: se si \u00e8 trattato di un allontanamento forzato, come afferma il cantante stesso, oppure se \u00e8 stato il suo crescente egocentrismo a provocarne l'abbandono spontaneo, secondo gli altri membri; lo stesso, con qualche differenza circa gli obiettivi, si \u00e8 detto del batterista, Jez Strode, che lascer\u00e0 la band alla fine della promozione di questo stesso secondo album, nel 1984.\nNick Beggs alla voce e Colin Thurston alla produzione.\nLimahl viene sostituito, nel ruolo del cantante principale, rimasto cos\u00ec vacante, dal bassista Nick Beggs, gi\u00e0 seconda voce e autore di circa met\u00e0 dei testi del primo album, il fortunato \"White Feathers\" del 1983. La produzione del long playing del 1984 viene affidata di nuovo a Colin Thurston, che, insieme al tastierista dei Duran Duran, Nick Rhodes, aveva gi\u00e0 prodotto il fortunato album di debutto dell'allora quintetto. Stavolta, per\u00f2, il ruolo dei co-produttori \u00e8 svolto dagli stessi Kajagoogoo.\nIl plauso della critica e le discrete vendite.\nIl disco, pur letteralmente acclamato dalla critica, che ne elogia la svolta decisamente sperimentale, con l'abbandono pressoch\u00e9 totale del pop rock iniziale, per un piacevole synthpop, un'azzeccata new wave e interessanti innesti jazz, soprattutto nei numerosi strumentale (ben 3 nelle sessions complete, di cui 1 incluso direttamente sulla tracklisting originaria), non vende quanto il suo pluridecorato predecessore, ma riesce a raggiungere il Numero 35, una posizione di tutto rispetto, nella classifica britannica degli album, ottenendo addirittura il disco d'oro in Giappone.\nI 3 singoli estratti.\nI 3 singoli estratti ottengono un discreto successo nella madrepatria, soprattutto il primo, che arriva nella Top Ten: \"Big Apple\" (Numero 8), \"The Lion's Mouth\" (Numero 25) e \"Turn Your Back on Me\" (Numero 47). Secondo alcune fonti ben informate, il primo 45 giri del gruppo senza Limahl, \"Big Apple\", cos\u00ec come la prima hit solista di quest'ultimo, \"Only for Love\", uno dei suoi pi\u00f9 grandi successi, sarebbero state scritte prima dello scioglimento, da Limahl e Nick Beggs in collaborazione, ma non ci sono mai state n\u00e9 conferme n\u00e9 smentite da ambo le parti. Pare comunque sicuro almeno il periodo di composizione, verso la met\u00e0 del 1983, in pratica mentre si svolgeva il \"White Feathers Tour\".\nL'edizione americana: \"Extra Play\" e i Kaja.\nNegli USA, dove l'album esce con il titolo di Extra Play, accreditato ai Kaja (nome che il gruppo, ridotto a un trio, adotter\u00e0 in tutto il mondo solo nel 1985, con il 33 giri successivo, \"Crazy Peoples Right to Speak\"), non va oltre il Numero 185 nella classifica dei Billboard 200, mentre i 3 singoli raggiungeranno la cima della relativa classifica dance degli Hot Club Play, con \"Turn Your Back on Me\" addirittura al Numero 1. La versione di \"Turn Your Back on Me\" inclusa nell'edizione statunitense del lavoro \u00e8 per\u00f2 diversa dall'originale: remixata dalla famosa coppia Steve Thompson &amp; Michael Barbiero (noti per aver lavorato con i Duran Duran, all'epoca), la versione USA viene editata e missata da Steve Thompson, con Michael Barbiero nel ruolo di tecnico del remix. La fotografia dell'indigeno tailandese (anche se, secondo molti, si tratta di una donna, ma \u00e8 davvero difficile dirlo, perch\u00e9 ha gli occhi chiusi e l'immagine \u00e8 piuttosto scura), sulla busta interna, \u00e8 stata scattata da Mick Karn, bassista dei Japan.\nLa ristampa rimasterizzata in CD di \"Islands\" (2004) e le cover di Limahl dei 3 singoli (1999).\nL'originario album britannico \u00e8 stato rimasterizzato e ristampato, con 7 bonus tracks in pi\u00f9, nel 2004 (20 anni dopo la sua prima pubblicazione), dopo una prima riuscita riunione del quintetto originario (con Limahl e Jez Strode) per il noto programma TV \"Bands Reunited\", in onda sull'emittente americana VH1 (registrato nel 2003 e trasmesso nel 2004). In una raccolta solista del 1999, Limahl aveva gi\u00e0 ricantato i 3 brani estratti come singoli dal secondo album dei Kajagoogoo/Kaja, realizzato dopo la sua defezione: \"Big Apple\", \"The Lion's Mouth\" e \"Turn Your Back on Me\", suscitando un certo interesse mediatico, nonostante il primissimo tentativo di riunione del gruppo fosse fallito proprio l'anno prima, nel 1998, per le troppe questioni in sospeso. Nel 2008, la band si \u00e8 definitivamente riformata ed \u00e8 attualmente al lavoro sul nuovo album di inediti di studio, oltre al tour in corso che, finora, ha toccato Danimarca e Scozia (per poi spostarsi in Germania in autunno e in Inghilterra in inverno).\nVicissitudini durante le registrazioni originarie.\nNel libretto accluso alla ristampa dell'album, uscita nel 2004, la band racconta i problemi incontrati durante la registrazione del lavoro, affermando di aver cambiato studi di registrazione per ben tre volte, trascorrendo per\u00f2 dei periodi abbastanza lunghi prima al Jacob's Studios nel Buckinghamshire, poi al Farm Yard in Chalfont St. Giles e infine al Manor nell'Oxfordshire. Sennonch\u00e9, ci furono dei problemi, anche piuttosto gravi, relativi all'attrezzatura tecnologica utilizzata, quando il multitraccia digitale, su cui era stato inciso il lavoro di interi mesi, incominci\u00f2 a manifestare delle perdite di ossido. Cos\u00ec, fu necessario trasferire l'apparecchio al Townhouse Studios di Londra, dove venne effettuato un trasferimento audio diretto e immediato, in modo tale da non perdere neanche una virgola di quanto fatto fino allora. Ma il gruppo sottolinea che la perdita avrebbe potuto essere anche totale, se non si fosse intervenuti in tempo.\nTracce.\nTesti di Beggs e musiche di Askew/Beggs/Neale/Strode.\n\"Islands\".\nLP/MC originali del 1984.\nLe tracce 1-4 costituivano l'originario Lato 1, mentre le tracce 5-9 formavano il Lato 2.\nBonus tracks sull'edizione rimasterizzata in CD del 2004.\nOltre alle 9 tracce di cui sopra, nello stesso identico ordine, l'edizione rimasterizzata del 2004 contiene anche 7 tracce in pi\u00f9: 3 lati B all'epoca inediti e 4 diversi remix dei 3 singoli, compresa la versione USA di \"Turn Your Back on Me\", che apre il disco.\n10. \"Turn Your Back on Me (Thompson and Barbiero U.S. Mix)\" \u2013 3:56\n11. \"The Pump Rooms of Bath\" \u2013 2:31 [strumentale]\n12. \"The Garden\" \u2013 2:51 [strumentale]\n13. \"Monochromatic (Live)\" \u2013 4:08\n14. \"Big Apple (Metro Mix)\" \u2013 6:05\n15. \"The Lion's Mouth (The Beast Mix)\" \u2013 5:37\n16. \"Turn Your Back on Me (Extended Dance Mix)\" \u2013 5:03\n\"Extra Play\".\nL'edizione USA dell'album, intitolata Extra Play, ha una tracklisting diversa, sia per numero che per ordine delle tracce (in pratica, mancano gli ultimi 4 pezzi dell'edizione anglo-europea, compresa la title-track \"Islands\" e l'apprezzato strumentale \"The Loop\". I soli 7 brani inclusi nell'edizione statunitense, disponibile soltanto in vinile, sono suddivisi come segue: il Lato 1 comprende i brani da 1 a 5, mentre il Lato 2 \u00e8 composto soltanto dai 2 lunghi remix costituiti dai brani 6 e 7. Mai ristampata in digitale nel complesso, 6 dei 7 brani dell'edizione USA sono comunque confluiti nella ristampa in CD dell'edizione anglo-europea, pubblicata nel 2004. Il remix \"Turn Your Back on Me (Flipped Disc Mix)\" \u00e8 l'unico a non esservi stato incluso e a non disporre quindi finora di una versione in digitale."}
{"id": "1711499", "revid": "339392", "url": "https://it.wikipedia.org/wiki?curid=1711499", "title": "Giovanni Battaglio", "text": ""}
{"id": "1711502", "revid": "104458", "url": "https://it.wikipedia.org/wiki?curid=1711502", "title": "Ingveoni", "text": ""}
{"id": "1711503", "revid": "104458", "url": "https://it.wikipedia.org/wiki?curid=1711503", "title": "Erminoni", "text": ""}
{"id": "1711504", "revid": "104458", "url": "https://it.wikipedia.org/wiki?curid=1711504", "title": "Istveoni", "text": ""}
{"id": "1711509", "revid": "767487", "url": "https://it.wikipedia.org/wiki?curid=1711509", "title": "Kothon", "text": "Il kothon (anche \"cothon\" o \"koton\") era un bacino idrico utilizzato all'interno dei porti fenici. Il suo uso, ancora non chiarito da un punto di vista archeologico, rimane sconosciuto: si crede sia stato un luogo di ricovero per le navi da riparare, oppure un bacino artificiale legato a culti locali.\nMozia.\nNel caso del \"kothon\" di Mozia, in Sicilia, si tratterebbe di un bacino orientato secondo i punti cardinali, di dimensioni 35,7m x 52,5m e disassato rispetto agli altri monumenti; l'orientamento sarebbe uguale in tutte le fasi, con nell'ultima fase anche elementi egiziani ed una terracotta mutila di cinocefalo, un animale che saluta il Sole. Il Tempio situato nelle vicine, a cui sarebbe collegato, \u00e8 molto simile al Tempio di Astarte di Kition, a Cipro. L'ingresso \u00e8 rivolto verso l'area sacra, e le stele del tofet mostrano una schematizzazione di un portale con dentro un betilo. Inoltre il pozzo del tempio sarebbe simile a quello del Tempio degli Obelischi di Biblo. Nel 1985 Sabatino Moscati identificava una stele al centro della Porta Sud, ipotizzando che si trattasse di una stele portata dal tofet, anche se la teoria oggi viene messa in discussione. Sul lato nord del \"kothon\" di Mozia \u00e8 stata individuata una polla d'acqua dolce. Secondo le ipotesi di Lorenzo Nigro, durante il solstizio d'inverno e l'equinozio di primavera a 110\u00b0 sorge la costellazione di Orione (identificata nell'antichit\u00e0 come il dio Baal), per cui \u00e8 possibile ipotizzare che si trattasse del \"Tempio di Saturno\" (come a Nora) o del \"Tempio di Eshmun\" (come a Dougga)."}
{"id": "1711510", "revid": "599013", "url": "https://it.wikipedia.org/wiki?curid=1711510", "title": "Kyoji Nanba", "text": "Carriera.\nLa sua prima presenza nelle competizioni del motomondiale si registra nella stagione 1988 quando, grazie ad una wild card partecipa al Gran Premio motociclistico del Giappone, in classe 250 e guidando una Yamaha; in questa occasione coglie un 12\u00ba posto al traguardo, cosa che gli permette di essere presente nelle classifiche stagionali al 39\u00ba posto.\nAltre wild card gli sono state offerte anche in edizioni successive del motomondiale ma solo nel 1991 e nel 1992 ha ottenuto piazzamenti tali da essere presente anche nelle classifiche di fine anno.\nL'unica stagione continuativa di Nanba nel mondiale \u00e8 stata quella del 1998, corsa nella classe 500 con la Yamaha YZR 500 ufficiale dello Yamaha Team Rainey in sostituzione dell'infortunato Jean Michel Bayle. Al termine dell'anno riuscir\u00e0 a piazzarsi al 18\u00ba posto."}
{"id": "1711511", "revid": "767487", "url": "https://it.wikipedia.org/wiki?curid=1711511", "title": "Siobh\u00e1n Donaghy", "text": "Biografia.\nGli esordi con le Sugababes.\nA dodici anni incontra Ron Tom (manager e creatore della girl band All Saints) che le propone di diventare il suo manager.\nNel 1998 costituisce insieme alle coetanee Keisha Buchanan e Mutya Buena il gruppo delle Sugababes, sotto la guida di Tom. Con il gruppo pubblica un solo album \"One Touch\" (2000) poich\u00e9 nel 2001 abbandona la girl band a causa di contrasti con le colleghe.\nLa carriera solista: \"Revolution in Me\" e \"Ghosts\".\nTerminata l'esperienza nel gruppo musicale, nel 2002 la London Records le offre un contratto discografico come solista.\nDopo un anno di lavoro insieme al paroliere e produttore delle All Saints Cameron McVey, nel 2003 esce il suo primo album da solista, \"Revolution in Me\", preceduto da \"Overrated\", che ottiene un discreto successo in Regno Unito, Irlanda e Paesi Bassi, a differenza dell'album che invece si rivela un totale flop di vendite non entrando in classifica. A \"Overrated\" segue \"Twist of Fate\", singolo che ottiene scarso successo, spingendo cos\u00ec la casa discografica a rescindere il contratto con la cantante.\nNel 2006 la cantante firma un contratto con l'etichetta discografica Parlophone, per la quale pubblica il singolo \"Don't Give It Up\" che per\u00f2 ottiene scarso successo, raggiungendo la quarantacinquesima posizione della classifica britannica. Al singolo segue il secondo album della cantante, intitolato \"Ghosts\" che rimane nella classifica britannica appena una settimana, alla posizione numero novantadue. Dall'album viene estratto anche un secondo singolo, \"So You Say\", anch'esso di scarso successo.\nNel 2007, al termine della promozione del secondo album, partecipa alla versione britannica del musical \"Rent\". Nell'agosto 2008 la Donaghy interrompe il rapporto di lavoro con l'etichetta Parlophone. Nel giugno del 2009 collabora con gli Square1 nel brano \"Styfling\".\nIl gruppo Mutya Keisha Siobhan.\nNel 2011 si riunisce con le ex componenti delle Sugababes, Mutya Buena e Keisha Buchanan, per costituire un nuovo gruppo musicale chiamato Mutya Keisha Siobhan. Nel 2012, le tre firmano un contratto discografico con la Polydor Records e iniziano la lavorazione del loro primo album. L'anno successivo il gruppo pubblica il primo singolo \"Flatline\"."}
{"id": "1711512", "revid": "101175", "url": "https://it.wikipedia.org/wiki?curid=1711512", "title": "Motomondiale 1996", "text": "La stagione 1996 \u00e8 stata la quarantottesima del motomondiale; il calendario comprese 15 gran premi con la novit\u00e0 assoluta del Gran Premio motociclistico dell'Indonesia. Venne anche effettuata la prima edizione del Gran Premio motociclistico Citt\u00e0 di Imola (che prendeva il posto del GP di San Marino), quello che era stato il Gran Premio motociclistico d'Europa divenne invece il Gran Premio motociclistico di Catalogna; ultima novit\u00e0 fu il ritorno del Gran Premio motociclistico d'Austria. Inizialmente era stato previsto anche il GP d'Argentina ma la prova venne annullata ancor prima dell'inizio del campionato.\nIl contesto.\nLa novit\u00e0 regolamentare pi\u00f9 importante fu la revisione dei criteri minimi di et\u00e0 per partecipare alle gare del motomondiale: il limite venne portato a 15 anni per la classe 125, 16 anni per la 250 e i passeggeri di sidecar e 18 anni per la classe regina e i piloti degli stessi sidecar.\nL'introduzione della nuova prova in Indonesia fece s\u00ec che in quest'annata le prime tre prove si svolsero tutte in Asia mentre quello che aveva inaugurato le stagioni precedenti, il Gran Premio motociclistico d'Australia, venne spostato a fine stagione, preceduto solamente dalla trasferta in Brasile. Naturalmente la maggior parte delle prove fu composta dai gran premi disputati in Europa nella parte centrale dell'anno: 10 svoltesi tra aprile e settembre.\nMichael Doohan e la sua Honda NSR 500 continuarono a dominare la classe 500 vincendo 8 gare; Max Biaggi vinse il suo terzo titolo mondiale nella classe 250 con l'Aprilia mentre Haruchika Aoki si conferm\u00f2 campione nella classe 125.\nNei sidecar si riconfermarono campioni Darren Dixon e Andy Hetherington, in quella che fu l'ultima stagione dei \"tre ruote\" nel Motomondiale.\nGiunto alla sua seconda stagione di corse, a seguito di numerose polemiche, la Dorna decise, al termine di questa annata, di chiudere i battenti anche al Thunderbike Trophy. L'ultima edizione del trofeo \u00e8 stata vinta dal francese William Costes su Honda.\nCon questi risultati fu la prima volta nella storia del mondiale che proprio tutti i campioni della stagione precedente (con l'eccezione del Thunderbike Trophy) riuscivano a conservare il loro titolo; gi\u00e0 negli anni 1959 e 1960 gli iridati delle classi gareggiate in singolo, Carlo Ubbiali e John Surtees ciascuno in due categorie, lo avevano fatto, ma in quell'occasione il titolo dei sidecar and\u00f2 a piloti diversi.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nMick Doohan ottenne il suo terzo titolo consecutivo; il suo compagno di squadra della Repsol Honda, \u00c0lex Crivill\u00e9, batte l'australiano in Austria e in Repubblica Ceca. Luca Cadalora con il team Kanemoto Honda vince due gare per il terzo anno consecutivo. La Suzuki schier\u00f2 Daryl Beattie che fu incapace di correre al meglio a causa dei tanti infortuni. Rientr\u00f2 in Spagna e corse in due gare ma dopo il gran premio di Francia decise di concludere la sua carriera.\nLe prime quattro posizioni in classifica piloti furono tutte occupate da centauri equipaggiati da moto Honda; la casa motociclistica giapponese si aggiudic\u00f2 pertanto anche il titolo iridato riservato ai costruttori.\nLa prima gara della stagione, in Malaysia, venne disturbata dal maltempo e si dovette disputare su due manche.\nCurioso l'episodio avvenuto in occasione del Gran Premio motociclistico di Spagna: per la troppa esultanza dei suoi tifosi che lo vedevano in testa all'ultimo giro, \u00c0lex Crivill\u00e9 cade all'ultima curva senza poter tagliare il traguardo e non ottenendo punti iridati.\nLa stessa sorte del GP di Malesia fu anche quella del GP d'Olanda che dovette essere interrotto e poi ripreso a causa della pioggia.\nLa prova del Gran Premio motociclistico di Catalogna segna contemporaneamente la prima vittoria nel motomondiale per Carlos Checa e la 100\u00aa per la Honda in classe 500; \u00e8 anche al termine di questa prova che Michael Doohan \u00e8 matematicamente campione mondiale con due gare di anticipo.\nL'ultima prova dell'anno, il GP d'Australia venne vinto da Loris Capirossi, che ottenne la sua prima vittoria nella classe 500 quando Crivill\u00e9 si tocc\u00f2 con il suo compagno di squadra della Honda, Doohan. Con questa sua prima vittoria in classe regina si and\u00f2 ad aggiungere al novero ristretto di piloti che vantavano almeno una vittoria in ognuna delle tre classi del mondiale. In quest'annata si registr\u00f2 anche la prima vittoria nel motomondiale di Norifumi Abe.\nTra i costruttori vi fu il rientro del team Elf, mentre Honda introdusse la NSR 500 V che fu messa a disposizione dei due piloti giapponesi, Tadayuki Okada e Shin'ichi It\u014d, del team Repsol Honda.\nClasse 250.\nLa stagione della quarto di litro fu all'insegna di Max Biaggi che si aggiudic\u00f2 nove delle prove in programma in sella a una Aprilia; questi risultati non bastarono per\u00f2 alla casa motociclistica di Noale per aggiudicarsi il titolo costruttori, vinto, per un solo punto, dalla giapponese Honda che equipaggiava tutti i piloti dal 2\u00ba al 7\u00ba posto.\nL'altro fabbricante giapponese, la Yamaha, si affid\u00f2 per buona parte della stagione a Tetsuya Harada, ma lo stesso venne sostituito nelle ultime tre gare dell'anno da Sete Gibernau, venendo cos\u00ec a interrompersi un rapporto che durava gi\u00e0 da alcuni anni.\nDurante l'anno ottenne la sua prima vittoria nel motomondiale Olivier Jacque, che termin\u00f2 il campionato in terza posizione, alle spalle anche di Ralf Waldmann. Oltre ai primi tre piloti in classifica solo Harada riusc\u00ec a ottenere una vittoria nel singolo gran premio.\nClasse 125.\nLe case motociclistiche giapponesi Honda e Yamaha non si presentarono al via della stagione con team ufficiali, limitandosi a fornire assistenza a vari piloti e team privati. Ci\u00f2 non imped\u00ec per\u00f2 a Haruchika Aoki di vincere un nuovo titolo piloti in sella a una Honda. Alle sue spalle, per formare un podio di soli piloti giapponesi, arrivarono Masaki Tokudome (che fu il pilota maggiormente vittorioso nella stagione con quattro successi) e Tomomi Manako.\nIn maniera simile a quanto gi\u00e0 successo nella classe 250, ad aggiudicarsi il titolo costruttori fu per\u00f2 una casa diversa da quella che equipaggiava il pilota iridato: in questo caso Aprilia sopravanz\u00f2 le concorrenti.\nLe vittorie nei singoli GP furono divise tra diversi piloti: 9 piloti ebbero l'onore di salire sul primo gradino del podio; rimarchevoli le tre vittorie ottenute da Stefano Perugini che giunse per\u00f2 solamente al sesto posto finale e il fatto che al GP della Repubblica Ceca si vide il primo successo nel motomondiale di Valentino Rossi.\nUn altro successo degno di nota fu quello ottenuto da Ivan Goi al GP d'Austria: con l'et\u00e0 di 16 anni e 157 giorni rappresent\u00f2 in quel momento il nuovo record d'et\u00e0 di un vincitore di gran premio.\nClasse sidecar.\nFonte:\nFu questa l'ultima stagione della storia del motomondiale a vedere al via anche le motocarrozzette: vennero disputati 340 gran premi dal loro esordio avvenuto in occasione del Gran Premio motociclistico di Svizzera 1949 e il pilota maggiormente vittorioso \u00e8 stato Rolf Biland che con 81 vittorie e 7 titoli iridati ha distanziato tutti i suoi colleghi.\nThunderbike Trophy.\nFonte:\nLa seconda e ultima stagione del Thunderbike Trophy viene vinta da William Costes su Honda, lo stesso pilota francese risulta, con tre vittorie nelle singole gare, il pilota pi\u00f9 vincente di questa classe. Secondo in classifica con 120 punti lo svizzero Yves Briguet, che ottiene punti in tutte le nove gare in calendario, ma non riesce a ottenere una vittoria in gara. Terzo in campionato con 104 punti l'olandese Jeffry de Vries, per lui due vittorie in gara, mentre ottengono una vittoria a testa: Massimo Meregalli, Adrien Morillas, Iain MacPherson e Rub\u00e9n Xaus."}
{"id": "1711514", "revid": "110157", "url": "https://it.wikipedia.org/wiki?curid=1711514", "title": "Ba\u00eda da Trai\u00e7\u00e3o", "text": "Ba\u00eda da Trai\u00e7\u00e3o \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711517", "revid": "287204", "url": "https://it.wikipedia.org/wiki?curid=1711517", "title": "Cuit\u00e9 de Mamanguape", "text": "Cuit\u00e9 de Mamanguape \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711519", "revid": "106670866", "url": "https://it.wikipedia.org/wiki?curid=1711519", "title": "Curral de Cima", "text": "Curral de Cima \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711520", "revid": "110157", "url": "https://it.wikipedia.org/wiki?curid=1711520", "title": "Radio Ethiopia", "text": "Radio Ethiopia \u00e8 il secondo album della cantautrice statunitense Patti Smith, pubblicato nel 1976 per l'etichetta discografica Arista Records.\nLa copertina \u00e8 opera della fotografa Judy Linn, amica di Patti Smith ."}
{"id": "1711522", "revid": "767487", "url": "https://it.wikipedia.org/wiki?curid=1711522", "title": "Itapororoca", "text": "Itapororoca \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711524", "revid": "110157", "url": "https://it.wikipedia.org/wiki?curid=1711524", "title": "Jacara\u00fa", "text": "Jacara\u00fa \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711529", "revid": "261205", "url": "https://it.wikipedia.org/wiki?curid=1711529", "title": "Birdo", "text": ""}
{"id": "1711533", "revid": "1305772", "url": "https://it.wikipedia.org/wiki?curid=1711533", "title": "Mamanguape", "text": "Mamanguape \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte.\nNel territorio della municipalit\u00e0 ricadono la Riserva biologica Guaribas, una riserva naturale integrale istituita nel 1990 e la Stazione ecologica del Pau Brasil, che tutela una popolazione degli omonimi alberi (\"Caesalpinia echinata\")."}
{"id": "1711536", "revid": "287204", "url": "https://it.wikipedia.org/wiki?curid=1711536", "title": "Marca\u00e7\u00e3o", "text": "Marca\u00e7\u00e3o \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711539", "revid": "267975", "url": "https://it.wikipedia.org/wiki?curid=1711539", "title": "Leggenda dei tre compagni", "text": "La cosiddetta Leggenda dei tre compagni (Angelo, Leone e Rufino), o Legenda trium sociorum, \u00e8 la pi\u00f9 importante delle biografie \"non ufficiali\" di Francesco d'Assisi (per \"non ufficiali\" si intende non scritte su commissione e dietro controllo papale o della classe dirigente dell'Ordine francescano).\nStoria.\nSecondo la tradizione, questa raccolta di detti e avvenimenti riguardanti Francesco e i suoi compagni fu scritta su commissione del capitolo generale di Genova del 1244. La cosiddetta \"Lettera di Greccio\", che nella tradizione manoscritta precede la \"Legenda\" e porta la data dell'11 agosto 1246, afferma che il capitolo di Genova si era reso conto che quanto era stato narrato sulla vita del santo, nel periodo del generalato di frate Elia da Cortona, non era conforme alla realt\u00e0 dei fatti e stava diventando un pericolo per lo spirito francescano; pertanto, i padri capitolari avevano chiesto l'intervento di quanti conoscessero notizie pi\u00f9 veritiere sulla vita del santo con l'invito di inviarle, in forma scritta, al nuovo generale Crescenzio da Jesi. Dal convento di Greccio, Angelo Tancredi, uno dei primi discepoli di Francesco, con l'aiuto di frate Leone e di frate Rufino cominci\u00f2 a raccogliere il materiale che potesse servire da base per la compilazione di una biografia di Francesco: nella lettera di Greccio Angelo dichiarava che il materiale era pronto.\nIn realt\u00e0, esistono tra i filologi seri dubbi sull'autenticit\u00e0 della \"lettera di Greccio\", e, se anche fosse autentica, sembra sicuro che il florilegio costituito dalle testimonianze dei primi compagni di Francesco non coincida affatto con la \"Legenda trium sociorum\" che possiamo leggere oggi.\n\u00c8 dimostrato che l'autore della \"Legenda\" (tramandata soltanto da manoscritti dell'inizio del XIV secolo) gi\u00e0 conosceva sia le opere di Tommaso da Celano, sia quelle di Bonaventura di Bagnoregio. Va escluso, perci\u00f2, che in questo testo sia da riconoscere il famoso florilegio messo insieme a pi\u00f9 mani e inviato dai tre compagni di Greccio che sottoscrissero la lettera del 1246. L'opera appartiene piuttosto al periodo post-bonaventuriano, anche se \u00e8 difficile stabilire se sia anteriore o posteriore alla biografia dell'\"Anonimo perugino\", con la quale ha notevoli affinit\u00e0. Parte della \"Leggenda\" si trova contenuta anche nello \"Specchio della perfezione\".\nStruttura.\nL'opera, scritta in latino, \u00e8 strutturata in diciotto capitoli: \nEdizioni.\nL'opera fu pubblicata da padre Ferdinand Delorme, dapprima in una trascrizione parziale, poi in versione integrale nel 1926. Nel 1974 ne \u00e8 stata curata una nuova edizione critica, dal filologo Thomas Desbonnets, pubblicata nell'\"Archivum Franciscanum Historicum\" (num. 67)."}
{"id": "1711540", "revid": "729019", "url": "https://it.wikipedia.org/wiki?curid=1711540", "title": "Veritas", "text": "La Veritas \u00e8 stata una Casa automobilistica tedesca attiva tra il 1947 ed il 1953.\nStoria.\nLa storia della Veritas ha inizio nell'immediato secondo dopoguerra, quando tre personaggi dal solido passato nel mondo automobilistico, ingegneristico e sportivo decisero di dar vita ad una Casa automobilistica sportiva che potesse soprattutto concorrere nelle manifestazioni sportive di livello pi\u00f9 alto.\nI tre erano Ernst Loof (un valido ingegnere gi\u00e0 alla BMW), Werner Miethe (un ex-campione di ciclismo) e Lorenz Dietrich (un intraprendente uomo d'affari), ed aprirono la loro prima sede ad \"Hausen am Andelsbach\", una piccola localit\u00e0 vicino a Sigmaringen, nel Baden-W\u00fcrttemberg. Ma le difficolt\u00e0 create dal regime statunitense, instauratosi nella Germania Ovest subito dopo il conflitto, costrinse i fondatori a trasferire subito la sede a Me\u00dfkirch, poco lontano.\nInizialmente la produzione era di vetture sportive su base BMW 328. La prima vettura usc\u00ec dalle linee di montaggio nel 1947 e fu utilizzata dal pilota Karl Kling per una gara ad Hockenheim in cui si aggiudic\u00f2 il primo posto, finendo poi addirittura per consacrarsi campione nella categoria 2 litri.\nIl fatto di presentare tali vetture come \"BMW-Veritas\" suscit\u00f2 le proteste della Casa di Monaco, in seguito alle quali le vetture di \"Hausen am Andelsbach\" vennero battezzate semplicemente \"Veritas\".\nNel 1949 vennero ultimati i lavori per la Veritas RS, una sportiva da gara sempre basata sulla \"BMW 328\", col motore portato a 125 CV (su alcuni esemplari la potenza massima arriv\u00f2 anche a 135 CV). Il 1949 fu per\u00f2 anche l'anno in cui venne lanciata la \"Veritas Komet coup\u00e9\", una versione stradale della \"RS\". Ed inoltre, sempre nel 1949, la Veritas fu nuovamente trasferita, questa volta a Muggensturm, dove abbandon\u00f2 il 2 litri BMW della \"328\" per utilizzare invece un motore sempre da 2 litri (per la precisione, 1998 cm\u00b3), ma realizzato dalla Heinkel.\nSi ebbero 200 ordinazioni per le Veritas motorizzate, ma una pessima gestione finanziaria dell'azienda port\u00f2 nel 1950 alla chiusura della produzione automobilistica di serie.\nLa Casa fu nuovamente costretta a cambiare sede: Ernst Loof, rimasto solo al vertice dell'azienda, spost\u00f2 la \"Veritas\" nei pressi del N\u00fcrburgring, dove si occup\u00f2 della realizzazione di vetture destinate ai campionati di Formula 1. La Veritas pot\u00e9 cos\u00ec schierare alcune vetture nei campionati di Formula 1 del 1951, 1952 e 1953. Nel frattempo, la Veritas si occup\u00f2 anche della realizzazione di parti di carrozzeria per la francese Panhard.\nI risultati in Formula 1 furono per\u00f2 scarsi, al punto da costringere la Casa sportiva alla chiusura definitiva nel 1953.\nLa ripresentazione del marchio.\nCome in altri casi di nomi storici, all'inizio del XXI secolo si \u00e8 avuta la ripresentazione del marchio storico ad opera di una nuova societ\u00e0 che ne ha acquisito i diritti: \u00e8 stata cos\u00ec presentata la Veritas RS III che non ha avuto seguito commerciale."}
{"id": "1711541", "revid": "246027", "url": "https://it.wikipedia.org/wiki?curid=1711541", "title": "Bivalve", "text": ""}
{"id": "1711544", "revid": "110157", "url": "https://it.wikipedia.org/wiki?curid=1711544", "title": "Mataraca", "text": "Mataraca \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711550", "revid": "1494169", "url": "https://it.wikipedia.org/wiki?curid=1711550", "title": "Canestrello", "text": ""}
{"id": "1711551", "revid": "237256", "url": "https://it.wikipedia.org/wiki?curid=1711551", "title": "Zaporizhzhia", "text": ""}
{"id": "1711552", "revid": "287204", "url": "https://it.wikipedia.org/wiki?curid=1711552", "title": "Pedro R\u00e9gis", "text": "Pedro R\u00e9gis \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711557", "revid": "61749", "url": "https://it.wikipedia.org/wiki?curid=1711557", "title": "Ser Ciappelletto", "text": ""}
{"id": "1711559", "revid": "110157", "url": "https://it.wikipedia.org/wiki?curid=1711559", "title": "Capim", "text": "Capim \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711561", "revid": "110157", "url": "https://it.wikipedia.org/wiki?curid=1711561", "title": "Rio Tinto (Brasile)", "text": "Rio Tinto \u00e8 un comune del Brasile nello Stato del Para\u00edba, parte della mesoregione della Zona da Mata Paraibana e della microregione del Litoral Norte."}
{"id": "1711565", "revid": "767487", "url": "https://it.wikipedia.org/wiki?curid=1711565", "title": "Easter", "text": "Easter \u00e8 il terzo album della cantautrice statunitense Patti Smith, pubblicato nel 1978 per l'etichetta discografica Arista Records, prodotto da Jimmy Iovine."}
{"id": "1711567", "revid": "15360826", "url": "https://it.wikipedia.org/wiki?curid=1711567", "title": "Carlo Ilarione Petitti", "text": ""}
{"id": "1711568", "revid": "1305772", "url": "https://it.wikipedia.org/wiki?curid=1711568", "title": "Teucrium chamaedrys", "text": "Il camedrio comune (nome scientifico Teucrium chamaedrys ) \u00e8 una piccola pianta arbustiva, appartenente alla famiglia delle Lamiaceae.\nEtimologia.\nIl nome del genere (\"Teucrium\") deriva da Teucro, mitico re di Troia figlio di Scamandro e della Ninfa Idea, che secondo Plinio per primo speriment\u00f2 le propriet\u00e0 medicinali di alcuni vegetali (tra cui alcune piante del genere di questa voce). Dioscoride denomin\u00f2 queste piante dal greco \u201cTeukrion\u201d, ma \u00e8 Linneo che riprese tale nome cambiandolo nel latino \u201cTeucrium\u201d. L'epiteto specifico (\"chamaedrys\") deriva da due parole greche: \"chamai\" (= sul terreno, nano, strisciante) e \"drys\" (= quercia, albero) che insieme indicano una quercia nana, o qualche altra pianta bassa con foglie simili a quelle della quercia. Questo nome sembra sia stato utilizzato per la prima volta da Teofrasto (371 a.C. \u2013 Atene, 287 a.C.), filosofo e botanico greco antico, discepolo di Aristotele, autore di due ampi trattati botanici. In riferimento alla pianta di questa voce, il nome \u00e8 stato dato per la somiglianza delle sue foglie con quelle della quercia.\nIl nome scientifico della specie \u00e8 stato definito per la prima volta da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 565\" del 1753.\nDescrizione.\nQueste piante raggiungono una altezza massima tra 20 e 35\u00a0cm. La forma biologica \u00e8 camefita suffruticosa (Ch suffr), sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). Tutta la pianta \u00e8 amara e aromatica con un odore sgradevole (sono presenti delle ghiandole contenenti oli eterici)..\nRadici.\nL'apparato radicale possiede un gracile rizoma con molte radichette (radici di tipo fascicolato). Inoltre la parte ipogea del fusto (essendo lignificata ed avendo perso le foglie pi\u00f9 basse) radica facilmente con l'emissione di radici avventizie.\nFusto.\nIl fusto \u00e8 peloso e legnoso alla base con portamento ascendente. La pianta \u00e8 cespitosa quindi nel suo insieme presenta numerosi fusti semplici. \nFoglie.\nLe foglie sono pubescenti e lungo il caule sono disposte in modo opposto (inserite sul fusto a 2 a 2) ed hanno delle forme ovato-spatolate oppure oblungo-cuneate (si restringono a cuneo alla base) con i margini crenati o dentati (5 \u2013 8 denti o lobi per lato). Le foglie inferiori sono brevemente picciolate (3 \u2013 6\u00a0mm), mentre quelle superiori sono sessili ed intere. La pagina superiore della foglia \u00e8 di colore verde brillante, lucido ed \u00e8 innervata mentre quella inferiore \u00e8 pi\u00f9 pallida. Inoltre le foglie se stropicciate (sono lievemente coriacee) emettono un delicato aroma di aglio. Dimensione delle foglie: larghezza 7 \u2013 10\u00a0mm; lunghezza 13 \u2013 25\u00a0mm.\nInfiorescenza.\nL'infiorescenza \u00e8 un denso spicastro composto da fiori disposti unilateralmente e da brattee lunghe quanto i fiori stessi ma pi\u00f9 piccole delle foglie sottostanti. I fiori sono numerosi (da 2 a 6) in densi verticillastri e sono posizionati all'ascella delle foglie superiori (trasformate in brattee) con brevi peduncoli.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e pentameri (5-meri: la corolla e il calice sono a 5 parti).\nFrutti.\nIl frutto \u00e8 uno schizocarpo composto da 4 acheni ovoidali (tetrachenio) racchiusi nel calice che \u00e8 persistente. La superficie del frutto \u00e8 papillosa.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Teucrium\" si compone di circa 250 specie, una quindicina delle quali vivono in Italia. La distribuzione \u00e8 subcosmopolita, ma per lo pi\u00f9 extratropicale e con la maggiore diversit\u00e0 nell'areale mediterraneo. All'interno della famiglia questo genere \u00e8 descritto nella sottofamiglia Ajugoideae. Nelle classificazioni meno recenti la famiglia del genere \"Teucrium\" \u00e8 chiamata Labiatae.\nIl numero cromosomico di \"T. chamaedrys\" \u00e8: 2n = 60/62/64.\nVariabilit\u00e0.\n\"T. chamaedrys\" \u00e8 soggetta a presentare dei caratteri morfologici differenti a seconda della zona di ubicazione. In particolare la polimorfia si evidenzia nel tomento e la lobatura delle foglie. Le foglie ad esempio nella pagina superiore possono essere glabre o tomentose; i denti possono variare di forma (arrotondati o acuti), numero e lunghezza.\nIn riferimento all'habitat se le piante crescono in zone aride e molto soleggiate le foglie hanno una forma pi\u00f9 vicina a quelle delle pennatosette, mentre se il luogo di crescita \u00e8 ombroso, poco soleggiato e umido, la lamina fogliare si sviluppa pi\u00f9 largamente e presenta dei denti appena visibili. Mentre nei soggetti che vegetano a quote alte (zone montane) i fusti sono molto pelosi con peli quasi ghiandolari.\nIn Italia (e in Francia) \u00e8 presente la seguente sottospecie: *\"T. chamaedrys\" subsp. \"pectinatum\" - Caratteristiche principali: su ciascun lato delle foglie sono presenti 7 - 9 denti acuti, divergenti dal nervo centrale quasi ad angolo retto. Distribuzione italiana: Liguria.\nNel resto dell'Europa e dell'areale mediterraneo sono descritte le seguenti sottospecie:\nIbridi.\nNell'elenco seguente sono indicati alcuni ibridi intraspecifici:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nNell'areale alpino sono presenti diverse specie del genere \"Teucrium\". L'elenco seguente mette a confronto quelle pi\u00f9 simili a quella di questa voce:\nUsi.\nCucina.\nil camedrio \u00e8 una pianta mellifera e si pu\u00f2 produrre del miele, ma nelle ristrette aree dove la pianta \u00e8 diffusa.\nQuesta pianta veniva molto usata per la preparazione di liquori stomachichi a fondo amaro o nell'industria del vermouth e bevande in genere. Ora non pi\u00f9 per una riconosciuta e comprovata tossicit\u00e0 di alcuni suoi componenti (diterpeni neoclerodanici) che possono provocare epatiti di vario tipo (disturbi al parenchima epatico).\nGiardinaggio.\nIl Camedrio \u00e8 molto indicato per ornare la varie zone, sempre soleggiate, dei giardini rocciosi (scarpate, pendii sassosi o bordure). La moltiplicazione di questa pianta \u00e8 abbastanza facilitata in quanto pu\u00f2 avvenire sia per seme che per divisione dei cespi (in Primavera).\nAltre notizie.\nIl camedrio querciola in altre lingue \u00e8 chiamato nei seguenti modi:"}
{"id": "1711570", "revid": "119629746", "url": "https://it.wikipedia.org/wiki?curid=1711570", "title": "Concerto per flauto e orchestra n. 1", "text": "Il concerto per flauto e orchestra n. 1 in Sol maggiore K 313, scritto da Wolfgang Amadeus Mozart tra il gennaio e il febbraio del 1778 a Mannheim, \u00e8 un classico esempio di musica mozartiana.\nCaratteristiche.\nIl concerto \u00e8 caratterizzato da semplicit\u00e0 ed eleganza. Con questa composizione Mozart d\u00e0 allo strumento solista la possibilit\u00e0 di esplorare tutta la sua estensione con continue scale e con particolari \"giochi musicali\" in grado di esaltare le caratteristiche foniche di questo strumento a fiato. Anche in questa partitura il compositore salisburghese non tralascia il fondamentale compito dell'orchestra, affidando a questa una parte molto importante, non solo di semplice accompagnamento, ma di vero e proprio sostegno.\nMozart scrisse questo concerto per flauto, come del resto il concerto K 314 e i quartetti con flauto K 285, K 285a e K 285b per il committente olandese De Jean, un musicofilo assai appassionato di questo strumento. \nL'organico di quest'opera \u00e8 il classico dei concerti mozartiani: due oboi, due corni in sol, gli archi (violini primi e secondi, viole, violoncelli e contrabbassi) e naturalmente lo strumento principe di questo concerto: il flauto traverso. \nIl concerto \u00e8 diviso in tre movimenti: il primo \u00e8 un allegro maestoso in Sol maggiore (4/4); il secondo \u00e8 un adagio ma non troppo in tonalit\u00e0 Re maggiore (4/4); il terzo movimento, invece, recupera la tonalit\u00e0 del primo movimento: \u00e8 infatti in Sol maggiore, ed \u00e8 un rond\u00f2 a tempo di minuetto (3/4).\nUna particolarit\u00e0 di questo concerto \u00e8 che il secondo movimento cambia in parte l'organico: infatti in luogo degli oboi vengono posti due flauti, probabilmente per dare un suono pi\u00f9 melodico e dolce, non ottenibile con il suono nasale dell'oboe. \nOvviamente in questo secondo movimento, i corni assumono la tonalit\u00e0 di re maggiore.\nL'allegro maestoso si sviluppa su due temi, cos\u00ec come l'adagio ma non troppo; il rond\u00f2 invece \u00e8 costruito su di un solo tema."}
{"id": "1711572", "revid": "125462404", "url": "https://it.wikipedia.org/wiki?curid=1711572", "title": "Fausto Rossi", "text": "Biografia.\nFausto Rossi \u00e8 nato a Sacile (PN), ma con la famiglia si trasferisce presto a Milano. All'et\u00e0 di cinque anni inizia a studiare pianoforte. Adolescente si appassiona ai Beatles e alla scena britannica degli anni '60 e '70, avvicinandosi all'art rock di David Bowie e Roxy Music, quindi al nascente movimento punk inglese e statunitense..\nEsordi e successo.\nIl suo esordio nel panorama musicale italiano \u00e8 del 1978, con l'album \"Suicidio\". Il disco, pubblicato con lo pseudonimo Faust'O, si impone per il suo stile originale e innovativo, ispirato al rock di Iggy Pop e Lou Reed, come anche alla musica pi\u00f9 elaborata di Sparks, Ten cc, Roxy Music e David Bowie.\nDel 1979 \u00e8 il secondo album \"Poco zucchero\", per la nuova etichetta di Caterina Caselli, Ascolto (CGD) che contiene il suo primo singolo di un certo successo \"Oh-Oh-Oh\", portandolo a esibirsi anche su palcoscenici televisivi come quello del Festivalbar (dove rifiutando il playback il musicista resta seduto scalzo sul palco mangiando una mela, e per questo verr\u00e0 escluso dalla diffusione televisiva del Festival). Di questa canzone far\u00e0 pi\u00f9 tardi una sorta di doppia cover Massimo Boldi, con un testo pesantemente modificato e stravolto, abbinandolo in singolo a un brano del successivo album di Faust'O, Non mi pettino mai.\nGli anni '80 vengono inaugurati con l'album \"J'accuse...amore mio\", che contiene il singolo pi\u00f9 famoso del musicista, Hotel Plaza (in origine Kanasawa, modificato su richiesta di Caterina Caselli), seguito nel 1982 da \"Out Now\", un disco strumentale che testimonia del suo nuovo interesse per la musica elettronica e le tecniche di registrazione mutitraccia sperimentale. Nel 1980 Faust'O produce il singolo \"Babylonia\" di Bryan Cazzaniga's Rockabilly Rebels per l'etichetta indipendente Koka Records.\nNella primavera del 1983, cambiata etichetta discografica, Faust'O pubblica \"Faust'O\", album che torna alle sonorit\u00e0 rock e che si avvale (come i primi due) della produzione di Alberto Radius.\nNel 1985 \u00e8 la volta di \"Love Story\", cantato in inglese e debitore della nuova scena new wave pi\u00f9 radicale. \u00c8 l'inizio di una nuova carriera che porter\u00e0 anche al recupero del suo vero nome, Fausto Rossi insieme alla firma con l'etichetta Target di Angelo Carrara.\nPrima pausa e cambio di nome.\nFausto Rossi attraversa una fase di turbolenta ricerca dedicandosi ad altre espressioni musicali affini alla musica contemporanea e arricchite da ascolti di musica etnica. Si dedica quindi a un'accurata elaborazione del materiale sonoro, utilizzando esclusivamente il computer. \nDa questa fase nasce nel 1992 l'album \"Cambiano le cose\", a nome Fausto Rossi. In questo lavoro completamente realizzato al computer, tranne per l'apporto vocale, l'autore si limita a \"definire i confini\" delle canzoni lasciandole in forma aperta. Unico brano \"tradizionale\" \u2013 e che chiude il disco \u2013 \u00e8 \"Morbide macchine, realizzato insieme a Franco Cristaldi e del quale \u00e8 coautrice\" Laura Valente.\nNel 1994 Fausto inizia a lavorare sul nuovo disco che vedr\u00e0 la luce l'anno seguente, \"L'erba\". \u00c8 un ritorno alla musica della sua formazione giovanile: basso, batteria e chitarra tornano protagonisti, seppur accompagnati da soluzioni ed effetti elettronici. \nNell'estate 1995, Fausto lascia Milano per trasferirsi in Brianza. L'anno seguente lavora a un nuovo progetto che abbandona completamente la strumentazione elettronica: ne esce un album figlio delle ballad di John Lennon e della musica blues, il disco \"Exit\" che vede la luce nella primavera del 1997. Nel frattempo, \u00e8 del 1995 la complicata produzione dell'album \"Lungo i bordi\" dei Massimo Volume.\nSeconda pausa e ritorno nel 2009.\nFausto Rossi si allontana sempre pi\u00f9 e definitivamente dalla scena pubblica e dallo show business, rendendosi praticamente invisibile. \nDel dicembre 2005 sono i soli due concerti, a Roma e Brescia, in cui propone anche nuove canzoni. \nNel 2008 esce \"Dentro questo specchi\", album tributo a Faust'O/Fausto Rossi che vede la partecipazione di artisti e gruppi emergenti (Roulette Cinese, Iso, \u2026) affiancati da veterani quali Maurizio Arcieri dei Krisma, Luca Cirillo (tastierista di Emma), Joyello Triolo, Fabrizio Tavernelli degli AFA e un concept scritto da Matteo B. Bianchi. Cinque anni pi\u00f9 tardi, con lo stesso titolo, il progetto diventer\u00e0 un libro, scritto da Joyello Triolo che ripercorre la discografia di Rossi e comprende, in calce, i codici QR per il download delle cover apparse nel CD del 2008, pi\u00f9 alcune nuove realizzate per l'occasione da Umberto Palazzo, NG, Tala e Atom-Ra e altri.\nNel 2009, a oltre dieci anni dal precedente lavoro, \u00e8 la volta di \"Becoming Visible\", inciso per l'etichetta indipendente Interbeat di Roma, attiva nel circuito della scena cantautorale italiana. Si tratta di un lavoro molto intenso e scarno, costituito da otto ballate d'autore con testi in inglese. All'album collaborano i chitarristi Massimo Betti e Stefano Brandoni, il bassista Franco Cristaldi, mentre Fausto, oltre a cantare, suona anche il pianoforte.\nDel 2010 sono l'album \"Below the Line\" e la collaborazione con gli Egokid all'album \"Ecce homo\" (2011).\nNel 2012 esce l'album \"Blank Times\" per Interbeat, mentre del 2014 \u00e8 la pubblicazione del singolo \"Dogma\", realizzato con Flavio Giurato e Rosybyndy.\nRare e underground sono le sue pi\u00f9 recenti esibizioni dal vivo, in solo o accompagnato da musicisti diversi."}
{"id": "1711575", "revid": "88812", "url": "https://it.wikipedia.org/wiki?curid=1711575", "title": "Pecchione", "text": ""}
{"id": "1711580", "revid": "729019", "url": "https://it.wikipedia.org/wiki?curid=1711580", "title": "John Lloyd (rugbista)", "text": "Biografia.\nGiocatore del Bridgend RFC, del quale fu anche capitano e, in seguito, allenatore, fece il suo esordio con il il 15 gennaio 1966 contro l'. La sua ultima partita internazionale \u00e8 invece del 3 febbraio 1973 contro la .\nCon la nazionale ha disputato 24 partite, di cui tre da capitano, vincendo quattro Cinque Nazioni (1966, 1969, 1970, 1973) e una Triple Crown (1969).\nNel dicembre 1979 \u00e8 diventato coach del , carica che ha mantenuto per 14 partite fino al 1982. Si \u00e8 dimesso dopo una sconfitta casalinga 34-18 contro la . Al suo posto venne ingaggiato John Bevan.\nDopo la carriera rugbystica \u00e8 diventato insegnante ed \u00e8 andato in pensione nel 2005 a 65 anni."}
{"id": "1711581", "revid": "237256", "url": "https://it.wikipedia.org/wiki?curid=1711581", "title": "Chyhyryn", "text": ""}
{"id": "1711583", "revid": "729019", "url": "https://it.wikipedia.org/wiki?curid=1711583", "title": "Suzuki RG Wolf", "text": "L'RG TV Wolf \u00e8 una motocicletta naked con un motore a due tempi prodotta dalla casa motociclistica giapponese Suzuki dal 1988 al 1990, questa moto \u00e8 stata prodotta in un'unica serie che ha affiancato la prima serie dalla sorella carenata RGV 250.\n125.\nQuesta moto, prodotta dal 1992 al 1995, s'ispira al modello 250.\n200.\nQuesta moto, prodotta solo nel 1992, s'ispira al modello 250.\n250.\nLa RG 250 TV Wolf aveva vari rivali che competevano con l'RGV, come la Yamaha con la TZR e l'Honda con l'NSR, anche se questi modelli erano carenati.\nQuesta moto, prodotta dal 1988 al 1990, deriva dalla meno potente \"RG 250 Gamma\" come naturale evoluzione e accompagna la \"RGV 250\"; da quest'ultima differisce per l'assenza delle carene laterali ed inferiori e la mancanza del cupolino. Adottava inoltre un solo freno a disco anteriore invece che due e aveva un faro rotondo invece che trapezoidale.\nPer proteggere le due espansioni della moto, queste erano dotate di paratie di protezione, anche se l'espansione pi\u00f9 protetta \u00e8 quella del cilindro anteriore che risulta essere pi\u00f9 esposta.\nMeccanicamente la moto differisce per l'adozione di una rapportatura diversa per il cambio e per una diversa impostazione della centralina, accoppiata ad espansioni diverse, che fa perdere potenza massima al motore, ma migliora la potenza ai regimi pi\u00f9 bassi."}
{"id": "1711588", "revid": "767487", "url": "https://it.wikipedia.org/wiki?curid=1711588", "title": "Smoking/No Smoking", "text": "Smoking/No Smoking \u00e8 un film del 1993 diretto da Alain Resnais. Produzione franco-italo-svizzera, il film si compone di due parti, ciascuna della durata di circa due ore e mezza. \u00c8 l'adattamento di \"Intimate Exchanges\", ciclo di \"pi\u00e8ce\" del commediografo britannico Alan Ayckbourn, del 1982."}
{"id": "1711599", "revid": "1772257", "url": "https://it.wikipedia.org/wiki?curid=1711599", "title": "Quake III Arena", "text": "Quake III Arena \u00e8 uno sparatutto in prima persona sviluppato da Id Software e pubblicato da Activision il 2 Dicembre 1999. Una versione particolare \u00e8 stata poi pubblicata nel 2010 col titolo di \"Quake Live\".\nTrama.\nIn un passato alquanto remoto i \"Signori dell'Arena\" - i Vadrigar - costruirono l'\"Arena Eternal\", un gigantesco agglomerato di strutture, pieno di armi e di trappole, nella quale fecero combattere i guerrieri pi\u00f9 famosi di tutti i tempi.\nNon si sa quasi nulla di questi soggetti, i guerrieri rimasti uccisi durante lo scontro vengono automaticamente riportati in vita per non privare i Vadrigar del loro divertimento preferito. Colui che trionfer\u00e0 in tutte le battaglie dovr\u00e0 infine scontrarsi con Xaero, il \"Signore dell'Arena Finale\".\nModalit\u00e0 di gioco.\nSingleplayer.\nIl gioco singolo \u00e8 articolato in una serie di sfide in arene chiuse e ben delimitate e non esiste la classica modalit\u00e0 \"storia\". In ognuna di esse si incontreranno diversi avversari (chiamati bot) che una volta sconfitti sbloccheranno vari \"tier\" (sezioni da sbloccare procedendo nel gioco). In pratica, dopo una semplice arena che permette di prendere confidenza con i controlli, si hanno quattro mappe a disposizione. Vinte le sfide di queste mappe, si sblocca il \"tier\" successivo, dando la possibilit\u00e0 di giocare in quattro nuove arene. Ogni \"tier\" fa conoscere nuovi e pi\u00f9 abili avversari controllati dal computer; l'ultima sfida del gioco rappresenta uno scontro con \"Xaero\".\nVengono, inoltre, proposte una serie di sfide predefinite, in pratica costituite tutte da \"free for all\" contro uno o pi\u00f9 avversari. Per poter usufruire delle altre modalit\u00e0 di gioco \u00e8 necessario utilizzare la funzione \"skirmish\" (oppure \"create\" nel men\u00f9 del multiplayer) per creare una partita personalizzata.\nMultiplayer.\nNella modalit\u00e0 multiplayer, la giocabilit\u00e0 \u00e8 frenetica e immediata; dopo l'uccisione degli avversari essi rientrano immediatamente in gioco dopo essere stati uccisi fino a raggiungere un certo punteggio, all'interno di arene. Le armi non hanno modalit\u00e0 di fuoco alternativo e non c'\u00e8 localizzazione dei colpi (in qualunque parte del corpo si colpisca l'avversario, il danno \u00e8 identico), questi due aspetti per\u00f2 sono stati implementati all'interno di alcuni Mod. A differenza di \"Quake 2\", non ci sono le scale a pioli, sostituite da un buon numero di \"jump-pad\" (piattaforme di salto, talvolta chiamati anche \"bumper\" o \"jumper\") e teletrasporti.\nLe modalit\u00e0 del gioco base sono:\nArmi.\nL'arsenale del gioco \u00e8 abbastanza vario:\nOggetti.\nGli oggetti presenti nel gioco riprendono lo spirito del gameplay rapido ed essenziale, dove si deve correre e sparare di continuo; \u00e8 pi\u00f9 importante imparare i tempi di riapparizione (\"respawn\") degli oggetti (dopo essere stati raccolti, riappaiono dopo un certo intervallo di tempo) per essere pronti a raccoglierli per primi, piuttosto che trovare un determinato punto dove usare un determinato oggetto (difatti soltanto due oggetti sono trasportabili e utilizzabili a comando). Gli oggetti pi\u00f9 diffusi sono lo stretto indispensabile per giochi del genere (cio\u00e8 Energia e Armatura), i powerup aggiuntivi sono pochi e presenti in poche mappe.\nPersonaggi.\nDi seguito una lista di tutti i tipi di personaggi che si possono utilizzare in gioco.\nTutti i personaggi possiedono anche il loro modello colorato delle rispettive squadre (rosso e blu) utilizzabili nei giochi tutti contro tutti, ma nei giochi a squadre, vengono automaticamente sostituiti con quelli della squadra corrente (ad esempio se un giocatore usa una skin rossa, quando gioca nei blu in una modalit\u00e0 a squadre, la sua skin diventer\u00e0 blu. Rester\u00e0 rossa se invece gioca nella squadra rossa).\nAlcuni personaggi invece possiedono dei propri modelli alternativi (ad esempio il personaggio di Phobos \u00e8 realizzato con un modello alternativo di Doom). \nInoltre usando il comando \"/headmodel\" e scrivendo il nome di un personaggio, la testa del giocatore diventer\u00e0 quella del personaggio digitato nel comando, mischiando i corpi (es. /headmodel crash/blue inserir\u00e0 la testa del personaggio di Crash della skin della squadra blu sostituendola a quella originale).\nUtilizzando specifici comandi, \u00e8 anche possibile utilizzare un modello solo nei giochi a squadre, differente da quello impiegato nelle modalit\u00e0 normali.\nSviluppo.\nCos\u00ec come per i predecessori, nell'agosto 2005 anche il codice sorgente di \"Quake 3 Arena\" \u00e8 stato successivamente reso disponibile sotto licenza Open Source. A causa di ci\u00f2 vennero realizzati diversi port come \"OpenArena\", un gioco alternativo completamente open source, dotato di texture ed effetti sonori alternativi, dato che quelli originali erano e sono attualmente protetti da copyright di id Software.\nA partire dal 2008, id Software lo ha reso disponibile in versione gratuita e giocabile online tramite browser, intitolandolo \"Quake Live\".\nMotore di gioco.\n\"Quake 3\" \u00e8 basato sul motore grafico id Tech 3, e utilizza uno schema fisico che non pretende di essere realistico, cos\u00ec gli sviluppatori hanno potuto inserire delle tecniche inverosimili ma in grado di rendere pi\u00f9 avvincente la giocabilit\u00e0 (e probabilmente la mancanza di una modalit\u00e0 \"storia\" ha contribuito a questa libert\u00e0 creativa).\nGiocando online, infatti, si vedono \"trick\" (acrobazie) che vanno ben oltre lo stile di gioco dei bot:\nEspansioni.\n\"Team Arena\".\nTeam Arena \u00e8 un'espansione ufficiale pubblicata da id Software ed incentrata sul gioco di squadra. Aggiunge nuove armi, mappe, personaggi e modalit\u00e0 di gioco. Team Arena \u00e8 stato anche venduto in un unico \"package\" assieme al normale Quake 3, con la denominazione Quake III: Gold.\nLa versione demo di \"Quake III: Team Arena\" \u00e8 stand-alone, cio\u00e8 non necessita di avere installato \"Quake III Arena\" per funzionare, mentre la versione completa \u00e8 un vero e proprio mod che necessita del gioco completo per funzionare.\n\"Team Arena\" utilizza propri modelli di personaggi ed arene proprie. L'aspetto dei men\u00f9 \u00e8 stato modificato, e sono stati introdotti nuovi \"ordini di squadra\" da impartire ai bot. I personaggi comandati dal computer sono divisi in cinque clan: Crusader, Strogg, Intruder, The Fallen e Pagans. Dal men\u00f9 principale \u00e8 disponibile una sezione di aiuto che spiega le modalit\u00e0 di gioco e le caratteristiche degli oggetti.\nLe modalit\u00e0 di gioco sono:\nA queste si aggiungono le modalit\u00e0 \"Free For All\" e \"Team Deathmatch\", utilizzabili creando una partita personalizzata con l'opzione \"Start Server\".\nLe armi sono quelle del normale Quake 3, con l'aggiunta di:\nVengono introdotti due nuovi oggetti \"trasportabili\" (ne pu\u00f2 venire raccolto uno, che pu\u00f2 essere attivato con un apposito tasto):\nSono presenti inoltre oggetti di un nuovo tipo, detti \"Team Power-Up\". \u00c8 possibile averne soltanto uno, ed una volta raccolto rimane attivo finch\u00e9 il giocatore non viene fraggato. \u00c8 possibile raccogliere soltanto quelli destinati alla propria squadra, a seconda della loro disposizione sulla mappa.\nColonna sonora.\nLe mappe in \"Quake 3\" variano da luoghi spaziali a posti demoniaci e, nonostante ci\u00f2, la colonna sonora del gioco riconosce la mappa su cui ci si trova e ha tracce diverse che vengono riprodotte solo in certi tipi di mappa. \"Quake 1\" e \"Quake 2\", invece, avevano solo un tipo di traccia musicale.\nLa colonna sonora di \"Quake 3\" \u00e8 una collaborazione di Sonic Mayhem e Front Line Assembly. Sonic Mayhem ha rilasciato anche un album contenente la loro parte di soundtrack, insieme a una traccia bonus che non si pu\u00f2 trovare in gioco.\nOpere derivate.\nCome altri giochi id Software, anche \"Quake 3\" ha un motore grafico tecnicamente avanzato e flessibile. \u00c8 stato venduto in licenza ad altre software house (fra cui la Raven) per essere utilizzato nello sviluppo di altri giochi: fra i pi\u00f9 notabili si possono ricordare\n\"Soldier of Fortune 2\", \"American McGee's Alice\", ' e '. Questo era gi\u00e0 accaduto in precedenza: anche \"Quake\" e \"Quake 2\" hanno avuto \"figli\" quali \"Half-Life\" e \"Soldier of Fortune\". La stessa id Software ha creato \"Quake Live\", una versione modificata del gioco che funzionava completamente \"online\", all'interno di un browser web: si poteva giocare gratuitamente, ma era necessaria la preventiva registrazione dell'utente ed erano presenti messaggi pubblicitari.\nCon la pubblicazione del codice sorgente di \"Quake 3\" con licenza GPL, altri soggetti possono riutilizzare tale motore per creare i propri giochi. \u00c8 nato cos\u00ec \"ioquake3\", una versione che corregge alcuni bug ed aggiunge alcune nuove caratteristiche, come il supporto per IPv6. ioquake3 richiede il possesso del gioco originale per la sua installazione, perch\u00e9 necessita di file che non possono essere distribuiti liberamente (soltanto il codice sorgente di \"Quake 3\" \u00e8 stato pubblicato con licenza libera: le texture, le mappe ed i modelli 3D sono sempre sotto copyright di idSoftware). Il motore di ioquake3, essendo a sua volta con licenza libera, pu\u00f2 essere riutilizzato per creare ulteriori giochi completamente stand-alone con la rimozione del materiale coperto da copyright idSoftware: \u00e8 nato cos\u00ec \"OpenArena\", un gioco molto simile a \"Quake 3\", ma totalmente sotto licenza libera. Altri giochi che utilizzano ioquake3 sono \"Tremulous\" e \"World of Padman\"."}
{"id": "1711602", "revid": "767487", "url": "https://it.wikipedia.org/wiki?curid=1711602", "title": "Regione Metropolitana di Jo\u00e3o Pessoa", "text": "La regione metropolitana di Jo\u00e3o Pessoa si trova nello Stato della Para\u00edba in Brasile.\nComuni.\nComprende 9 comuni:"}
{"id": "1711609", "revid": "729019", "url": "https://it.wikipedia.org/wiki?curid=1711609", "title": "John Bevan", "text": "Faceva parte dell'Aberavon RFC quando il 18 gennaio 1975 fece il suo esordio per il giocando contro la una partita del Cinque Nazioni. I gallesi vinsero poi quell'edizione, con Bevan che disput\u00f2 tre delle quattro partite del torneo. Nel match contro la usc\u00ec infatti infortunato e il suo posto fu preso da Phil Bennett. Da allora trov\u00f2 posto in squadra solo per un'altra partita, il 20 dicembre 1975 contro l'.\nNel 1977 prese parte al tour dei British and Irish Lions in Nuova Zelanda, anche se non disput\u00f2 nessun match contro gli All Blacks.\nNel 1982 \u00e8 diventato coach del prendendo il posto di John Lloyd. Ha mantenuto questa posizione per 15 incontri fino al 1985, quando fu obbligato al ritiro per problemi di salute. Mor\u00ec di cancro solo sette mesi dopo, a 38 anni."}
{"id": "1711610", "revid": "767487", "url": "https://it.wikipedia.org/wiki?curid=1711610", "title": "Parole, parole, parole...", "text": "Parole, parole, parole... (\"On conna\u00eet la chanson\") \u00e8 un film del 1997 diretto da Alain Resnais.\nTrama.\n\u201cOn Connait la Chanson\u201d, titolo originale della pellicola, \u00e8 un film che si inserisce all\u2019interno della Nouvelle Vague e disegna a pennellate miste a melodie cult francesi, la storia di questi personaggi diversi ma accomunati dalla monotonia delle loro vite.\nOdile, un dirigente d'azienda, \u00e8 sposata con il debole e furtivo Claude e sono una coppia della media borghesia parigina, sommersa dalla routine. In passato Odile era vicino all'imprenditore di successo Nicolas, ora sposato con figli e tornato a Parigi dopo un'assenza di otto anni. Odile sta cercando un appartamento nuovo e pi\u00f9 ampio dall'agente immobiliare Marc di cui si innamorer\u00e0 sua sorella minore, Camille, che ha appena completato la sua tesi di dottorato in storia ed \u00e8 una guida turistica di Parigi. Simon, invece, dipendente del despota Marc, partecipa regolarmente ai tour di Camille perch\u00e9 \u00e8 attratto da lei, sebbene affermi di fare ricerche sui suoi drammi radiofonici storici. Anche Nicolas sta cercando un appartamento, dal momento che spera che alla fine la sua famiglia lo raggiunga a Parigi e Marc gli fa visitare almeno una trentina di appartamenti."}
{"id": "1711612", "revid": "1439131", "url": "https://it.wikipedia.org/wiki?curid=1711612", "title": "Penske PC4", "text": "La Penske PC4 fu una vettura di Formula 1 che venne fatta esordire dalla scuderia statunitense nella stagione 1976. Venne poi utilizzata anche nella stagione seguente. Progettata da Geoff Ferris veniva spinta dal motore Ford Cosworth DFV, montato su una monoscocca di alluminio. Dotata di cambio Hewland DG400 e pneumatici Goodyear fu capace di buoni risultati. Inizialmente la PC4 disponeva di un ampio alettone anteriore, sul modello di quello montato sulla Ferrari 312 T, ma al momento della prima gara ad Anderstorp, Watson lament\u00f2 un forte sottosterzo. Roger Penske sugger\u00ec perci\u00f2 l'impiego di una soluzione diversa, con ali sporgenti dal lato del musetto. Ci\u00f2 permise di ottenere un po' di maggior peso anteriore.\nEsord\u00ec, come detto, nel Gran Premio di Svezia con un diciassettesimo posto in griglia seguito da un abbandono in gara, guidata da John Watson.\nOttenne una vittoria (in Austria), l'unica della storia della Penske in Formula 1, e due terzi sempre con John Watson. Furono gli unici podi conquistati dalla scuderia nel mondiale. Fu proprio nel gran premio d'Austria che il pilota nordirlandese ottenne il miglior risultato in prova, partendo secondo.\nNel 1977 la Penske abbandon\u00f2 la Formula 1 e i suoi materiali vennero acquistati da una scuderia tedesca, la ATS. La vettura ottenne un sesto posto con Jean-Pierre Jarier nel Gran Premio di Long Beach. Per i GP degli Stati Uniti d'America-Est e del Canada una PC4 privata del team \"Interscope Racing\" venne affidata al pilota statunitense Danny Ongais."}
{"id": "1711617", "revid": "767487", "url": "https://it.wikipedia.org/wiki?curid=1711617", "title": "Cuori (film)", "text": "Cuori (\"Coeurs\") \u00e8 un film del 2006 diretto da Alain Resnais.\nTrama.\nI destini di sei persone s'incrociano durante una nevicata che sembra non finire mai. Thierry, agente immobiliare solitario, cerca un appartamento per la coppia in crisi formata da Nicole e Dan. Dan passa molte sere al bar a bere ed a raccontare le sue disillusioni al barista Lionel, il quale deve chiedere aiuto per dare assistenza al padre infermo durante le ore di lavoro serali e questo aiuto viene offerto da Charlotte, la collega di Thierry. Completa il gruppo Ga\u00eblle, la sorella di Thierry, giovane donna che cerca il vero amore attraverso gli annunci personali sui quotidiani."}
{"id": "1711618", "revid": "287204", "url": "https://it.wikipedia.org/wiki?curid=1711618", "title": "Areia de Bara\u00fanas", "text": "Areia de Bara\u00fanas \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711621", "revid": "287204", "url": "https://it.wikipedia.org/wiki?curid=1711621", "title": "Cacimba de Areia", "text": "Cacimba de Areia \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711623", "revid": "110157", "url": "https://it.wikipedia.org/wiki?curid=1711623", "title": "M\u00e3e d'\u00c1gua", "text": "M\u00e3e d'\u00c1gua \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711624", "revid": "237256", "url": "https://it.wikipedia.org/wiki?curid=1711624", "title": "Klushino", "text": ""}
{"id": "1711630", "revid": "110157", "url": "https://it.wikipedia.org/wiki?curid=1711630", "title": "Patos", "text": "Patos \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711631", "revid": "1776051", "url": "https://it.wikipedia.org/wiki?curid=1711631", "title": "Domenico Giuli", "text": "Fu senatore del Regno d'Italia nella XIII legislatura."}
{"id": "1711632", "revid": "83531", "url": "https://it.wikipedia.org/wiki?curid=1711632", "title": "Penske PC3", "text": "La Penske PC3 fu una vettura di Formula 1 che venne utilizzata dalla scuderia statunitense nella prima parte della stagione 1976. Progettata da Geoff Ferris veniva spinta dal motore Ford Cosworth DFV, montato su una monoscocca di alluminio. Era dotata di cambio Hewland FG400 e pneumatici Goodyear.\nEsord\u00ec nel Gran Premio del Brasile con un ottavo posto in griglia seguito da un abbandono in gara causato da un principio d'incendio, guidata da John Watson.\nOttenne un quinto posto (in Sud Africa), sempre con John Watson. Fu proprio nel Gran Premio di Kyalami che il nordirlandese ottenne il miglior risultato in prova, partendo terzo. Nella seconda parte della stagione venne sostituita dalla PC4. Venne impiegata ancora una volta dalla squadra \"F&amp;S Properties\" con il pilota olandese Boy Hayje nel suo Gran Premio di casa. Qualificato 21\u00ba si ritir\u00f2 per un guaio alla trasmissione\nNel 1977 la Penske abbandon\u00f2 la Formula 1, ma la vettura venne iscritta dal pilota danese Jac Nelleman nel Gran Premio di Svezia e dal team \"Hexagon of Highgate\" nel Gran Premio d'Inghilterra per il pilota britannico Derek Bell. In entrambi i casi i piloti non presero parte alle prove."}
{"id": "1711633", "revid": "1714743", "url": "https://it.wikipedia.org/wiki?curid=1711633", "title": "Ulrico III di Meclemburgo-G\u00fcstrow", "text": "Biografia.\nUlrico era il terzo figlio di Alberto VII di Meclemburgo-G\u00fcstrow e della moglie Anna di Brandeburgo.\nAll'et\u00e0 di 12 anni si trasfer\u00ec presso la corte bavarese. Qui studi\u00f2 teologia ad Ingolstadt. Alla morte del padre ritorn\u00f2 in Meclemburgo per succedergli. Govern\u00f2 per i primi anni insieme al fratello Giovanni Alberto. Nel 1550, alla morte del cugino Magnus III, venne designato come erede del Meclemburgo-Schwerin. Alla morte di Enrico V di Meclemburgo-Schwerin, nel 1552, reclam\u00f2 l'eredit\u00e0. Tale progetto fu per\u00f2 osteggiato dall'imperatore Carlo V. Si apr\u00ec una lotta per la successione che si concluse solo nel 1555 con un contratto, mediante il quale Ulrico ottenne il Meclemburgo-G\u00fcstrow, mentre Giovanni Alberto ebbe il Meclemburgo-Schwerin.\nMatrimonio e discendenza.\nUlrico spos\u00f2 Elisabetta di Danimarca, figlia di Federico I di Danimarca, dalla quale ebbe una sola figlia:\nDal secondo matrimonio con Anna di Pomerania (1554-1626), figlia del duca Filippo I, non nacquero figli."}
{"id": "1711634", "revid": "1337443", "url": "https://it.wikipedia.org/wiki?curid=1711634", "title": "Gaspare Gorresio", "text": "Biografia.\nFu senatore del Regno d'Italia nella XIII legislatura, membro dell'istituto di Francia, dell'accademia delle Scienze di Torino.\nDocente di Sanscrito e letteratura indo-germanica all'Universit\u00e0 di Torino, ha diretto la Biblioteca Nazionale Universitaria del capoluogo piemontese.\n\u00c8 considerato il fondatore della scuola torinese di indologia, affermatasi nella seconda met\u00e0 dell'Ottocento.\nIl 7 luglio 1877 entr\u00f2 a far parte dell'Accademia Nazionale dei Lincei come Socio nazionale per la Classe di scienze morali nella I Categoria (Filologia)."}
{"id": "1711635", "revid": "1005847", "url": "https://it.wikipedia.org/wiki?curid=1711635", "title": "Parlamento cubano", "text": ""}
{"id": "1711636", "revid": "110157", "url": "https://it.wikipedia.org/wiki?curid=1711636", "title": "Quixab\u00e1", "text": "Quixab\u00e1 \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711637", "revid": "1005847", "url": "https://it.wikipedia.org/wiki?curid=1711637", "title": "Parlamento di Cuba", "text": ""}
{"id": "1711638", "revid": "15361542", "url": "https://it.wikipedia.org/wiki?curid=1711638", "title": "Lab\u0113s", "text": ""}
{"id": "1711639", "revid": "599013", "url": "https://it.wikipedia.org/wiki?curid=1711639", "title": "Fluct\u016bs", "text": ""}
{"id": "1711640", "revid": "767487", "url": "https://it.wikipedia.org/wiki?curid=1711640", "title": "S\u00e3o Jos\u00e9 de Espinharas", "text": "S\u00e3o Jos\u00e9 de Espinharas \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711644", "revid": "1776051", "url": "https://it.wikipedia.org/wiki?curid=1711644", "title": "Andrea Guarneri (politico)", "text": "Fu senatore del Regno d'Italia nella XIII legislatura. Nel giugno 1860 fu ministro in Sicilia durante la dittatura di Garibaldi."}
{"id": "1711646", "revid": "287204", "url": "https://it.wikipedia.org/wiki?curid=1711646", "title": "S\u00e3o Jos\u00e9 do Bonfim", "text": "S\u00e3o Jos\u00e9 do Bonfim \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711652", "revid": "88812", "url": "https://it.wikipedia.org/wiki?curid=1711652", "title": "Vincenzo Vaccaro Notte", "text": ""}
{"id": "1711653", "revid": "4711", "url": "https://it.wikipedia.org/wiki?curid=1711653", "title": "Nagyv\u00e1rad", "text": ""}
{"id": "1711655", "revid": "246700", "url": "https://it.wikipedia.org/wiki?curid=1711655", "title": "Elem\u00e9r Berkessy", "text": "Carriera.\nGiocatore.\nDopo aver iniziato la carriera nelle formazioni rumene del CA Oradea e del Jiul Petro\u0219ani, viene ingaggiato dal Ferencv\u00e1rosi TC, prima di trasferirsi in Europa occidentale, nella \"Ligue 1\" con l'RC Paris, nella Primera Divisi\u00f3n con il FC Barcelona, e ritornare in Francia, per chiudere la carriera al Le Havre.\nAllenatore.\nInizia la carriera di allenatore in Italia, al Vicenza, per poi sedere sulle panchine della Biellese e del Rosignano Solvay.\nSi trasferisce quindi in Spagna, al , diviene poi il primo allenatore straniero ad allenare in \"Football League\", il Grimsby Town; viene poi chiamato alla guida della squadra belga del K. Beerschot V.A.C., prima di far ritorno nella Primera Divisi\u00f3n alla guida dell'RCD Espanyol."}
{"id": "1711657", "revid": "287204", "url": "https://it.wikipedia.org/wiki?curid=1711657", "title": "Passagem (Para\u00edba)", "text": "Passagem \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711658", "revid": "237256", "url": "https://it.wikipedia.org/wiki?curid=1711658", "title": "Sayanogorsk", "text": ""}
{"id": "1711659", "revid": "1776051", "url": "https://it.wikipedia.org/wiki?curid=1711659", "title": "Gaetano La Loggia", "text": "Biografia.\nMedico dell'ospedale generale di Palermo, insegn\u00f2 Fisiologia all'Universit\u00e0 di Palermo. Prese parte alla rivoluzione siciliana del 1848 dove fu ispettore degli ospedali siciliani e medico capo dell'armata siciliana. e dal 1849 fu esule in Piemonte. In quel periodo insegn\u00f2 biologia presso le Universit\u00e0 di Genova e di Torino. Tornato a Palermo nel 1858, prosegu\u00ec l'insegnamento di Fisiologia all'Universit\u00e0.\nNel 1860 fu presidente del \"comitato delle barricate\" durante l'insurrezione di Palermo, e fu nominato segretario di Stato ai lavori pubblici e istruzione nel governo dittatoriale di Garibaldi in Sicilia.\nRiprese l'insegnamento, fu direttore del manicomio di Palermo, e fu docente dal 1862 di Patologia medica e dal 1878 di Psichiatria.\nDal 1880 fu senatore del Regno d'Italia nella XIII legislatura.\nA lui si deve la costruzione del nuovo Ospedale psichiatrico di Palermo affidata nel 1884 all'architetto Francesco Paolo Palazzotto.\nNon si sa dove e quando fu iniziato in Massoneria, ma fece parte del Supremo Consiglio del Rito scozzese antico e accettato di Palermo e, dopo l'unificazione con quello del Grande Oriente d'Italia fu membro effettivo del Supremo Consiglio riunificato."}
{"id": "1711660", "revid": "110157", "url": "https://it.wikipedia.org/wiki?curid=1711660", "title": "Santa Teresinha (Para\u00edba)", "text": "Santa Teresinha \u00e8 un comune del Brasile nello Stato del Para\u00edba, parte della mesoregione del Sert\u00e3o Paraibano e della microregione di Patos."}
{"id": "1711661", "revid": "13833", "url": "https://it.wikipedia.org/wiki?curid=1711661", "title": "Anonimit\u00e0", "text": ""}
{"id": "1711663", "revid": "237256", "url": "https://it.wikipedia.org/wiki?curid=1711663", "title": "\u010cernjahovsk", "text": ""}
{"id": "1711664", "revid": "1713105", "url": "https://it.wikipedia.org/wiki?curid=1711664", "title": "Angelo Martinengo di Villagana", "text": "Fu senatore del Regno d'Italia nella XIII legislatura.\nBiografia.\nConte di Villachiara e Villagana, era figlio di Giovanni Martinengo di Villagana e Teodora Lechi, ed era fratello di Luigi, Carlo, Giovanni.\nSpos\u00f2 Rachele Gargantini."}
{"id": "1711665", "revid": "1305772", "url": "https://it.wikipedia.org/wiki?curid=1711665", "title": "Battaglia di Preston", "text": ""}
{"id": "1711666", "revid": "810736", "url": "https://it.wikipedia.org/wiki?curid=1711666", "title": "La guerra di Zakalwe", "text": "La guerra di Zakalwe (titolo originale \"Use of Weapons\") \u00e8 un romanzo di fantascienza dello scrittore scozzese Iain M. Banks, pubblicato per la prima volta nel 1990. \u00c8 il terzo romanzo del Ciclo della Cultura.\nStoria editoriale.\nNel 1974 Banks scrisse una versione molto pi\u00f9 lunga del libro con un'impostazione ancor pi\u00f9 complicata (Banks: \"Era impossibile comprenderla senza pensare in sei dimensioni\"), molto prima che qualunque altro suo libro (di fantascienza o meno) fosse stato pubblicato.\nQuesto romanzo ha un prequel: \"Lo stato dell'arte\" dove compaiono due dei personaggi: Diziet Sma e il drone Skaffen-Amtiskaw.\nStruttura.\nLa narrazione assume la forma di una biografia frammentaria di un uomo chiamato Cheradenine Zakalwe, nato fuori dalla Cultura ma reclutato al suo interno dall'agente di Circostanze Speciali Diziet Sma per lavorare come agente operativo intervenendo in civilt\u00e0 pi\u00f9 primitive. Il romanzo racconta alcuni di questi interventi e i tentativi di Zakalwe di fare i conti col proprio passato.\nIl libro \u00e8 costituito da due linee narrative, intessute in capitoli alterni. I numeri dei capitoli indicano a quali linee appartengono: una linea \u00e8 numerata prima in parole (Uno, Due ...), mentre l'altra \u00e8 numerata al contrario con i numeri romani (XIII, XII ...). La storia narrata dai primi avvenimenti prosegue cronologicamente (come suggerito dai numeri) e racconta una storia autonoma, mentre i successivi capitoli avanzano a ritroso nella vita di Zakalwe. A complicare ulteriormente quest'impostazione vi sono un prologo ed un epilogo ambientati subito dopo gli avvenimenti riconducibili alla linea narrativa principale, e molti flashback sparsi tra i vari capitoli."}
{"id": "1711669", "revid": "697352", "url": "https://it.wikipedia.org/wiki?curid=1711669", "title": "Walt Lloyd", "text": ""}
{"id": "1711679", "revid": "71433", "url": "https://it.wikipedia.org/wiki?curid=1711679", "title": "Shortbus", "text": ""}
{"id": "1711685", "revid": "712828", "url": "https://it.wikipedia.org/wiki?curid=1711685", "title": "Cinque Astri di Saggezza", "text": ""}
{"id": "1711689", "revid": "237256", "url": "https://it.wikipedia.org/wiki?curid=1711689", "title": "Hal'mer-Ju", "text": ""}
{"id": "1711692", "revid": "6923", "url": "https://it.wikipedia.org/wiki?curid=1711692", "title": "Cagiva SXT", "text": "La Cagiva SXT \u00e8 una tipica moto da fuoristrada turistica ed insieme alla versione stradale \"SST\", fu l'ultimo modello di motocicletta prodotto dalla AMF-Harley Davidson nello stabilimento italiano di Schiranna, frazione di Varese, sita sull'omonimo lago e il primo prodotto dalla Cagiva che ne rilev\u00f2 gli stabilimenti e il marchio.\nLa moto fu in produzione dal '75 con le tre motorizzazioni da 125, 175 e 250 cm\u00b3, dal '78 fu lanciata sul mercato la versione 350\u00a0cm\u00b3. Queste moto vennero inizialmente prodotte con il marchio AMF Harley Davidson, poi nell'80 vennero prodotte con il marchio HD-Cagiva, per l'accordo intercorso, e in seguito col marchio Cagiva; tutti i modelli erano muniti di motore a due tempi e lubrificazione separata tramite pompa Keihin azionata dal propulsore.\nSXT 125.\nLa Cagiva SXT 125 fu la versione con il maggior successo: destinata ai sedicenni neopatentati del tempo, risult\u00f2 molto gradita dal pubblico e fu il cavallo di battaglia della casa motociclistica varesina.\nIl successo del modello fu dovuto alla semplicit\u00e0 costruttiva e di guida, accompagnate da costi di acquisto e di manutenzione contenuti, cos\u00ec come contenuti erano i consumi di olio e benzina, mentre le marce erano ben distanziate tra loro e al tempo stesso lunghe, in modo da non dover cambiare continuamente marcia.\nQuesta moto fu prodotta dal 1975 al 1983, sostituita dalla Cagiva Aletta Rossa.\nSXT 175.\nIdentica alla 250, di potenza leggermente inferiore, entrambe inizialmente erano dotate di ruota anteriore da 19\"\nSXT 250.\nLa Cagiva SXT 250 era una moto che come il modello stradale SST 250, fu prodotta dal 1975, fino al 1985.\nSXT 350.\nQuesto modello entr\u00f2 in produzione nel 1978 con il marchio AMF Harley Davidson, e, in seguito alla vendita della filiale italiana, l'accordo fra i due fabbricanti prevedeva che venissero vendute con il marchio HD Cagiva, e ne usc\u00ec nel 1984. Il modello era molto simile alla versione 250, si differenziava nel motore, nero anodizzato, nella livrea e nella componentistica, come il parafango anteriore, nero e pi\u00f9 corto, lo scarico, pi\u00f9 raccolto, che passava sopra il motore e attraverso il telaio, ed alcuni altri particolari. Questa moto fu sostituita dalla Ala Rossa 350 con motore a 4 tempi. Secondo alcuni il motivo di uno scarso successo fu da imputare ai consumi troppo elevati, alle vibrazioni che, oltre i 100\u00a0km/h, raggiungevano pedane e manopole con frequenze elevatissime, rendendo ben poco confortevole la guida per lunghi tratti, specialmente in autostrada. Le vibrazioni elevate, inoltre, provocavano la rotture dei parafanghi anteriore (plastica) e posteriore (metallo) in corrispondenza degli attacchi."}
{"id": "1711698", "revid": "1543377", "url": "https://it.wikipedia.org/wiki?curid=1711698", "title": "The Velvet Rope", "text": "The Velvet Rope \u00e8 il sesto album di inediti della cantautrice statunitense Janet Jackson, pubblicato il 7 ottobre 1997 dalla Virgin Records.\n\u00c8 diventato il quarto album consecutivo della Jackson a raggiungere la numero 1 della Billboard 200 ed \u00e8 stato certificato triplo disco di platino dalla Recording Industry Association of America (RIAA) per aver venduto oltre 3 milioni di copie negli Stati Uniti e circa 10 milioni di copie in tutto il mondo. Tra i 6 singoli estratti \"Got 'til It's Gone\", il primo singolo, ha vinto il Grammy Award 1998 come \"Miglior video musicale\", \"Together Again\" \u00e8 diventato uno dei singoli pi\u00f9 venduti della cantante in tutto il mondo e \"I Get Lonely\" \u00e8 diventato il 18\u00ba singolo consecutivo della cantante a raggiungere la top ten della Billboard Hot 100, rendendola l'unica artista femminile nella storia ad ottenere questo risultato. La rivista \"Rolling Stone\" ha inserito il disco al 318\u00ba posto della sua lista dei 500 migliori album di tutti i tempi.\nL'album venne lodato dai critici musicali di tutto il mondo che lo definirono uno dei migliori lavori della cantante e il suo album pi\u00f9 personale.\nAntefatti.\nI tre album precedenti della cantante, \"Control\" (1986), \"Rhythm Nation\" (1989) e \"janet\". (1993), erano stati un grande successo vendendo complessivamente oltre 40 milioni di copie. Nel 1995, Janet collabor\u00f2 con suo fratello, Michael Jackson, nella canzone \"Scream\", duetto tra i due, estratta come primo singolo dall'album \"\" di quest'ultimo. Il singolo fu la prima canzone nella storia della classifica di Billboard a debuttare direttamente alla posizione numero 5, stabilendo un record. A ottobre venne pubblicata la prima raccolta di successi della cantante, \"Design of a Decade 1986/1996\", che conteneva anche due inediti ed ebbe un buon successo vendendo oltre 10 milioni di copie in tutto il mondo. Lo stesso anno il contratto della Jackson con la Virgin Records era scaduto e cos\u00ec la Sony Music, la Walt Disney Records e la Time Warner, fra le tante, si lanciarono tutti in una guerra di offerte per avere la cantante, ma la Virgin ebbe di nuovo la meglio, rinegoziando il contratto con l'artista per oltre 80 milioni di dollari.\nL'album.\nGenesi dell'opera.\nNonostante avesse tutto ci\u00f2 che aveva sempre desiderato, Janet dichiar\u00f2 che non si sentiva felice. Nel 1996 soffr\u00ec di un crollo emotivo. Fin dall'adolescenza aveva sofferto di varie patologie, tra le quali anoressia e autolesionismo. Per far fronte alla depressione, la Jackson inizi\u00f2 a scrivere un concept album che guardasse alla vita da un punto di vista introspettivo, dall'autostima agli argomenti sessuali. Nel gennaio del 1997, sarebbe cos\u00ec entrata in studio per creare queste tracce personali per quello che sarebbe stato il suo sesto LP. Riguardo alla scrittura dell'album, la cantante dichiar\u00f2 alla CNN:\nContenuti e tematiche.\nL'album \u00e8 uno dei lavori pi\u00f9 complessi della carriera della Jackson. Musicalmente affidandosi, come in altri lavori precedenti, a Jam e Lewis, Janet mescola con successo sonorit\u00e0 pop a sonorit\u00e0 tipiche della musica afroamericana, quali l'hip hop o il rhythm and blues moderno, arrivando a risultati molto intensi. La presenza della violinista Vanessa Mae nella traccia di apertura, \"Velvet Rope\", arricchisce maggiormente il tessuto musicale. Questa mescolanza stilistica era gi\u00e0 stata messa in atto dalla Jackson nei suoi album \"Rhythm Nation 1814\" e \"janet.\", ma con \"The Velvet Rope\" la consapevolezza dell'ibridazione musicale \u00e8 maggiore.\nIl disco fu considerato il primo esempio di rhythm and blues alternativo, una versione pi\u00f9 indie del rhythm and blues poppeggiante di moda negli anni Novanta, a cui la stessa Jackson era votata, che fondeva elementi di generi quali jazz, trip hop e rock. \"The Velvet Rope\" nacque in seguito a un periodo di profonda depressione della cantante seguito al \"Janet. World Tour\". La popstar dichiar\u00f2 in alcune interviste di essere tormentata da vecchi demoni interiori riguardanti l'insicurezza di s\u00e9 e il proprio aspetto, somatizzati in forma di anoressia, bulimia e autolesionismo, vecchi traumi come il matrimonio con il violento James De Barge negli anni Ottanta o, ancora pi\u00f9 indietro, la sua infanzia infelice e gli umilianti ricordi di scuola. Si tratta di una pubblica autoanalisi fatta dei suoi racconti e di una lotta con il suo passato sullo stile di una terapia psicologica.\nIl titolo dell'album fa riferimento al cordone di velluto rosso che delimita le aree riservate. La Jackson lo utilizza come metafora per invitare gli ascoltatori a conoscere il suo vero \"io\". Un'interpretazione di Robert Hilburn del \"Los Angeles Time\" era che il cordone di velluto rappresenta un oggetto di separazione che mette le persone \u00abdalla parte sbagliata\u00bb escludendole dai vari contesti sulla base di discriminazioni di razza, et\u00e0 o altro tipo. \u00c8 una metafora dei confini emotivi e un'allusione al bisogno individuale di sentirsi speciali. Nell'interludio \"Sad\" dichiara: \u00abNon c'\u00e8 nulla di pi\u00f9 deprimente di avere tutto e sentirsi ancora tristi\u00bb.\nLa cantante spieg\u00f2 di non avere affatto in mente il mercato discografico durante la scrittura dei brani e disse anche che non le importava se le avessero dato della lesbica per le sfumature omoerotiche di alcune canzoni. \nTematicamente il disco tocca vari argomenti: dal razzismo (\"Velvet Rope\"), all'esplorazione di vari tipi di sessualit\u00e0 (\"Rope Burn\" e \"Tonight's the Night\", reinterpretazione della canzone di Rod Stewart su un triangolo amoroso), alla violenza sulle donne (\"What About\"), ai pregiudizi sull'omosessualit\u00e0 (\"Free Xone\"), per arrivare all'autoanalisi e al superamento dei momenti di depressione (\"You\", \"Special\"). Uno dei nodi cruciali \u00e8 l'introspezione e l'analisi del s\u00e9. Nel testo di \"You\", una sorta di dialogo della cantante con se stessa allo specchio, non si risparmia attacchi durissimi sulla sua debolezza e sulla sua impossibilit\u00e0 momentanea di essere felice, in un cantato dove sperimenta una voce rauca mai utilizzata prima.\nUn altro tema affrontato \u00e8 quello dei pregiudizi sociali nei confronti degli omosessuali nel brano \"Free Xone\", aperto da una brevissima parte parlata all'inizio, che esplode subito in un insieme di suoni funky, dove si narra dell'ira di un uomo su un aeroplano nel momento in cui questo scopre che il passeggero che gli siede a fianco \u00e8 gay. Venature omosessuali presentano anche la versione di \"Tonight's the Night\" di Rod Stewart su un amore innocente e puro per una ragazza. Importante \u00e8 anche la tematica del sadomasochismo che Janet esplora nel brano \"Rope Burn\", che all'epoca fece molto parlare di s\u00e9.\nIl brano di maggiore successo fu \"Together Again\", un'allegra elegia dedicata alle vittime dell'AIDS. \"Got 'til It's Gone\" \u00e8 invece un dolce brano cantato in coppia con il rapper Q-Tip, che campiona la celebre canzone di Joni Mitchell \"Big Yellow Taxi\".\nPromozione.\nSingoli e videoclip.\nIl singolo di lancio fu \"Got 'til It's Gone\", cantato in coppia con il rapper Q-Tip; il brano campiona il celebre \"Big Yellow Taxi\" di Joni Mitchell, ha toni particolarmente nostalgici e parla dell'impossibilit\u00e0 di tornare indietro per rimediare ai torti commessi.\nIl videoclip \u00e8 ambientato in un locale frequentato da persone di colore e mostra alcune scene di razzismo. Vi compare anche Joni Mitchell.\nFu considerato dalla critica uno dei migliori video della carriera della Jackson, tantoch\u00e9 vinse un Grammy Award come \"Miglior videoclip del 1997\".\nIl secondo singolo fu \"Together Again\", un allegro brano pop dedicato alle vittime mietute dall'AIDS.\nIl pezzo divenne il singolo pi\u00f9 venduto dell'intera carriera di Janet con oltre 6 milioni di copie e conquist\u00f2 la vetta di molte classifiche di singoli in tutto il mondo, tra cui quella degli Stati Uniti.\nNel videoclip Janet si trova in uno stato non precisato dell'Africa e indossa abiti tradizionali del luogo.\nIl terzo estratto fu \"I Get Lonely\", uno struggente brano d'amore, che presenta sonorit\u00e0 jazz. In esso la cantante racconta le sue sofferenze amorose e il forte sentimento di solitudine provato in mancanza del suo innamorato. Nel video la cantante balla con le sue ballerine indossando degli abiti androgini e dei borsalini ma, verso la fine, si slacciano le camicie mostrando i reggiseni simboleggiando l'emancipazione femminile.\nIl quarto singolo fu l'allegro pezzo pop/hip hop \"Go Deep\", il pi\u00f9 spensierato dell'album, che descrive i preparativi per un'uscita tra amici. Il singolo fu il primo della popstar dal 1986 a non entrare nella classifica statunitense dei singoli. Il video mostra un ragazzino di colore fan della Jackson a casa da solo che, a sorpresa, si ritrova la cantante e i suoi amici alla porta e organizza cos\u00ec un party, ma alla fine, quando la Jackson lo sta per baciare, il ragazzo si sveglia scoprendo che si trattava solo di un sogno.\n\"You\" venne realizzato solo come singolo promozionale radiofonico e fu accompagnato da un video che includeva spezzoni di filmati dal \"The Velvet Rope World Tour\" con l'aggiunta di alcuni primi piani della Jackson mentre canta la canzone in studio come fosse sul palco.\nIl quinto e ultimo singolo (sesto in totale) fu la ballata \"Every Time\", un pezzo lento che canta la gioia dell'artista ogni volta che vede la persona amata.\nAnche \"Every Time\", come \"Go Deep\", non entr\u00f2 nella classifica statunitense dei singoli.\nIl videoclip della canzone ha toni particolarmente eterei ed \u00e8 dominato da toni azzurri; Janet porta delle lenti a contatto celesti, \u00e8 immersa in una piscina e si muove con leggiadria nell'acqua.\nPerformance televisive e tour mondiale.\nLa cantante si esib\u00ec in molti programmi TV di successo di tutto il mondo per promuovere l'album, tra i quali l'inglese \"Top of the Pops\", il tedesco \"Wetten, dass..?\" e lo statunitense \"The Oprah Winfrey Show\". Si esib\u00ec inoltre in alcune performance esclusive durante gli American Music Awards, i Soul Train Music Awards e i VH1 Fashion Awards. In Italia partecip\u00f2 al programma televisivo \"Fantastico 1997\", nel quale present\u00f2 una versione live della canzone \"Together Again\", accompagnata da un corpo di ballo, eseguendo una grande coreografia. Alla fine dell'interpretazione venne intervistata dalla conduttrice italiana Milly Carlcucci, e la cantante parl\u00f2 delle sue ispirazioni musicali, del disco e del significato della canzone.\nSuccessivamente lanci\u00f2 un tour mondiale, il \"The Velvet Rope World Tour\", che part\u00ec il 16 aprile 1998 da Rotterdam, Paesi Bassi e si concluse a Honolulu, Hawaii il 30 gennaio del 1999 dopo aver visitato Europa, Africa, Oceania e Asia. Il tour la port\u00f2 anche in Italia per un'unica tappa a Milano al Forum d'Assago.\nDa una tappa del tour tenutasi al Madison Square Garden di New York l'11 ottobre 1998, ne venne ricavato un DVD live, \"The Velvet Rope Tour - Live in Concert\", che ebbe anche un buon riscontro di vendite.\nAccoglienza.\n\"The Velvet Rope\" ebbe critiche entusiaste da parte dai critici musicali che considerarono questo album come uno dei migliori della Jackson e fu lodato per le sue sonorit\u00e0 variegate e per la sua innovativit\u00e0. \"Billboard\" lo defin\u00ec \u00abil suo disco pi\u00f9 caratteristico e intimo\u00bb, perch\u00e9 \u00abtratta di violenza domestica, AIDS e omofobia, e contiene alcune delle sue canzoni pi\u00f9 sessualmente spinte\u00bb. \nIn una recensione per il \"The New York Times\" il critico Jon Pareles lo defin\u00ec \u00abl'album pi\u00f9 rivoluzionario, elaborato e meglio riuscito\u00bb di Janet Jackson, con canzoni \u00abin trasformazione, da secchi ritmi incrociati sfociano ritornelli lussureggianti\u00bb. \nGreg Kot lo defin\u00ec \u00abla colonna sonora per una seduta dallo psicanalista\u00bb, e il \"Los Angeles Times\" comment\u00f2 il contenuto dei brani, che trattano \u00abdi relazioni sociali, emotive, sessuali e politiche, insaporendo le sognanti e spiritate melodie pop e i sinuosi ritmi R&amp;B con interessanti sfumature di jazz, folk e techno\u00bb. \nElysa Gardner aggiunse: \u00abi momenti pi\u00f9 provocanti alla fine si inseriscono nel filone principale dell'album, il cui scopo \u00e8 incoraggiare relazioni in senso ampio pi\u00f9 aperte e libere [...] Con hook cos\u00ec potenti e groove cos\u00ec deliziosi, l'autorit\u00e0 della Jackson non dovrebbe essere messa in discussione\u00bb. \"MTV News\" lo descrisse come \u00abun passo interessante verso una direzione nuova\u00bb e un \u00ablungo viaggio alle volte bizzarro nel mondo dei sensi della Jackson\u00bb. \n\"Slant Magazine\" lo defin\u00ec come \u00abun capolavoro sontuosamente dark [...] Non c'\u00e8 nulla di pi\u00f9 sensuale della nudit\u00e0 emotiva\u00bb. Robert Christgau not\u00f2 la vocalit\u00e0 della Jackson, sottolineando \u00abla sua abilit\u00e0 magica di riprodurre il piacere\u00bb. Secondo Keith Harris, \u00abla sua introspezione si intensifica con buoni risultati\u00bb.\nIn una recensione per \"The Village Voice\", Vince Aletti ne lod\u00f2 \u00abil bizzarro tappeto sonoro costellato di elettronica\u00bb che rivela \u00abun processo di ricostruzione psichica\u00bb. Aletti aggiunse che la Jackson \u00abcombina una pura sensibilit\u00e0 pop con ambizione, vulnerabilit\u00e0, le sue parti pi\u00f9 pazzoidi e sagaci. Lei \u00e8, nel suo modo imperfetto, speciale\u00bb. Il suo materiale fu definito \u00abpi\u00f9 rivoluzionario\u00bb. \n\"Entertainment Weekly\" osserv\u00f2 come i brani parlino di \u00abrelazioni al computer, sadomasochismo e bisessualit\u00e0\u00bb il tutto ascrivibile al tema dell'amore. Roger Catlin di \"The Courant\" not\u00f2 come la sua aurea \u00abaddolcisce i suoi messaggi politici alle volte stridenti o i suoi tentativi di scioccare con la sessualit\u00e0 [...] l'album risplende di sensualit\u00e0, apertura e sete di nuove avventure, musicalmente e non\u00bb. \nLen Righi di \"The Morning Call\" lo defin\u00ec un disco \u00abinteressante, in quanto la cantante affronta quasi ogni problema personale e malessere sociale immaginabili pur lasciando ancora spazio alle follie e al divertimento\u00bb. Jane Dark di \"City Pages\" scrisse che l'album \u00abelude la classificazione in generi\u00bb lasciando Janet \u00abin un genere tutto suo\u00bb, e ancora \u00abuna testimonianza del sesso virtuale, della positivit\u00e0 omo, del sadomasochismo leggero [in] toni elettronici astratti che vanno e vengono attaccando e lasciando la presa in modo ancor pi\u00f9 acuto, che appaiono da e svaniscono in spazi di un bianco aggressivo\u00bb. \"USA Today\" lod\u00f2 l'utilizzo di \u00abbeat pi\u00f9 duri ed emozioni pi\u00f9 crude\u00bb. \"AllMusic\" not\u00f2 \u00abuna Janet pi\u00f9 dura, sperimentale in campo sessuale\u00bb ma disapprov\u00f2 i numerosi interlude dell'album.\nIl singolo di lancio, \"Got 'til It's Gone\", vinse un Grammy per il \"Miglior videoclip\" nel 1997 mentre, l'anno successivo, il singolo \"I Get Lonely\" venne candidato ad un Grammy come \"Miglior interpretazione vocale R&amp;B femminile\".\nInfluenza.\nLa rivista \"Rolling Stone\" ha inserito il disco al 256\u00ba posto della sua \"lista dei 500 migliori album\".\n\u00c8 considerato una pietra miliare del genere rhythm and blues, importante anche per l'innovativit\u00e0 delle sonorit\u00e0 rispetto al mercato pop/rhythm and blues tradizionale. \"City Pages\" scrisse che le sonorit\u00e0 dell'album influenzarono la musica house e techno di Timbaland. \"The Velvet Rope\" ispir\u00f2 molti dischi degli anni Duemila, tra cui gli \"album di ribellione\" di Christina Aguilera \"Stripped\", di Kelly Clarkson \"My December\" e di Rihanna \"Rated R\" Alcuni ritengono che abbia influenzato album riconducibili a generi diversi, quali il rhythm and blues, la musica indie e il rock: l'eponimo disco di Beyonc\u00e9, \"When the Pawn...\" di Fiona Apple, e \"808s &amp; Heartbreak\" di Kanye West per citarne alcuni.\nSecondo \"MTV News\" anche \"8701\" di Usher si rifarebbe all'album nella sua componente visiva.\nIl disco avrebbe anche favorito lo sviluppo dell'Alternative R&amp;B di Frank Ocean e di Miguel.\nSuccesso commerciale.\nL'album venne pubblicato in tutto il mondo il 7 ottobre 1997, debuttando al primo posto della classifica di \"Billboard\" e vendendo 202.000 copie nella prima settimana. Entro il 1998 aveva venduto 1,6 milioni di copie negli Stati Uniti, dove fu certificato triplo Disco di platino il 15 gennaio 1999 per aver venduto oltre tre milioni di copie. L'accoglienza del pubblico fu calorosa, tantoch\u00e9 il disco conquist\u00f2 le vette delle classifiche in molti paesi e le vendite complessive superarono i dieci milioni di copie.\nClassifiche.\nDi seguito sono elencate le posizioni pi\u00f9 alte raggiunte in classifica dall'album in alcuni mercati discografici:"}
{"id": "1711701", "revid": "1543377", "url": "https://it.wikipedia.org/wiki?curid=1711701", "title": "Eyvindur P. Eir\u00edksson", "text": "Biografia.\nLa sua citt\u00e0 natale, Hn\u00edfsdalur (letteralmente \"valle del coltello\", per via della sua strettezza) si trova nella regione di Vestfir\u00f0ir il cui capoluogo \u00e8 la famosa \u00cdsafj\u00f6r\u00f0ur.\nEyvindur P. Eir\u00edksson dopo il diploma alla Menntask\u00f3linn di Akureyri nel 1955 si laure\u00f2 all'universit\u00e0 d'Islanda nel 1964 in inglese e danese. Nel 1977 si laure\u00f2 ancora in grammatica. Fu insegnante per molti anni, sia in Islanda che in Scandinavia. Scrivere divenne per\u00f2 la sua principale attivit\u00e0 nel 1987.\nIl suo primo libro di poesie usc\u00ec nel 1974 e il suo primo romanzo nel 1988. Ha lavorato anche alla radio, alla televisione e come giornalista. Nel 1997 vinse il Halld\u00f3r Laxness premio di letteratura per \"La terra dietro l'eternit\u00e0\".\nNel 2003 partecip\u00f2 ad un festival di poesia a Genova.\n\u00c8 padre di quattro figli. Due di essi sono i pionieri del rap in Islanda: Eyj\u00f3lfur in arte Sesar-A e Erpur in arte Blazroka"}
{"id": "1711704", "revid": "1543377", "url": "https://it.wikipedia.org/wiki?curid=1711704", "title": "Rolando Omar Benenzon", "text": "Biografia.\nStudia musica presso il \"Collegium Musicum\" di Buenos Aires, successivamente assieme ad altri professionisti che collaborano con il Collugium si interessa all'uso della musicoterapia sia ricettiva sia espressiva, intendendo dimostrare il valore della formazione musicale nell'istruzione iniziando assieme agli altri ad introdurre le idee di Dalcroze, Martentot, Orff, Kod\u00e1ly e altri. Il suo contributo personale si ravvisa nel cercare di unire i suoi due grandi interessi la musica e la psichiatria.\nNe individu\u00f2, infatti, i risultati positivi nel trattamento di gravi malattie psichiatriche e inizi\u00f2 a ricercarne l'applicazione per bambini autistici e psicotici. Ha fondato nel 1966 la \"Scuola di Musicoterapia\" nella Facolt\u00e0 di medicina dell'Universit\u00e0 del Salvador in Buenos Aires. Nel 1976 organizza e presiede il secondo congresso mondiale di musicoterapia tenutosi a Buenos Aires. Viene nominato coordinatore del gruppo di lavoro per la creazione di una federazione mondiale per la musicoterapia\nNel 1985 a Genova durante il quinto congresso mondiale di musicoterapia questo gruppo si trasforma in una commissione di cui Benezon viene eletto presidente; durante i lavori della commissione viene fondata la \"World Federation of Music Therapy\". Da quel momento ne diventa, inoltre, membro onorario. Oggi la WFMT \u00e8 l'unica organizzazione dedicata allo sviluppo e alla promozione della musicoterapia a livello mondiale.\nNel congresso di Washington del 1999 vengono individuati dalla \"World Federation of Music Therapy\" modelli teorici di riferimento per la pratica e l'applicazione della MT tra i quali la \"Musicoterapia Benenzoniana\" figura tra i cinque modelli eletti. Benenzon ha influenzato e continua ad influenzare lo sviluppo della musicoterapia in Argentina e nel mondo rivoluzionando i concetti che erano esistiti fino agli anni settanta del secolo scorso riguardanti il senso, l'importanza e il posto che il materiale sonoro non verbale ricopre e trova sede nella struttura della psiche.\nIl suo concetto di ISO (Identit\u00e0 Sonora) \u00e8 considerato il punto di partenza per la comprensione della complessit\u00e0 dei processi coinvolti nella percezione e nell'espressione sonoro-musicale, vocale e strumentale come pure della relazione degli esseri umani con gli strumenti musicali. \u00c8 oggi una delle massime autorit\u00e0 della musicoterapia nel mondo."}
{"id": "1711711", "revid": "767487", "url": "https://it.wikipedia.org/wiki?curid=1711711", "title": "Punti di Brocard", "text": "In geometria, i punti di Brocard sono speciali punti di un triangolo.\nPrendono il nome da Henri Brocard.\nDefinizioni.\nIl primo punto di Brocard di un triangolo con vertici \"A\", \"B\", \"C\" e lati opposti \"a\", \"b\", \"c\" \u00e8 definito come l'unico punto \"P\" tale che i segmenti \"AP\", \"BP\" e \"CP\" formano lo stesso angolo con i lati \"c\", \"a\", \"b\", cio\u00e8\nInoltre, detto \u03c9 tale angolo e \u03b1, \u03b2, \u03b3 gli angoli corrispondenti ai vertici \"A\", \"B\", \"C\", vale la seguente uguaglianza:\nIl secondo punto di Brocard del triangolo \u00e8 definito come l'unico punto tale che i segmenti \"AQ\", \"BQ\", \"CQ\" formano lo stesso angolo con i lati \"b\", \"c\", \"a\", cio\u00e8\ne tale angolo risulta essere lo stesso dell'angolo \u03c9 relativo al primo punto di Brocard \"P\".\nLa differenza tra i due punti ricade evidentemente nell'ordine con cui sono presi gli angoli del triangolo: il primo punto di Brocard di \"ABC\" coincide con il secondo punto di Brocard di \"ACB\".\nI due punti di Brocard di uno triangolo sono coniugati isogonali.\nIl terzo punto di Brocard, dato dalle trilineari \"a-3 : b-3 : c-3\" o anche da \"csc(A \u2212 \u03c9) : csc(B \u2212 \u03c9) : csc(C \u2212 \u03c9)\", \u00e8 il punto medio dei punti di Brocard del triangolo anticomplementare ed \u00e8 il coniugato isotomico del punto simedianico del triangolo.\nCostruzione.\nSi pu\u00f2 costruire il primo punto di Brocard in una maniera molto elegante, rappresentata nella figura a fianco: si intersechi l'asse di \"AB\" con la perpendicolare a \"BC\" passante per \"B\". Si tracci un cerchio avente centro in questo punto che passi per \"B\"; tale cerchio passer\u00e0 anche per \"A\". Si ripeta la costruzione similmente con gli altri lati: i tre cerchi avranno un punto d'intersezione, che corrisponder\u00e0 con il primo punto di Brocard di \"ABC\".\nPropriet\u00e0.\nLe coordinate trilineari dei punti di Brocard sono rispettivamente \"c/b : a/c : b/a\" e \"b/c : c/a : a/b\". Essi sono un esempio di coppia bicentrica di punti, ma non di centri triangolari. Il loro punto medio ha coordinate \"sin(A + \u03c9) : sin(B + \u03c9) : sin(C + \u03c9)\" ed al contrario \u00e8 un centro triangolare."}
{"id": "1711716", "revid": "287204", "url": "https://it.wikipedia.org/wiki?curid=1711716", "title": "ACF Fiorentina 2003-2004", "text": "Questa voce raccoglie le informazioni riguardanti lACF Fiorentina nelle competizioni ufficiali della stagione 2003-2004.\nStagione.\nNell'estate 2003, in conseguenza del caso Catania, la Fiorentina fu ammessa alla Serie B: i toscani, che l'anno precedente si erano imposti in C2, salirono ulteriormente di categoria per sostituire il fallito Cosenza in un'allargata divisione (ben 24 squadre ai nastri di partenza). Dopo un girone di andata con risultati contraddittori, nel febbraio 2004 Alberto Cavasin fu rimpiazzato in panchina da Mondonico. I viola riuscirono a risalire la classifica, piazzandosi al sesto posto. La posizione qualific\u00f2 i gigliati per lo spareggio interdivisionale, cui fu ammesso anche il Perugia (quindicesimo in Serie A).\nL'incontro di andata, in Umbria, fu deciso da un gol di Fantini; nel ritorno lo stesso attaccante sblocc\u00f2 il punteggio, con i \"Grifoni\" che pareggiarono soltanto nel finale. Il positivo esito del doppio confronto valse alla Fiorentina il ritorno in A, ad appena due anni dalla retrocessione.\nMaglie e sponsor.\nLo sponsor tecnico per la stagione 2003-2004 \u00e8 Adidas, mentre lo sponsor ufficiale \u00e8 Fondiaria SAI. Lo sponsor \u00e8 al centro della maglia, mentre lo sponsor tecnico e il logo della squadra, tornato a essere il logotipo della ormai fallita A.C. Fiorentina, si trovano al di sopra, rispettivamente sulla destra e sulla sinistra.\nLa divisa di casa \u00e8 composta da una maglia con colletto a tinta unica viola, i pantaloncini e i calzettoni sono anch'essi viola. I dettagli e le rifiniture sono, invece, di colore bianco.\nLa divisa in trasferta \u00e8 composta da una maglia senza colletto a tinta bianca con una grossa striscia centrale viola, contenente lo sponsor, e con i bordi del collo e delle maniche viola. I pantaloncini e i calzettoni sono bianchi con i bordi viola.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nArea marketing\nStatistiche.\n\"Statistiche aggiornate al 20 giugno 2004\"."}
{"id": "1711723", "revid": "106908", "url": "https://it.wikipedia.org/wiki?curid=1711723", "title": "Leale", "text": ""}
{"id": "1711725", "revid": "155118", "url": "https://it.wikipedia.org/wiki?curid=1711725", "title": "Sfoglia emiliano-romagnola", "text": ""}
{"id": "1711726", "revid": "965226", "url": "https://it.wikipedia.org/wiki?curid=1711726", "title": "Michael Kahn", "text": "Biografia.\nMembro dell'American Cinema Editors (ACE) e collaboratore assiduo di Steven Spielberg, con il quale ha lavorato in oltre trenta film, vincendo tre Oscar, con \"I predatori dell'arca perduta\" (1981), \"Schindler's List\" (1993) e \"Salvate il soldato Ryan\" (1998), inoltre ha vinto un BAFTA per il montaggio di \"Attrazione fatale\" di Adrian Lyne. Oltre che con Spielberg collabora spesso con il regista Brad Silberling.\nPer il film \"\" di Steven Spielberg, Kahn \u00e8 stato anche co-produttore."}
{"id": "1711728", "revid": "92719", "url": "https://it.wikipedia.org/wiki?curid=1711728", "title": "Aramidae", "text": ""}
{"id": "1711731", "revid": "92719", "url": "https://it.wikipedia.org/wiki?curid=1711731", "title": "Tarabuso del sole", "text": ""}
{"id": "1711733", "revid": "543975", "url": "https://it.wikipedia.org/wiki?curid=1711733", "title": "Episodi di Genesis (prima stagione)", "text": ""}
{"id": "1711734", "revid": "365417", "url": "https://it.wikipedia.org/wiki?curid=1711734", "title": "Agatino Perrotta", "text": "Biografia.\nCompiuti gli studi classici s'iscrisse alla facolt\u00e0 di Giurisprudenza dell'Universit\u00e0 di Napoli, laureandosi il 4 luglio 1866.\nEsercit\u00f2 l'avvocatura, ma gli fece provare sdegno per il mercato che si fa; e siffatto sdegno lo manifest\u00f2 pubblicamente in un libro di versi dal titolo: \u00abL'asino avvocato\u00bb, e come al fratello Giuseppe Perrotta prefer\u00ec dedicarsi all'arte. \nPoeta satirico, ha trattato molti argomenti sociali e morali, sia in lingua italiana che in vernacolo siciliano.\nHa scritto anche per teatro. \nNon sempre ha pubblicato con il proprio nome, ma spesso ha adoperato lo pseudonimo di \u00abCervantes\u00bb.\nL'opera artistica del Perrotta \u00e8 vasta e pu\u00f2 dividersi in tre categorie: lavori poetici satirici in dialetto; lavori filosofici e morali, lavori per teatro."}
{"id": "1711735", "revid": "599013", "url": "https://it.wikipedia.org/wiki?curid=1711735", "title": "Dick Butkus", "text": "Biografia.\nDopo avere giocato a football al college all'Universit\u00e0 dell'Illinois, Butkus fu scelto nel primo giro del Draft sia dai Denver Broncos della American Football League che dalla squadra della sua citt\u00e0 natale, i Chicago Bears della NFL. Opt\u00f2 per firmare coi Bears e non gioc\u00f2 come professionista per nessun'altra squadra. Assieme ai compagno Hall of Famer Gale Sayers, Butkus fu una delle prime tre scelte dei Bears nel Draft NFL 1965, avendo utilizzato la scelta ottenuta in un precedente scambio con i Pittsburgh Steelers per Butkus e la loro per Sayers. La squadra scelse anche il defensive end Steve DeLong, che per\u00f2 decise di firmare con i San Diego Chargers della AFL.\nButkus fu convocato per otto Pro Bowl e inserito nella formazione ideale della stagione All-Pro altrettante. Nella sua stagione da rookie guid\u00f2 i Bears in tackle, intercetti, fumble forzati e recuperati, cosa che fece regolarmente per il resto della carriera. Butkus recuper\u00f2 27 fumble in carriera, un record NFL al momento del ritiro. Fu uno dei pi\u00f9 temuti giocatori della sua epoca e apparve persino sulla copertina di \"Sports Illustrated\" nel 1970 col titolo \"L'uomo pi\u00f9 temuto del football\". Una delle sue stagioni pi\u00f9 prolifiche fu quella del 1970 in cui mise a segno 132 tackle, 3 intercetti e 2 fumble recuperati. Fu costretto al ritiro dopo molteplici infortuni alle ginocchia nel 1973.\nUna delle principali abilit\u00e0 di Butkus fu quella di strappare il pallone dalle mani del portatore di palla. Anche se all'epoca non era tenuta una statistica in modo ufficiale, sarebbe uno dei leader di tutti i tempi in fumble forzati. Malgrado la presenza di Butkus e di Sayers, in quegli anni i Bears non ottennero mai risultati di rilievo, terminando con un record parziale di 48 vittorie, 74 sconfitte e 4 pareggi durante la sua carriera.\nNel 1975, Butkus intent\u00f2 una causa contro i Bears, accusandoli di averlo costretto a giocare invece di consentirgli di sottoporsi ad un intervento chirurgico, cosa che avrebbe provocato i ripetuti infortuni. L'accusa consisteva nel fatto che la societ\u00e0 avrebbe impedito a lui e ad altri giocatori di chiedere un secondo parere medico, oltre a quello del medico della squadra, e che avrebbe fatto largo uso di antidolorifici. A causa di tale causa, la relazione di Butkus col proprietario dei Bears George Halas divenne gelida. Fece ritorno alla squadra come commentatore tecnico alla radio nel 1985, assieme a Wayne Larrivee e all'ex quarterback dei St. Louis Cardinals Jim Hart.\nOltre il football.\nDopo il termine della sua carriera agonistica, Dick Butkus ha iniziato una carriera da attore, durante la quale ha partecipato a numerosi film e serie televisive, tra cui:"}
{"id": "1711736", "revid": "59976", "url": "https://it.wikipedia.org/wiki?curid=1711736", "title": "Richard Marvin Butkus", "text": ""}
{"id": "1711737", "revid": "486946", "url": "https://it.wikipedia.org/wiki?curid=1711737", "title": "Veerchnjaja Inta", "text": ""}
{"id": "1711741", "revid": "475262", "url": "https://it.wikipedia.org/wiki?curid=1711741", "title": "Associazione Calcio Fiorentina 2001-2002", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 2001-2002.\nStagione.\nIn questa stagione, 2001-2002, la Fiorentina perde la Supercoppa italiana venendo battuta per 3-0 dalla Roma, mentre in campionato termina al penultimo posto, a seguito di un'annata negativa gi\u00e0 dalle prime battute, retrocedendo dunque in Serie B, una discesa che non si ripeteva dalla Serie A 1992-1993, esattamente dopo 8 stagioni consecutive (dalla 1994-1995 fino a quest'ultima), nell'era Cecchi Gori. Successivamente, a causa dei mancati pagamenti degli stipendi di calciatori e di arretrati e dell'impossibilit\u00e0 di sostenere gli sforzi economici relativi alla partecipazione del torneo successivo, la societ\u00e0 non si iscrive alla Serie B 2002-2003 e in seguito viene dichiarata, finanziariamente, fallita."}
{"id": "1711743", "revid": "599013", "url": "https://it.wikipedia.org/wiki?curid=1711743", "title": "Giovanni Zavaglio", "text": "Attaccante dotato di grande fiuto del gol, cresce nelle categorie dilettantistiche della provincia di Cremona.\nViene acquistato dall'Atalanta che, dopo un anno con una presenza in massima serie (il 27 maggio 1956, in occasione della sconfitta interna col ) lo manda in prestito al Chinotto Neri Roma per fare esperienza.\nNel 1957 torna a Bergamo e disputa tre ottime stagioni: la prima tuttavia retrocede dalla Serie A al campionato cadetto, ma l'anno successivo contribuisce in modo determinante a vincere il campionato di Serie B siglando 14 reti.\nIl terzo anno si rende protagonista di una grande rivalit\u00e0 sportiva con Chicco Nova, anch'egli attaccante dei neroazzurri. Persino i due principali quotidiani della citt\u00e0 di Bergamo si dividono, prendendo l'uno le difese di Zavaglio e l'altro di Nova.\nLa situazione si complica al punto da indurre la dirigenza atalantina, all'inizio della stagione successiva, a cedere proprio Zavaglio per porre fine al dannoso dualismo.\nA novembre della stagione successiva passa quindi al Verona, che contribuisce a salvare da una retrocessione in Serie C1 grazie a nove sue reti. Dodici mesi dopo passa al , nel massimo campionato. In laguna per\u00f2 non riesce ad ottenere i risultati sperati (2 sole presenze in campionato) e fine stagione scende di categoria tornando al Verona. La permanenza con gli scaligeri \u00e8 limitata, dato che ad ottobre dello stesso anno si trasferisce a , dove disputa tre campionati di serie B.\nDopo una stagione in Serie C con la , conclude la carriera con la Romanese tra i dilettanti. In carriera ha totalizzato complessivamente 46 presenze e 8 reti in Serie A e 102 presenze e 31 reti in Serie B.\n\u00c8 scomparso nel 2012 all'et\u00e0 di 75 anni."}
{"id": "1711750", "revid": "287204", "url": "https://it.wikipedia.org/wiki?curid=1711750", "title": "Calatele", "text": ""}
{"id": "1711753", "revid": "287204", "url": "https://it.wikipedia.org/wiki?curid=1711753", "title": "Camarasu", "text": ""}
{"id": "1711762", "revid": "125688144", "url": "https://it.wikipedia.org/wiki?curid=1711762", "title": "Florentia Viola 2002-2003", "text": "Questa voce raccoglie le informazioni riguardanti la Florentia Viola nelle competizioni ufficiali della stagione 2002-2003.\nStagione.\nIl 1\u00ba agosto 2002, per opera di Diego Della Valle e dell'allora sindaco di Firenze, Leonardo Domenici, nasce la societ\u00e0 a responsabilit\u00e0 limitata \"Fiorentina 1926 Florentia\" che raccoglie moralmente l'eredit\u00e0 dell'Associazione Calcio Fiorentina, estinta a causa del fallimento: questa, retrocessa nella Serie B 2002-2003 sul campo, fu ulteriormente declassata per inadempienze finanziarie che fecero .\nLa nuova societ\u00e0, rinominata dai Della Valle \"Florentia Viola\", partecipa cos\u00ec al campionato di Serie C2 2002-2003, durante il quale la formazione di Pietro Vierchowod prima (arrivato alla luce dell'addio di Eugenio Fascetti dopo il fallimento dell\"'A.C. Fiorentina\") e poi di Alberto Cavasin, lotta a lungo con il per il primo posto che vale la promozione diretta. Il 24 febbraio 2003 le due squadre si ritrovano di fronte per lo scontro diretto e i biancorossi, che gi\u00e0 si erano imposti al Franchi, hanno dalla loro 2 punti di vantaggio in classifica oltre al fattore campo. La sfida si conclude per\u00f2 0-2 per la Florentia Viola, che poi chiuder\u00e0 con 12 punti di distacco sui romagnoli, ottenendo la promozione in Serie C1. Successivamente, il salto di categoria, si trasformer\u00e0, eccezionalmente, in ammissione alla Serie B 2003-2004, a seguito dell'allora Caso Catania, per la retrocessione del Cosenza per il fallimento, per meriti sportivi e per bacino d'utenza.\nIl 19 maggio 2003, dopo l'acquisizione del marchio e dei colori sociali da parte di Della Valle, la societ\u00e0 prese il nome di \"ACF Fiorentina\".\nMaglie e sponsor.\nLo sponsor tecnico per la stagione 2002-2003 \u00e8 Puma mentre lo sponsor ufficiale \u00e8 La Fondiaria. Lo sponsor \u00e8 al centro della maglia, mentre lo sponsor tecnico e il logo della squadra, ovvero un giglio, si trovano al di sopra, rispettivamente sulla sinistra e sulla destra.\nLa divisa di casa \u00e8 composta da una maglia senza colletto a tinta bianca con una grossa striscia centrale viola, contenente lo sponsor, e con i bordi del collo e delle maniche viola. I pantaloncini e i calzettoni sono bianchi con i bordi viola. La divisa in trasferta \u00e8 composta da una maglia con colletto a tinta rossa, i bordi delle maniche e il colletto \u00e8 bianco con una striscia centrale viola. I pantaloncini e i calzettoni sono rossi. La terza divisa \u00e8 stata disegnata dalla Garman ed \u00e8 interamente gialla. Questa divisa non \u00e8 per\u00f2 mai stata utilizzata in nessuna gara ufficiale.\nOrganigramma societario.\nArea direttiva\nArea tecnica\nArea sanitaria\nRosa.\n\"(il numero di maglia variava a ogni partita)\""}
{"id": "1711764", "revid": "287204", "url": "https://it.wikipedia.org/wiki?curid=1711764", "title": "Capusu Mare", "text": ""}
{"id": "1711765", "revid": "729019", "url": "https://it.wikipedia.org/wiki?curid=1711765", "title": "Jean-Paul van Poppel", "text": "Professionista dal 1985 al 1995, vinse nove tappe al Tour de France, quattro al Giro d'Italia e nove alla Vuelta a Espa\u00f1a. Dopo il ritiro dalle competizioni \u00e8 stato direttore sportivo per squadre professionistiche femminili e maschili; dal 2015 \u00e8 direttore sportivo del team Roompot-Nederlandse Loterij.\nCarriera.\nDa dilettante nel 1984 partecip\u00f2 alla gara in linea dei Giochi olimpici di Los Angeles, giungendo 44\u00ba a 22'20\" dal vincitore. Passato professionista nel 1985 con il team Skala, nelle stagioni successive vest\u00ec anche le divise di Superconfex-Yoko, Panasonic, PDM-Concorde, Festina-Lotus e Le Groupement.\nIn undici stagioni da \"pro\" si aggiudic\u00f2 sprint di gruppo in tutti i grandi giri: in totale vinse nove tappe al Tour de France, di cui quattro nel 1988, quattro al Giro d'Italia e nove alla Vuelta a Espa\u00f1a. Al Tour de France 1987 si aggiudic\u00f2 anche la maglia verde della classifica a punti.\nDopo la fine della carriera da ciclista, nel 1995, inizi\u00f2 l'attivit\u00e0 da direttore sportivo e manager per formazioni professionistiche femminili, tra cui Acca Due O-Lorena Camicie, Team Flexpoint e Cerv\u00e9lo TestTeam. Dal 2011 al 2013 fu anche direttore sportivo per il team World Tour maschile Vacansoleil-DCM.\n\u00c8 stato sposato con Leontien van der Lienden, da cui ha avuto due figli, Boy van Poppel (nato nel 1988) e Danny van Poppel (1993), entrambi divenuti ciclisti professionisti, e una figlia, Kim van Poppel (1990). Successivamente ha sposato Mirjam Melchers."}
{"id": "1711768", "revid": "287204", "url": "https://it.wikipedia.org/wiki?curid=1711768", "title": "Caseiu", "text": ""}
{"id": "1711771", "revid": "114531093", "url": "https://it.wikipedia.org/wiki?curid=1711771", "title": "Opel Monterey", "text": "La Opel Monterey \u00e8 un'autovettura fuoristrada prodotta dalla Casa automobilistica tedesca Opel dal 1992 al 1999.\nStoria ed evoluzione.\nLa Monterey ha una storia affine a quella della Opel Frontera: entrambe derivano infatti da un modello giapponese commercializzato dalla Isuzu.\nNel 1981 la Casa giapponese ha introdotto un nuovo fuoristrada, l'Isuzu Trooper, un veicolo off-road dalle linee assai squadrate ed equipaggiato inizialmente con motori da 1.9 a 2.2 litri. La prima serie \u00e8 stata prodotta fino al 1992: in alcuni mercati \u00e8 stato proposto con marchio Subaru come Subaru Bighorn ma \u00e8 stato venduto anche in parte dei mercati europei.\nCon l'arrivo della seconda serie, il \"Trooper\" venne proposto anche per il resto del mercato europeo. Per i paesi del mercato continentale, dove previsto, il modello fu commercializzato come \"Opel Monterey\", mentre per il mercato anglosassone la commercializzazione avvenne come \"Vauxhall Monterey\".\nTutto ci\u00f2 fu reso possibile dal fatto che la Isuzu gravita nell'orbita della General Motors gi\u00e0 dal lontano 1971, pertanto quest'ultima pu\u00f2 commercializzare modelli di un marchio a essa appartenente anche con altri marchi sempre appartenenti al colosso statunitense.\nTra le altre affinit\u00e0 che accomunano la Monterey con la Frontera, troviamo anche il fatto che la Monterey, come la Frontera, \u00e8 stata proposta in due varianti di passo. La versione a passo corto montava una carrozzeria a tre porte, mentre quella a passo lungo montava una carrozzeria a 5 porte.\nAnche il telaio era lo stesso della Frontera: ci\u00f2 \u00e8 pi\u00f9 facilmente osservabile nelle versioni a passo lungo, dove la misura dell'interasse coincide perfettamente con quella della corrispondente versione a passo lungo della Frontera.\nInizialmente la gamma motori era costituita da un V6 a benzina da 3.2 litri e 177 CV e da un 3.1 turbodiesel da 114 CV.\nNel 1998 vi fu un leggero restyling e per l'occasione anche i due motori furono sostituiti. Al posto del V6 da 3.2 litri fu montato un 3.5 litri da 215 CV, mentre il vecchio turbodiesel venne sostituito da una pi\u00f9 moderna unit\u00e0 a gasolio con tecnologia common rail, da 3 litri di cilindrata e con potenza massima di 160 CV.\nSempre nel 1998, per\u00f2, le vendite nel mercato britannico, decisamente insufficienti, portarono alla prematura uscita della Monterey dai listini di tale mercato; nel mercato continentale continu\u00f2 a essere proposta per un anno, fino alla fine del 1999, il gemello giapponese fu invece venduto a livello globale per un altro paio d'anni fino al 2002.\nSia la Monterey sia la Frontera trovarono una comune erede nella Opel Antara.\nLe altre Monterey.\nLa Monterey non \u00e8 altro che una versione rimarchiata Opel o Vauxhall della Isuzu Trooper, che tra l'altro era anch'essa venduta in altri Paesi, tra cui alcuni mercati europei, e come gi\u00e0 citato prima, commercializzata anche come Bighorn, con marchio Subaru poi anche con quello Isuzu. Questi primi 3 nomi gi\u00e0 contraddistinguono quattro delle innumerevoli versioni derivate dallo stesso modello.\nMa oltre a queste occorre ricordare la Holden Jackaroo e la Holden Monterey, vendute nel mercato australiano e la Chevrolet Trooper, venduta in Sudamerica. Inoltre, dopo un accordo tra Honda e Gruppo GM, la Monterey fu venduta anche come Honda Horizon (1994-1999), o anche come Acura SLX (1999-2003) per il mercato statunitense. Grazie a un altro accordo, fatto con la SsangYong Motors, tra il 1988 e il 1995 il Trooper fu venduto anche come SsangYong Korando Family in Corea del Sud."}
{"id": "1711772", "revid": "73843", "url": "https://it.wikipedia.org/wiki?curid=1711772", "title": "Antonio Pinto (compositore)", "text": "Biografia.\nAntonio Pinto \u00e8 noto per aver composto le musiche di film brasiliani come \"Central do Brasil\" (1998), \"Disperato aprile\" (2001) e \"City of God\" (2002). Nel 2005 ha iniziato a lavorare a Hollywood curando le musiche di \"Lord of War\", \"10 cose di noi\", \"Perfect Stranger\" e \"L'amore ai tempi del colera\", per il quale \u00e8 stato candidato al Golden Globe 2008 con la canzone \"Despedida\", scritta appositamente per la cantante colombiana Shakira.\n\u00c8 figlio del fumettista Ziraldo e fratello della regista Daniela Thomas."}
{"id": "1711773", "revid": "339392", "url": "https://it.wikipedia.org/wiki?curid=1711773", "title": "Normalizzazione di basi di dati", "text": ""}
{"id": "1711782", "revid": "287204", "url": "https://it.wikipedia.org/wiki?curid=1711782", "title": "Catcau", "text": ""}
{"id": "1711787", "revid": "110157", "url": "https://it.wikipedia.org/wiki?curid=1711787", "title": "Monte Tahat", "text": "Il monte Tahat (2.918 m s.l.m.) \u00e8 la montagna pi\u00f9 alta dell'Algeria. Si trova nel massiccio dell'Atakor, nel cuore dell'Ahaggar. \u00c8 una montagna di origine vulcanica e si trova nella zona arida del Sahara."}
{"id": "1711788", "revid": "124123", "url": "https://it.wikipedia.org/wiki?curid=1711788", "title": "William H. Prescott", "text": "Biografia.\nNato a Salem, Massachusetts, da un padre avvocato, William Prescott dimostr\u00f2 sin da giovane una predisposizione notevole agli studi, ma un incidente occorsogli a 13 anni avrebbe per sempre cambiato la sua vita. Una crosta di pane giocando gli si conficc\u00f2 in un occhio, e Prescott sottopose l'altro ad un tale sforzo per lo studio che presto ebbe continui disturbi alla vista, sino a perderla totalmente verso i 25 anni.\nNonostante le prevedibili difficolt\u00e0, si laure\u00f2 ad Harvard nel 1814 in Giurisprudenza, ma l'ormai completa cecit\u00e0 lo indusse ad abbandonare la carriera legale. Dopo un tour in Europa (come era d'uso allora tra i giovani benestanti) e il matrimonio, decise di dedicarsi alla letteratura e soprattutto alla storia, di cui \u00e8 considerato, per l'accuratezza dello studio dei documenti e la capacit\u00e0 di sintesi, un riconosciuto maestro.\nDopo dieci anni di studi, in cui scriveva usando uno strumento di sua invenzione, aiutato da una prodigiosa memoria e da uno stile scorrevole che avrebbe fatto scuola tra gli storici dopo di lui, pubblic\u00f2 nel 1837 \"La Storia di Ferdinando e Isabella\". Nel 1843 pubblic\u00f2 quello che \u00e8 riconosciuto come il suo capolavoro, \"La conquista del Messico\", e nel 1847 \"La Conquista del Per\u00f9\". La sua \"Storia di Filippo II\" fu pubblicata incompiuta dopo la sua morte nel 1859, morte dovuta ad un attacco apoplettico a Boston, in Massachusetts."}
{"id": "1711789", "revid": "6923", "url": "https://it.wikipedia.org/wiki?curid=1711789", "title": "Chevrolet Trooper", "text": ""}
{"id": "1711792", "revid": "63727", "url": "https://it.wikipedia.org/wiki?curid=1711792", "title": "Vauxhall Monterey", "text": ""}
{"id": "1711795", "revid": "767487", "url": "https://it.wikipedia.org/wiki?curid=1711795", "title": "Piazza del Campo (album)", "text": "Piazza del Campo \u00e8 un album dal vivo del gruppo musicale di rock progressivo italiano Premiata Forneria Marconi, pubblicato il 21 gennaio 2004. L'album \u00e8 stato registrato il 29 agosto 2003 a Siena, in Piazza del Campo, nell'ambito della terza edizione della manifestazione \"La Citt\u00e0 Aromatica\". Del concerto \u00e8 stata pubblicata una versione anche in DVD. L'esibizione della PFM ripercorre molti brani classici della discografia degli anni settanta del gruppo (\"Celebration\", \"River of Life\", \"Photos of Ghosts\") e si avvale della partecipazione di Mauro Pagani e Piero Pel\u00f9 (quest'ultimo appare solo nel DVD)."}
{"id": "1711796", "revid": "161374", "url": "https://it.wikipedia.org/wiki?curid=1711796", "title": "G\u00f6hren (bei Altenburg)", "text": ""}
{"id": "1711797", "revid": "63727", "url": "https://it.wikipedia.org/wiki?curid=1711797", "title": "Holden Monterey", "text": ""}
{"id": "1711798", "revid": "149727", "url": "https://it.wikipedia.org/wiki?curid=1711798", "title": "Naundorf (Th\u00fcringen)", "text": ""}
{"id": "1711799", "revid": "63727", "url": "https://it.wikipedia.org/wiki?curid=1711799", "title": "Holden Jackaroo", "text": ""}
{"id": "1711803", "revid": "161374", "url": "https://it.wikipedia.org/wiki?curid=1711803", "title": "Haselbach (bei Altenburg)", "text": ""}
{"id": "1711805", "revid": "729019", "url": "https://it.wikipedia.org/wiki?curid=1711805", "title": "Operazioni in Val Vestino (1528)", "text": "Le operazioni militari in Val Vestino del Sacro Romano Impero Germanico nel 1528 consistettero nel passaggio di una parte dei 15.000 uomini comandati dal duca Enrico V di Brunswick-L\u00fcneburg provenienti dalla Germania e diretti nel ducato di Milano per sostenere il governatore spagnolo Antonio de Leyva assediato dalle truppe anti imperiali francesi e dello Stato della Chiesa. L'operazione si concluse con il transito degli imperiali nonostante l'opposizione delle milizie della Repubblica di Venezia a Gavardo.\nContesto.\nNel 1528 altri lanzichenecchi, questa volta al comando di un altro abile comandante, il duca Enrico V di Brunswick-L\u00fcneburg detto \u201cil Giovane\u201d, attraversarono la Valvestino. Per ordine del governatore spagnolo Antonio de Leyva, comandante in capo delle truppe imperiali in Italia, impegnato in una estenuante lotta contro i francesi e la Chiesa, il Brunswick cal\u00f2 da Trento nella penisola con 15000 fanti e 1500 cavalieri diretto nel ducato di Milano.\nIl percorso.\nIl duca Enrico V di Brunswick-L\u00fcneburg trovando i passi veneti sbarrati, scelse, per raggiungere la pianura Padana, due direttrici: una attraverso la Val Vestino, l'altra forzando le chiuse della valle dell'Adige. Il Brunswick arrivato a Dolc\u00e8, nel veronese, come narra lo storico salodiano Giuseppe Solitro, tragitt\u00f2 il fiume Adige su un ponte e si port\u00f2 a Rivoli Veronese, di l\u00e0 a Garda sul lago, lasciando ovunque dietro di s\u00e9 distruzione e morte a Cavaion Veronese, Calmasino di Bardolino, Sandr\u00e0, Col\u00e0 e Pacengo di Lazise e Castelnuovo del Garda.\nDa Garda, punt\u00f2 su Rivoltella, Desenzano, Lonato facendo bottino e violenze ovunque. Il 19 maggio, il Duca impose alla Riviera di Sal\u00f2 una tassa di 20.000 ducati per la sovvenzione del suo esercito, accompagnando tale richiesta con feroci minacce. Vista l'impossibilit\u00e0 di difesa, il 21 maggio, Sal\u00f2 cadeva in mano agli imperiali e il Brunswick riduceva cos\u00ec la sua pretesa a 10.000 ducati che, in realt\u00e0, non furono mai pagati in quanto il condottiero tedesco, sollecitato nel viaggio, abbandonava la Riviera pochi giorni dopo. La Repubblica di Venezia, sdegnata dal comportamento passivo dei suoi provveditori nei confronti dei tedeschi, ordinava il 1\u00ba giugno la loro destituzione e il 7 luglio imponeva il versamento al suo fisco della somma non pagata al Duca.\nIl resoconto del cronista Marin Sanuto.\nDel passaggio in Valle ne veniamo ancora a conoscenza dai resoconti del cronista e diplomatico veneto Marin Sanudo:\nQuattro mesi dopo altro passaggio:\nConclusione.\nIn effetti il condottiero veneto Guido Naldi, sostenuto da 200 fanti delle milizie di Battista Martinengo, sbarr\u00f2 inutilmente loro il passo a Gavardo. La colonna di fanteria tedesca, superata la debole resistenza veneziana, dilag\u00f2 nella pianura devastando ogni cosa lungo il loro cammino."}
{"id": "1711809", "revid": "287204", "url": "https://it.wikipedia.org/wiki?curid=1711809", "title": "Johnny Cash Sings Hank Williams", "text": "Johnny Cash Sings Hank Williams \u00e8 il settimo album pubblicato dal cantante country Johnny Cash, ed \u00e8 il quarto pubblicato dalla Sun Records. Fu pubblicato originariamente il 15 settembre 1960 ed \u00e8 stato ristampato il 17 giugno 2003 dall'etichetta Varese Sarabande con cinque bonus track: due di esse, \"I Love You Becaues\" e \"Come in Stranger\", sono versioni alternative di brani gi\u00e0 presenti sull'album. Contrariamente a quanto il titolo del LP potrebbe suggerire, solamente i primi quattro brani sono pezzi originali di Hank Williams reinterpretati da Johnny Cash, mentre i rimanenti sono brani scritti da Cash, ad eccezione di \"I Love You Because\", brano originale di Leon Payne."}
{"id": "1711810", "revid": "287204", "url": "https://it.wikipedia.org/wiki?curid=1711810", "title": "Chiuiesti", "text": ""}
{"id": "1711816", "revid": "438678", "url": "https://it.wikipedia.org/wiki?curid=1711816", "title": "Waterboy", "text": "Waterboy (\"The Waterboy\") \u00e8 un film del 1998 diretto da Frank Coraci.\nTrama.\nAdam Sandler interpreta il ruolo di un ragazzo ritardato alle prese con il football americano, prima come porta acqua di una squadra universitaria (da qui il titolo \"Waterboy\") e poi come giocatore di talento. Inizialmente i compagni di squadra lo trattano male ma quando Bobby inizia\na far vincere la squadra con il suo grande talento le cose cambiano."}
{"id": "1711817", "revid": "235890", "url": "https://it.wikipedia.org/wiki?curid=1711817", "title": "Piazza del Campo (PFM)", "text": ""}
{"id": "1711819", "revid": "235890", "url": "https://it.wikipedia.org/wiki?curid=1711819", "title": "Piazza del Campo (Premiata Forneria Marconi)", "text": ""}
{"id": "1711822", "revid": "287204", "url": "https://it.wikipedia.org/wiki?curid=1711822", "title": "D'Aquino", "text": ""}
{"id": "1711823", "revid": "401052", "url": "https://it.wikipedia.org/wiki?curid=1711823", "title": "Stahnsdorf", "text": "Stahnsdorf \u00e8 un comune di abitanti del Brandeburgo, in Germania.\nAppartiene al circondario di Potsdam-Mittelmark.\nStoria.\nCitato per la prima volta nel 1264, il piccolo villaggio ad economia agricola si trasform\u00f2 nel XX secolo in un centro industriale.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Stahnsdorf \u00e8 suddiviso nelle frazioni (\"Ortsteil\") di G\u00fcterfelde, Schenkenhorst, Sputendorf e Stahnsdorf Ort, e comprende i nuclei abitati (\"Wohnplatz\") di Ausbau, Kienwerder, Marggraffshof e Neubauernsiedlung."}
{"id": "1711824", "revid": "599013", "url": "https://it.wikipedia.org/wiki?curid=1711824", "title": "Ivan Bertuolo", "text": "Carriera.\nFratello minore di Angelo Bertuolo, cresce nel Bolzano, con cui esordisce in Serie D all'et\u00e0 di 17 anni nella stagione 1964-1965, dove colleziona 31 presenze.\nPassa quindi alla Solbiatese, militante in Serie C, dove gioca per un biennio (dal 1965 al 1967) scendendo in campo in 43 occasioni.\nNel 1967 passa all'Atalanta, con cui esordisce in Serie A giocandovi due tornei per un totale di 43 presenze.\nNel 1969 passa al , con cui retrocede dal massimo campionato alla Serie B nella prima stagione dove colleziona 30 presenze; nella seconda stagione in rosanero scende in campo in 28 occasioni.\nDal 1971 al 1974 gioca nel , con cui, complici due retrocessioni consecutive, passa dalla A alla C. Con la societ\u00e0 virgiliana segna la sua prima ed unica rete in carriera, e gioca complessivamente 93 partite in campionato.\nNella stagione 1974-1975 gioca con il in Serie B, scendendo in campo 27 volte, quindi passa al , con cui vince il campionato di Serie C 1975-1976 giocando 14 partite.\nTermina la carriera nel Chieti, societ\u00e0 con la quale disputa cinque stagioni dal 1976 al 1981 per un totale di 145 apparizioni.\nIn carriera ha totalizzato complessivamente 97 presenze in Serie A e 90 presenze ed una rete in Serie B."}
{"id": "1711828", "revid": "131011", "url": "https://it.wikipedia.org/wiki?curid=1711828", "title": "Gabbia (nautica)", "text": ""}
{"id": "1711829", "revid": "124913145", "url": "https://it.wikipedia.org/wiki?curid=1711829", "title": "Serravalle (Ala)", "text": "Serravalle (o Serravalle all'Adige; \"Seraval\" in dialetto trentino) \u00e8 una frazione del comune di Ala, situata in una strettoia della Vallagarina, sulle rive del fiume Adige.\nConfina con le frazioni di Chizzola e Santa Margherita. Fu comune autonomo fino al 1928 quando venne soppresso e aggregato al comune di Ala. Il paese \u00e8 attraversato dalla Strada statale 12 dell'Abetone e del Brennero che parte da Pisa e, passando per Lucca, Modena e Verona, valica le Alpi. Nelle immediate vicinanze del centro abitato passa inoltre l'Autostrada A22 del Brennero. La frazione \u00e8 servita dalla stazione ferroviaria di Serravalle.\nStoria.\nLe prime tracce del paese in documenti ufficiali \u00e8 del passaggio dell'imperatore cristiano Massimiliano I, che diede l'ordine di abbattere la rocca presente per far passare pi\u00f9 agevolmente le truppe imperiali.\nFu presso Serravalle che la mattina del 29 ottobre 1918 durante la Prima guerra mondiale emissari austro-ungarici a capo del capitano Camillo Ruggera e per ordine del diretto superiore generale Viktor Weber von Webenau si presentarono davanti alle linee italiane, allo scopo di iniziare le trattative per l'armistizio fra l'Austria-Ungheria e l'Italia, conclusasi il 3 novembre 1918 con l'Armistizio di Villa Giusti a Padova.\nSerravalle all'Adige \u00e8 stato un comune italiano istituito nel 1920 in seguito all'annessione della Venezia Tridentina al Regno d'Italia. Nel 1928 \u00e8 stato aggregato al comune di Ala."}
{"id": "1711831", "revid": "120794003", "url": "https://it.wikipedia.org/wiki?curid=1711831", "title": "Tanjurer", "text": "Il Tanjurer () \u00e8 un fiume della Russia estremo-orientale, affluente di sinistra dell'Anadyr'. Scorre nei \"rajon\" Anadyrskij e Iul'tinskij della \u010cukotka.\nNasce dai monti Pekul'nej, scorrendo con direzione mediamente meridionale; sfocia nel basso corso dell'Anadyr' senza incontrare centri urbani significativi in tutto il suo corso. \u00c8 gelato, mediamente, dai primi di novembre a fine maggio - primi di giugno."}
{"id": "1711832", "revid": "80339", "url": "https://it.wikipedia.org/wiki?curid=1711832", "title": "Tanyurer", "text": ""}
{"id": "1711835", "revid": "661526", "url": "https://it.wikipedia.org/wiki?curid=1711835", "title": "Stop Drop and Roll!!!", "text": "Stop Drop and Roll!!! \u00e8 il primo disco del gruppo Foxboro Hot Tubs, totalmente autoprodotto ed autodistribuito. Dopo essere stato pubblicato in formato digitale il 22 aprile 2008, il disco \u00e8 stato pubblicato su CD il 20 maggio dello stesso anno.\nIl disco.\nMusicalmente, le canzoni mostrano richiami al garage rock degli anni novanta e al rock and roll degli anni sessanta, e si notano influenze da parte di artisti come Iggy Pop, The Smiths, The Hi-Fives e Tommy James and the Shondells e vengono paragonati ad artisti dei giorni nostri come The Strokes, The Hives, Arctic Monkeys, e The Fratellis. Il riff di chitarra iniziale di \"She's a Saint Not a Celebrity\" \u00e8 molto simile a \"Right Hand-A-Rama\" dei The Network - altro side project dei Green Day - dell'album Money Money 2020. Qualche giorno fa \u00e8 arrivata una lettera agli studi di MTV da parte dei Green Day che confermavano essere loro i Foxboro. Hanno girato anche un tour.\nInizialmente il disco benne pubblicato come un EP da 6 tracce nel sito ufficiale della band; successivamente nel loro MySpace ufficiale \u00e8 stata confermata l'uscita imminente dell'album intero, con altre 6 tracce aggiuntive alle 6 iniziali.\nTracce.\nTutti i brani sono stati scritti dai Foxboro Hot Tubs."}
{"id": "1711836", "revid": "1305772", "url": "https://it.wikipedia.org/wiki?curid=1711836", "title": "Janet.", "text": "janet. \u00e8 il quinto album di inediti della cantante statunitense Janet Jackson, pubblicato dalla Virgin Records il 18 maggio 1993.\nL'album divenne il terzo consecutivo della cantante a raggiungere la numero 1 della Billboard 200 e il suo primo a debuttare direttamente al numero 1 vendendo oltre 350.000 copie nella sua prima settimana, stabilendo un record per le vendite pi\u00f9 alte della prima settimana per un'artista femminile in quel momento. Venne certificato 6 volte Disco di platino dalla Recording Industry Association of America (RIAA). Si stima abbia venduto a livello mondiale oltre 14 milioni di copie e circa 20 milioni tra album e relativi singoli.\nDall'album vennero estratti 9 singoli, 6 dei quali raggiunsero la top 10 sulla Billboard Hot 100, inclusi 2 direttamente al numero 1: il singolo di lancio, \"That's the Way Love Goes\", che frutt\u00f2 inoltre alla cantante un Grammy Award nella categoria \"Miglior canzone R&amp;B\" alla cerimonia di consegna dei premi nel 1994, e la ballad \"Again\", che venne invece candidata al Premio Oscar e al Golden Globe, sempre nel 1994, nella categoria \"Miglior canzone\", essendo anche il tema portante del primo lungometraggio con protagonista la Jackson, \"Poetic Justice\".\nDescrizione.\nAntefatti.\nI precedenti due album di Janet Jackson per la A&amp;M Records, \"Control\" (1986) e \"Janet Jackson's Rhythm Nation 1814\" (1989), avevano raggiunto la posizione numero 1 nelle classifiche degli Stati Uniti ed erano stati certificati per vendite superiori alle 11 milioni di unit\u00e0 totali. Janet pertanto non era pi\u00f9 considerata una cantante rhythm and blues di modesto successo, ma un talento il cui profilo commerciale aveva iniziato a rivaleggiare con quello del pi\u00f9 famoso fratello Michael. Alla scadenza del contratto con la A&amp;M, nel 1991, ebbe luogo un'intensa guerra di offerte per i diritti della Jackson, vinta dalla Virgin Records grazie ad un'offerta senza precedenti, che il fondatore dell'etichetta Richard Branson quantific\u00f2 in 25 milioni di dollari, mentre altre fonti parlarono di 40 milioni. Sulla scia di quel patto anche il fratello Michael Jackson rinegozi\u00f2 lo stesso anno il suo con la Sony Music per una somma ancora maggiore, che si aggirava tra gli 800 milioni e il miliardo di dollari. Di fronte alla storia commerciale della Jackson e all'enorme impegno della Virgin, le aspettative per il suo successivo album erano pertanto molto alte.\nContenuti.\nCon questo album l'artista decise di produrre un lavoro pi\u00f9 intimistico ed eclettico del precedente \"Rhythm Nation 1814\". Laddove \"Rhythm Nation\" era dedicato a tematiche di interesse politico e sociale quali le discriminazioni nei confronti delle persone di colore o la mancata istruzione dei bambini poveri, \"janet.\" fu votato all'esplorazione del s\u00e9 e soprattutto della propria sessualit\u00e0. Molte delle canzoni dell'album e alcuni degli interludi che collegavano le tracce, diventati dal precedente disco un tratto stlistico dell'artista, aprivano uno spiraglio sulla vita privata della cantante, che nel 1991 aveva sposato l'attore-produttore Ren\u00e9 Elizondo, le mani del quale erano presenti, a coppa sul seno nudo della moglie, su una versione non ritagliata della foto di copertina apparsa sia nella \"2-Disc Limited Edition\" dell'album che sulla rivista \"Rolling Stone\" nel settembre 1993, suscitando grande scalpore.\nIl singolo di lancio, \"That's the Way Love Goes\", rappresentava al meglio questo concetto; il brano, infatti, parla del superamento delle barriere concettuali nel sesso tra due persone innamorate. Sulla stessa scia \"If\" e \"Any Time, Any Place\", entrambi pubblicati come singoli. \"If\" narra della passione che la protagonista della canzone prova nei confronti di un uomo e della sua voglia di superare ogni inibizione in ambito sessuale. I desideri e le fantasie cantate, per\u00f2, sono destinate a rimanere tali in quanto all'oggetto del desiderio \u00abnon importa nulla\u00bb, racconta Janet.\nLa critica lod\u00f2 molto il pezzo per avere ribaltato il luogo comune della donna-oggetto passivo del desiderio, in particolar modo quella di colore, rappresentando se stessa come essere desiderante e rendendo l'uomo altrettanto oggetto passivo delle sue attenzioni. \"Any Time, Any Place\" descriveva invece gli amoreggiamenti della popstar e dell'amato in pubblico: la cantante cantava \u00abA me non frega nulla di quello che dicono, a me non frega nulla di quello che pensano\u00bb. Le barriere venivano dunque superate passando noncurantemente all'azione.\nAll'interno del lavoro si parlava per\u00f2 anche di tensioni sociali, com'era successo nell'album \"Rhythm Nation 1814\": nel brano \"New Agenda\", infatti, la cantante esortava tutte le donne di colore ad istruirsi per non essere succubi degli uomini e dei pregiudizi sociali: \u00abLa Storia mi \u00e8 tenuta segreta, per tenere segreta la mia identit\u00e0\u00bb, esclama Janet. La sua attenzione non era dunque rivolta, in questa occasione, alla lotta ai pregiudizi contro i neri in generale, ma pi\u00f9 specificamente a quella nei confronti delle donne di colore.\nMusicalmente il lavoro presentava un amalgama di diversi stili, oscillando da brani di rhythm and blues contemporaneo con forti echi soul (\"That's the Way Love Goes\", \"Any Time, Any Place\") a ibridazioni con l'hip hop (\"New Agenda\"), a brani con influenze rock (\"What'll I Do\"), alla dance (\"Throb\"), al pop puro dell'uptempo \"Whoops Now\", alla ballata tradizionale \"Again\". In questo senso \"janet.\" era sicuramente il disco pi\u00f9 eclettico pubblicato dall'artista fino ad allora.\nPromozione.\nSingoli e videoclip.\nIl singolo di lancio fu \"That's the Way Love Goes\", che divenne uno dei singoli di maggior successo della carriera della cantante. Il brano rimase alla posizione numero 1 della classifica statunitense dei singoli pop per otto settimane, e per quattro settimane all'apice delle classifiche rhythm and blues, e divenne il secondo Disco di platino della Jackson. Fu il primo dei sei singoli estratti dall'album a conquistare i primi dieci posti in classifica.\nIl videoclip \u00e8 d'ispirazione hippie e vede Janet insieme ad alcuni amici, tra i quali una giovane e ancora sconosciuta Jennifer Lopez, ascoltare musica e conversare con degli incensi accesi, in un'atmosfera molto rilassata, mentre alcune coppie amoreggiano. Il videoclip \u00e8 l'esplicazione visiva del concetto che \u00e8 alla base della canzone.\nIl 2\u00ba singolo fu \"If\", un brano dalle sonorit\u00e0 rock, che narra del desiderio di conquistare uno sconosciuto, riluttante alle attenzioni della cantante, e del sogno di poter abbattere tutti i preconcetti in materia sessuale. Il videoclip, che riscosse consensi di critica e pubblico, \u00e8 particolarmente futuristico. In un locale elitario, al quale si accede solo dopo aver pronunciato la parola d'ordine \"if\", alcune persone stanno avendo incontri sessuali, talvolta anche omosessuali, mentre la popstar balla con dei ballerini su di un palcoscenico con aria decisa ed aggressiva.\nIl 3\u00ba estratto dall'album fu invece \"Again\", una tradizionale ballata su di un amore perduto. Il video, decisamente pi\u00f9 tradizionale rispetto ai primi due, mostra lo struggimento di Janet nel rivedere una VHS con scene di lei in compagnia dell'ex innamorato. Il pezzo negli Stati Uniti si piazz\u00f2 alla posizione numero 1 nella classifica dei singoli e divenne il brano pi\u00f9 radiotrasmesso nel paese, vendendo pi\u00f9 di 1 milione di copie in patria. La canzone fu anche utilizzata nella colonna sonora del film \"Poetic Justice\" e fu nominata agli \"Oscar del 1994\" nella categoria \"Miglior canzone scritta per un film\", perdendo in favore di \"Streets of Philadelphia\" di Bruce Springsteen, per il film \"Philadelphia\".\nIl 4\u00ba singolo fu \"Because of Love\", un pezzo dalle sonorit\u00e0 pop pi\u00f9 scanzonato e spensierato rispetto agli altri estratti. Arriv\u00f2 alla decima posizione della classifica \"Billboard\", ma fu il primo a non raggiungere i primi cinque posti dai tempi di \"The Pleasure Principle\" del 1987. Il video propone principalmente immagini di repertorio dal \"janet. World Tour\", sia dietro le quinte che sul palco.\nSegu\u00ec \"Any Time, Any Place\", un raffinato brano dalle sonorit\u00e0 soul, che parla della voglia di superare i tab\u00f9 in campo amoroso. Il brano riscosse approvazione negli Stati Uniti, soprattutto presso le radio rhythm and blues: rest\u00f2 alla posizione numero 1 nelle classifiche delle radio di musica afroamericana per dieci settimane consecutive e raggiunse la posizione numero 2 nella classifica generale dei singoli.\nIl successivo singolo estratto fu \"Throb\", solo nei Paesi Bassi il 18 giugno 1994, mentre negli Stati Uniti venne distribuito un singolo promozionale a uso delle radio. Non ne venne mai realizzato un video.\nIl 7\u00ba fu \"You Want This\", una dichiarazione di forza femminile in campo amoroso, che presenta sonorit\u00e0 hip hop e che contiene un campionamento della canzone \"Love Child\" di Diana Ross &amp; The Supremes del 1968. Il video ed esso associato fu girato a Palm Desert, California, e mostra Janet che balla con alcune ballerine in una sorta di gang di sole donne che rimorchiano, e poi umiliano, due ragazzi. Venne girato in bianco e nero e diffuso per la prima volta in questa versione sui canali musicali, mentre una versione ricolorata usc\u00ec un mese dopo a fronte di una richiesta della casa discografica, che non riteneva la prima versione sufficientemente attraente.\nL'8\u00ba e il 9\u00ba singolo furono le canzoni \"Whoops Now\", una traccia nascosta dell'album, e \"What'll I Do\", ad essere commercializzate come un unico singolo doppio lato A in Europa, Giappone e Oceania (in Oceania e in alcuni mercati europei la seconda fu stampata anche da sola). Nel primo video, girato in Super 8, la cantante si sta divertendo in vacanza con gli amici, mentre il secondo \u00e8 tratto da un'esibizione del pezzo dal vivo, durante il \"janet. World Tour\".\nIl tour.\nIl tour promozionale dell'album, il \"janet. World Tour\", part\u00ec il 24 novembre 1993 da Cincinnati, negli Stati Uniti, e si concluse circa due anni dopo allo stadio di Wembley, a Londra, il 22 aprile 1995, dopo aver fatto tappa in Nord America, Asia, Australia e Europa. La tourn\u00e9e ebbe un grande successo sia di pubblico che di critica e attravers\u00f2 quattro continenti e diciotto paesi nell'arco di 17 mesi per un totale di 123 date, diventando lo spettacolo con pi\u00f9 tappe, e uno di quelli di maggiore successo, della carriera della cantante.\nAccoglienza.\nL'album ricevette critiche particolarmente benevole e positive. La maggior parte dei critici lod\u00f2 il coraggio di Janet nel ribaltare vecchi stereotipi sulle donne di colore e la capacit\u00e0 di essersi evoluta musicalmente.\nAnche il pubblic\u00f2 accolse favorevolmente il disco, che divent\u00f2 il suo album pi\u00f9 venduto. \nLa rivista \"Rolling Stone\" ha dichiarato: \u00abCome principessa della Famiglia Reale nera americana, tutto ci\u00f2 che fa Janet Jackson \u00e8 importante. Sia proclamarsi responsabile della sua vita, come ha fatto su \"Control\" (1986), o comandante in capo di un esercito ritmico che balla per combattere i problemi della societ\u00e0 (\"Rhythm Nation\" del 1989) [...] e quando annuncia la sua maturit\u00e0 sessuale, come nel suo nuovo album, \"Janet.\", \u00e8 un momento culturale\u00bb definendo l'album \u00abuna transizione significativa, persino rivoluzionaria, nella storia sessuale e nell'iconografia popolare delle donne di colore\u00bb. \n\"AllMusic\" ha lodato in particolare le canzoni composte dal duo Jimmy Jam &amp; Terry Lewis dichiarando \u00abil loro contributo \u00e8 prezioso su tutto, dall'arrabbiata \"This Time\" e dall'ipnotica \"That's the Way Love Goes\" al sound ispirato agli anni '60 di \"What'll I Do\" e alla sociopolitica \"The New Agenda\" [...] Ma forse il brano pi\u00f9 eccitante del CD \u00e8 \"Funky Big Band\", che campiona il classico del 1938 di Lionel Hampton \"I'm in the Mood for Swing\", con risultati elettrizzanti\u00bb. \nIl \"Los Angeles Times\" dichiar\u00f2: \u00abPiuttosto che tentare di fare eco allo sfruttamento sessuale shock di Madonna, la musica e gli atteggiamenti su \"janet.\" tendono ad essere esplorazioni pi\u00f9 realistiche e convincenti del risveglio sessuale di una giovane donna e molte delle canzoni sono ambientate in un contesto tenero e romantico\u00bb. \nA distanza di anni, l'album continua ad essere lodato dalla critica musicale ed \u00e8 considerato uno degli album R&amp;B femminili pi\u00f9 significativi e di maggior impatto per l'industria musicale statunitense, oltre ad essere un album che ha ispirato molte artiste R&amp;B e pop contemporanee.\nTracce.\nEdizioni speciali.\nDel CD venne stampata un'edizione a doppio disco chiamata \"2-Disc Limited Edition\" sotto forma di un libretto a copertina rigida: il primo disco \u00e8 identico al CD presente nell'edizione standard, mentre il secondo presenta, oltre ad alcuni remix, l'inedito \"One More Chance\", la versione in francese di \"Again\" e una versione della stessa con un arrangiamento composto dal solo pianoforte."}
{"id": "1711837", "revid": "576144", "url": "https://it.wikipedia.org/wiki?curid=1711837", "title": "Kleinmachnow", "text": "Kleinmachnow \u00e8 un comune di 20376 abitanti (2019) del Brandeburgo, in Germania.\nAppartiene al circondario (\"Landkreis\") di Potsdam-Mittelmark (targa PM).\nConfina a nord con il distretto di Steglitz-Zehlendorf di Berlino.\nStoria.\nIl centro abitato venne citato per la prima volta nel 1375. A partire dalla costruzione del Teltowkanal inizi\u00f2 a svilupparsi con la costruzione di numerose ville, trasformandosi di fatto in un sobborgo di Berlino e di Potsdam.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Kleinmachnow comprende i nuclei abitati (\"Wohnplatz\") di Dreilinden e Neubauernsiedlung."}
{"id": "1711839", "revid": "599013", "url": "https://it.wikipedia.org/wiki?curid=1711839", "title": "Castello di Copertino", "text": "Il castello di Copertino si trova in Piazza Castello, nel centro di Copertino, comune della provincia di Lecce.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Puglia, nel dicembre 2019 divenuto Direzione regionale Musei.Nel 2017-2018 la sua ristrutturazione.\nStoria.\nL'aspetto attuale del castello si deve ad un rimaneggiamento del XVI secolo opera dell'architetto militare Evangelista Menga. Il committente dell'opera, conclusa nel 1540, fu Alfonso Castriota dalla famiglia Branai (Granai) Castriota (discendente di Vrana Conte) per sua nipote Maria, moglie di suo figlio Antonio., cos\u00ec come si legge ancora oggi sulla cortina Est della fortezza: \"pater patruus et socer\" (padre, zio e suocero). In realt\u00e0 il primo nucleo della fortificazione dovrebbe risalire al XIII-XIV secolo come si pu\u00f2 evincere dalla forma della torre alta e svettante di forma quadrangolare. Passato poi, come testimonia lo stemma sul fronte del mastio, a Ladislao d'Angi\u00f2 Durazzo, nel 1419 la moglie di questi, Maria d'Enghien, lo diede in dote alla sua figlia di primo letto, Caterina Orsini, che andava sposa a Tristano Chiaromonte. La nipote di Caterina, Isabella, port\u00f2 a sua volta il castello in dote al marito Federico d'Aragona che don\u00f2 la citt\u00e0 di Copertino - e quindi anche il castello.\nStruttura.\nIl castello di Copertino si sviluppa attorno ad un cortile di forma quadrata, ed ha nei quattro angoli altrettanti bastioni a lancia. La struttura possiede la classica forma a stella delle fortificazioni del XVI secolo, sebbene il nucleo pi\u00f9 antico dovrebbe risalire al XIII-XIV secolo, in epoca normanna. A tale nucleo dovrebbe risalire il torrione di forma quadrangolare alto e svettante simile, per forma, al torrione del castello di Lecce o alla torre di Leverano.\nAncora oggi il mastio \u00e8 circondato da un fossato lungo tutto il suo perimetro. Al castello si accede attualmente tramite un ponte in pietra, inesistente nel periodo in cui il castello aveva ancora funzione difensiva. Il portale d'accesso, di gusto catalano-durazzesco, \u00e8 decorato con figure mostruose e vegetali, con motivi collegati alla guerra e pezzi di armi ed armature, decorazione che ben si addiceva alla natura dell'edificio stesso.\nNel cortile interno corrono enormi gallerie di collegamento ai bastioni, per meglio esser difeso in caso di attacchi. Sulla sinistra sorge il porticato Pinelli-Pignatelli. Sulla destra \u00e8 presente la cappella di San Marco, interamente affrescata dal pittore manierista Gianserio Strafella su incarico della famiglia genovese degli Squarciafico, che avevano acquistato il castello nel 1557. All'interno, negli ambienti residenziali cinquecenteschi, \u00e8 presente la cappella gentilizia dedicata a Santa Maria Maddalena, con affreschi del Quattrocento, rinvenuta durante i lavori di restauro.\nNel 1886 il castello fu dichiarato monumento nazionale e nel 1955 sottoposto alle norme di tutela.\nIl castello \u00e8 gestito dalla Soprintendenza Belle Arti e Paesaggio per le province di Lecce, Brindisi e Taranto con sede a Lecce."}
{"id": "1711840", "revid": "22416", "url": "https://it.wikipedia.org/wiki?curid=1711840", "title": "Villasor", "text": "Villasor (\"Bidd'e Sorris\" in sardo) \u00e8 un comune italiano di abitanti della provincia del Sud Sardegna.\nSi trova al centro del Campidano di Cagliari, dista dal capoluogo e vi \u00e8 collegato tramite la linea ferroviaria Cagliari-Golfo Aranci e la strada statale 196.\nStoria.\nNel territorio sono attestate presenze risalenti alla civilt\u00e0 nuragica (resti di nuraghi e complesso denominato \"Su Sonadori\"). La presenza di colture cerealicole \u00e8 testimoniata a partire dal periodo punico. Lo sfruttamento agricolo prosegu\u00ec in epoca romana, e nel territorio si riscontra la presenza di necropoli, dei resti di un ponte in localit\u00e0 Ponti Perda e di un piccolo insediamento presso la sorgente termale di s'Acqua Cotta.\nVillasor divenne un distinto centro in epoca bizantina. Intorno all'anno 1000 vi si trovava la chiesa oggi scomparsa di Santa Maria di Gippi (non di Santa Sofia, come erroneamente riportato in diversi testi, la quale si trovava a Decimoputzu) di cui si conservano dei frammenti marmorei con iscrizioni in greco nel Museo archeologico nazionale di Cagliari.\nNel periodo giudicale il territorio di Villasor era compreso col nome di \"Sorres\" nel giudicato di Cagliari e faceva capo alla curatoria di Gippi, o \"di parte Ippis\" o \"Jppis\".\nAlla caduta del giudicato (1258) pass\u00f2 ai pisani e dal 1324 agli aragonesi.\nAgli inizi del XV secolo il paese, a causa di pestilenze e della lunga guerra sardo-catalana si era spopolato, come anche molti villaggi vicini. Nel 1414 Giovanni Sivilleri venne infeudato della curatoria \"di parte Ippis\". La carta di infeudazione, datata al 27 ottobre, riporta come ancora popolate le seguenti \"ville\": \"Ippis Suso\" e \"Jossu\", \"Leni\", \"Pau de Vinias\", \"Capo di Pau Suso\" e di \"Pau Josso\", \"Nispidi\", \"Anquesa\", \"Fanari Susu\" e \"Josso\", \"Serramanna\", \"Decimoputzu\", \"Ussana\", \"Seibellas\" e \"Sorris\" e nel 1415 ottenne dall'arcivescovo di Cagliari, Pietro Spinola, il permesso di costruire un castello o una casa fortificata, per difendere il sito dalle incursioni dei pastori barbaricini, accanto alla vecchia chiesa parrocchiale di Santa Maria a Sorris. Sorris venne a costituire un punto di attrazione per gli abitanti della zona, e si ingrand\u00ec fino a divenire il capoluogo della curatoria.Nel 1537 l'imperatore Carlo V cre\u00f2 a Villasor una omonima contea e nomin\u00f2 primo conte Biagio Alagon (30 settembre). Nel 1594 Filippo II, elev\u00f2 la contea a marchesato e il primo marchese fu Giacomo Alagon (17 novembre). Nel 1610 vi fu fondato un convento di osservanti e nel 1630 un secondo, di frati cappuccini.\nA Villasor ebbe sede una compagnia di formazione della cavalleria miliziana. La carica di comandante della Compagnia di cavalleria miliziana di Villasor divenne ereditaria per i primogeniti della nobile famiglia Vaquer di Villasor (originaria dell'Aragona) sicuramente a partire da Giovanni Battista Vaquer (n. 1662) figlio di Giuseppe, di Nicol\u00f2, di Jaume (\"mor\u00ec de una estocada\" 8 dicembre 1612), da cui pass\u00f2 a Giovanni Paolo Vaquer (1691 - 1749), a Francesco Vaquer (1730 - 1801), a Giuseppe Andrea Vaquer (1767 - 1825), a Pietro Vaquer (1806 - 1889) che la mantenne fino alla sua soppressione nel 1832 quando gli fu offerto dal re Carlo Alberto il grado di capitano del Reggimento \"Cavalleggeri di Sardegna\" che per\u00f2 non accett\u00f2, per seguire l'importante propriet\u00e0 fondiaria della famiglia. Istituitasi nel 1848 la Guardia nazionale, fu nominato capitano della Compagnia formatasi in Villasor.\nLa Compagnia di cavalleria miliziana di Villasor , con i nobili cavalieri don Francesco e don Giuseppe Andrea Vaquer, intervenne in difesa di Cagliari dall'invasione dei francesi nel 1793, contribu\u00ec a stabilire la tranquillit\u00e0 nella citt\u00e0 di Oristano nel settembre 1794 e a difendere nel 1796 il regno e la corona dai tentativi del cavaliere Angioy e di pi\u00f9 insurgenti del capo di Sassari e Logudoro. \nLa carica di sindaco apostolico, conservatore ed economo del convento di San Michele Arcangelo dei minori osservanti di Villasor divenne ereditaria per la nobile famiglia Vaquer di Villasor, i cui membri avevano il privilegio insieme a pochi altri illustri personaggi di esservi sepolti. Tale carica fu rivestita per lo pi\u00f9 dal ramo dei Vaquer Paderi che si trasferir\u00e0 poi a Villanovafranca. Tale carica fu ricoperta sicuramente dal nob. cav. don Rocco Vaquer (1778 - 1826), da cui pass\u00f2 ai figli Antioco Vaquer Paderi (1814 - 1861), Vincenzo Vaquer Paderi (1816 - 1872) e, dal 29 gennaio 1850, Michele Vaquer Paderi (1824 - 1885) e don Rocco Vaquer (1844 - 1892), sindaco assassinato. La nobile famiglia Vaquer di Villasor trasfer\u00ec in parte la sua residenza nella vicina Nuraminis, nella seconda met\u00e0 del sec. XIX, oltre che in Cagliari ove aveva gi\u00e0 vissuto nobilmente un ramo fiorito nei secoli XV-XVI.\nA seguito dell'abolizione dei feudi nel 1839 il paese venne riscattato ai suoi ultimi feudatari, i Da Silva Alagon, per diventare un comune autonomo amministrato da un sindaco e da un consiglio comunale. Villasor divenne quindi un centro agricolo di rilevante importanza grazie alla fertilit\u00e0 dei suoi terreni e alla sua ubicazione geografica.\nSociet\u00e0.\nEvoluzione demografica.\nSecondo gli ultimi dati ISTAT, al 31 dicembre 2020, la popolazione \u00e8 di abitanti.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 260 persone. Le nazionalit\u00e0 maggiormente rappresentate in base alla loro percentuale sul totale della popolazione straniera residente erano:\nLingue e dialetti.\nLa variante del sardo parlata a Villasor \u00e8 il campidanese occidentale.\nAmministrazione.\nGemellaggi.\nVillasor \u00e8 gemellata con:\nInfrastrutture e trasporti.\nStrade.\nVillasor \u00e8 collegata ai comuni limitrofi principalmente tramite 3 strade: le strade statali SS 196 (tra Decimomannu e Guspini) e SS 196 diramazione (verso Samassi), e la strada provinciale 7.\nFerrovie.\nVillasor \u00e8 dotata dal 1871 di una stazione ferroviaria lungo la Dorsale Sarda, gestita da RFI e servita dai treni di Trenitalia."}
{"id": "1711841", "revid": "59645", "url": "https://it.wikipedia.org/wiki?curid=1711841", "title": "Lingua anglonormanna", "text": ""}
{"id": "1711842", "revid": "104252", "url": "https://it.wikipedia.org/wiki?curid=1711842", "title": "Teodoro di B\u00e8ze", "text": ""}
{"id": "1711843", "revid": "599013", "url": "https://it.wikipedia.org/wiki?curid=1711843", "title": "Pasquale Irac\u00e0", "text": "Ha allenato in Serie A la Sicilia Messina e la Viola Reggio Calabria.\nCarriera.\nHa iniziato nel 1989 nel settore giovanile della Viola Reggio Calabria. Dal 1995-96 al 2000-01 \u00e8 stato assistente di Gaetano Gebbia sulla panchina della Viola Reggio Calabria. Dal 1998 al 2001 \u00e8 stato responsabile tecnico delle squadre giovanili della Viola. Dal 2002 al 2004 \u00e8 stato responsabile tecnico delle squadre giovanili della Pallacanestro Messina e assistente della prima squadra. Dal 2004 al 2007 \u00e8 tornato alla Viola dove ha ricoperto il ruolo di assistente della prima squadra e dal 2004 al 2006 anche di responsabile tecnico del settore giovanile della Viola.\nNel 2008-09 ha allenato la Cestistica Gioiese in C nazionale. Nel 2009-10 ha allenato la Nuova Jolly in serie D (promozione in C regionale con un gruppo di under 17).\nDal 2010-11 \u00e8 responsabile del Settore Giovanile della Viola Reggio Calabria (promozione in serie C regionale con il gruppo under 17, dodici finali regionali, un titolo regionale under 13, un titolo regionale under 15, quattro titoli regionali under 17, tre titoli regionali uner 19).\nHa esordito come capoallenatore nel 2003-04, quando ha sostituito Matteo Boniciolli sulla panchina della Sicilia Messina. Precedentemente, era stato viceallenatore del tecnico triestino. Ha avuto il merito di tenere in vita la squadra sino alla fine del campionato, malgrado la disastrosa situazione societaria. \u00c8 quindi tornato alla Viola per fare da vice ad Alessandro Giuliani e poi a Tonino Zorzi. Nel 2005-06 \u00e8 subentrato a Walter De Raffaele, \u00e8 stato sostituito di nuovo da Zorzi e, dopo l'abbandono di quest'ultimo, ha portato a termine la stagione con spirito di servizio ai colori neroarancio.\nNella stagione successiva Legadue 2006-2007 \u00e8 stato vice di Paolo Moretti contribuendo alla salvezza sul campo della Viola, nell'ultimo anno della sua esistenza societaria.\n\u00c8 stato pi\u00f9 volte nello staff delle nazionali italiane giovanili, disputando i campionati europei under 18 nel 2003 a Saragozza in qualit\u00e0 di vice allenatore [4\u00aa classificata] e vari tornei internazionali in Francia, Stati Uniti, Jugoslavia.\nDal 1996 \u00e8 formatore territoriale per i corsi allenatori di primo livello.\nDal 2000 al 2011 ha collaborato con la Giocatori Italiani Basket Associati (GIBA) ricoprendo il ruolo di responsabile degli eventi, del settore non professionistico e del settore assicurativo; in particolare \u00e8 stato direttore tecnico e organizzatore di 10 edizioni del Master Giba per giocatori italiani Under 21.\nNel corso degli anni ha organizzato e gestito numerosi eventi sportivi sia a livello locale sia nazionale: Nike Playground League (3 edizioni), Nike School Cup (2 edizioni), Nike Italy Camp (3 edizioni), Skorpion K.O. (1 edizione), Torneo Internazionale under 18 di Catanzaro, Master Giba (10 edizioni), Camp estivi di formazione.\nDal 2007 \u00e8 referente tecnico territoriale del settore squadre nazionali maschili per la regione Calabria.\nNel 2008-09 \u00e8 capoallenatore della Cestistica Gioiese, in Serie C Dilettanti.\nNel 2009-10 allena la Nuova Jolly Reggio Calabria conquistando la promozione in C regionale con un gruppo di ragazzi under 17 e vincendo il titolo regionale under 17. Dal 2009-10 \u00e8 allenatore e Referente Tecnico Territoriale della regione Calabria per il Settore Squadre Nazionali della Federazione Italiana Pallacanestro.\nDal 2010 al 2014 \u00e8 responsabile del settore giovanile della Viola Reggio Calabria. Nel 2010-11 promozione in C regionale con un gruppo di ragazzi under 17 e vince il titolo regionale under 15 e under 17. Nel 2011-12 vince il titolo regionale under 17 e under 19. Nel 2012-13 vince il titolo regionale under 17 e under 19. Nel 2013-14 vince il titolo regionale under 13, under 17 e under 19 e riporta la Viola ad essere la prima realt\u00e0 giovanile calabrese con oltre 200 tesserati e tanti giocatori nella rosa della prima squadra nel campionato nazionale di Legadue.\nDal 2013 \u00e8 formatore nazionale per i corsi allenatori della FIP.\nDal 2014-15 \u00e8 il responsabile tecnico della Fortitudo Basket Lamezia. Con il gruppo pi\u00f9 giovane del campionato disputa la serie D classificandosi al secondo posto e vince, contro ogni pronostico, il titolo regionale under 17 portandolo per la prima volta nella citt\u00e0 lametina.\nNel 2015-16 contribuisce alla nascita del Basketball Lamezia, riunendo sotto un'unica societ\u00e0 le principali societ\u00e0 lametine. Con una squadra composta in gran parte da giocatori nati nel 1997 e seguenti, vince il titolo regionale under 20 ed accede alle semifinali playoff del campionato di C silver riempiendo gli spalti del PalaSparti.\nNel 2016-17 rientra alla Viola Reggio Calabria, richiamato dal neo presidente Raffaele Monastero a ricoprire il ruolo di responsabile del settore giovanile."}
{"id": "1711844", "revid": "466689", "url": "https://it.wikipedia.org/wiki?curid=1711844", "title": "Classic controller", "text": ""}
{"id": "1711845", "revid": "466689", "url": "https://it.wikipedia.org/wiki?curid=1711845", "title": "Nunchuck", "text": ""}
{"id": "1711847", "revid": "1348957", "url": "https://it.wikipedia.org/wiki?curid=1711847", "title": "Saw (serie di film)", "text": "Saw \u00e8 una saga cinematografica di genere thriller-horror a tema splatter, creata da James Wan e Leigh Whannell e composta finora da nove pellicole, realizzate a partire dal 2004. \nLa trama di questa serie di film ruota intorno all'astuto ed efferato maniaco omicida John Kramer, alias Jigsaw, sofferente di un cancro al cervello in fase terminale, e ai suoi apprendisti. Le vittime vengono catturate e poste in trappole mortali, dalle quali \u00e8 possibile uscire solitamente dopo mutilazioni e grandi sofferenze. Jigsaw mette alla prova le sue \"cavie\" (per lui, infatti, sono degli esperimenti) per vedere se sono degne di continuare a vivere una vita che fino a quel momento hanno disprezzato (ad esempio per tossicodipendenza, alcolismo, prostituzione). Nel finale di questi film vengono spesso lasciati dei dubbi la cui risposta \u00e8 presente nei film successivi.\nI film.\nLe pellicole sono state fatte uscire negli Stati Uniti il venerd\u00ec prima di Halloween.\nTrama della saga.\nSaw - L'enigmista.\nIl medico Lawrence Gordon e il fotografo Adam Faulkner si ritrovano incatenati in uno sporco bagno, al centro del quale c'\u00e8 un cadavere con in mano una pistola ed un registratore. Entrambi non ricordano nulla di come siano finiti in quella situazione. Attraverso un messaggio registrato scoprono che Gordon dovr\u00e0 uccidere Adam altrimenti sua moglie e sua figlia, tenuti in ostaggio da un certo Zep Hindle, moriranno. I due non si arrendono e cercano il modo di liberarsi dal gioco sadico condotto dal riabilitatore Jigsaw, un omicida che pone le sue vittime in trappole da cui devono liberarsi per testare il loro attaccamento alla vita. Dopo che il detective Tapp muore in una sparatoria nel tentativo di salvare la famiglia di Gordon da Zep, quest'ultimo si reca nel bagno per uccidere Lawrence, che nel frattempo si \u00e8 tagliato con un seghetto il piede per prendere la pistola del morto e sparare ad Adam. Tuttavia Adam, che si fingeva morto, aggredisce Zep e gli fracassa la testa con la tavola di marmo del gabinetto. Lawrence lascia il bagno per cercare aiuto. Adam una volta trovatosi solo nella stanza, scoprir\u00e0 la verit\u00e0 attraverso una videocassetta che rivela che Zep era anche lui un partecipante del gioco e il cadavere \u00e8 in realt\u00e0 l'autore del gioco, che si fingeva morto per godersi lo spettacolo in prima persona. Jigsaw \u00e8 John Kramer, un insospettabile malato di cancro terminale. Adam \u00e8 sconvolto, ma l'uomo imperterrito si alza e chiude la porta lasciandolo incatenato nel buio a morire. Il film si conclude con le grida disperate di Adam.\nSaw II - La soluzione dell'enigma.\nDopo la fallita riabilitazione di un informatore della polizia, John (Jigsaw) lascia sulla scena del crimine un indizio per il detective Eric Matthews, che lo conduce presso di lui in uno stabilimento abbandonato. Matthews vi si reca con la SWAT, il suo comandante Daniel Rigg, e con la detective Kerry, ed insieme arrestano John. Jigsaw non si fa portare via perch\u00e9 con una fila di monitor mostra ad Eric che suo figlio Daniel si trova rinchiuso in una casa assieme ad altre sette persone, tra cui anche Amanda (una sopravvissuta ad una trappola nel primo film). Nella casa \u00e8 stato diffuso il Sarin, un gas nervino letale incolore e inodore, e se i prigionieri non si inietteranno delle siringhe di atropina nascoste nella casa entro due ore, moriranno. Se Eric vorr\u00e0 rivedere Daniel sano e salvo dovr\u00e0 stare per tutto il tempo ad ascoltare John, che desidera parlargli. Mentre la catena di morte si dipana all'interno della casa, Eric perde il controllo e, contravvenendo agli ordini, estorce con la violenza a John l'indirizzo e si reca l\u00ec con lui. All'interno della casa trova solo i cadaveri, non c'\u00e8 traccia degli unici sopravvissuti Daniel e Amanda. Raggiunto il bagno in cui \u00e8 ambientato il primo film, viene aggredito da una figura misteriosa che indossa una maschera dalle fattezze di un maiale. Risvegliatosi incatenato al piede, scopre che \u00e8 Amanda, complice di Jigsaw. Per superare il test, avrebbe dovuto ascoltare John tutto il tempo. Infine, in una scena che ricorda la chiusura del primo film, Amanda chiude Eric nel bagno.\nSaw III - L'enigma senza fine.\nAmanda, erede di John, prepara dei giochi, rapendo Troy, un uomo che ha passato la sua vita entrando e uscendo dalla prigione, e la detective Kerry. Queste trappole, a differenza di quelle di Saw, non lasciano via di fuga; infatti sia Troy che Kerry muoiono nonostante avessero fatto ci\u00f2 che era stato loro indicato. Successivamente Amanda rapisce la dottoressa Lynn dell'ospedale di Gordon; questa viene portata nella stanza dove c'\u00e8 John in un letto, in fin di vita. Amanda pone sul collo di Lynn un collare pieno di pallettoni di fucile che esploderanno nel caso in cui l'elettrocardiogramma di John dovesse indicare che egli \u00e8 morto. Viene dunque rivelato che c'\u00e8 un altro uomo sotto test, il marito Jeff, che ha perso suo figlio in un incidente stradale; dovr\u00e0 decidere se salvare alcun persone implicate o lasciarle morire. Lynn verr\u00e0 liberata dal collare se questo uomo superer\u00e0 i giochi e se lei sar\u00e0 riuscita a tenere in vita Jigsaw fino a quel momento. Alla fine Amanda spara a Lynn e Jeff, che nel frattempo ha raggiunto la stanza senza riuscire a salvare nessuno, appena entra spara a sua volta ad Amanda, colpendola al collo. Infine taglia la gola a John con una sega circolare. Morto l'Enigmista, muore anche Lynn, uccisa dal collare che detona, distruggendole la faccia.\nSaw IV.\nDurante l'autopsia del corpo di John viene trovato nel suo stomaco un nastro, indirizzato al detective Mark Hoffman. Nel frattempo la polizia riesce a scoprire il luogo dove si trova il cadavere della detective Kerry; qui sopraggiungono l'agente Peter Strahm e l'agente Perez dell'FBI, ipotizzando la presenza di un secondo complice, oltre ad Amanda, mentre l'agente Daniel Rigg \u00e8 convinto che il detective Erick Matthews sia ancora vivo e non si sarebbe dato pace finch\u00e9 non l'avesse ritrovato. Una sera, l'agente Rigg, solo nella sua casa, viene colpito alle spalle da un uomo misterioso e si risveglia nella sua vasca da bagno. Uscito dal bagno, vede la televisione accendersi ed apparire il pupazzo Billy, che lo informa che Eric \u00e8 ancora vivo e si trova appeso con una corda al soffitto di una stanza in cui c'\u00e8 anche Hoffman, imbavagliato e legato ad una sedia elettrica. Se Rigg vuole salvare entrambi dovr\u00e0 sottoporsi a quattro mortali giochi, durante i quali gli viene chiesto di non fare nulla per salvare le vittime. Finiti i test, raggiunge il luogo in cui i detective sono tenuti in trappola. Dopo che entra nella camera appena prima dello scadere del tempo, rimane ferito in una sparatoria e vede il detective Eric morire, dopo che due blocchi di ghiaccio gli sfracellano la testa. Mentre agonizza, Hoffman si libera ed esce dalla stanza, svelando di essere anch'egli un seguace dell'enigmista. Contemporaneamente l'agente Strahm raggiunge la stanza in cui si trova Jeff alla fine del terzo film e, vedendo che Jeff gli punta addosso la sua pistola scarica, gli spara, uccidendolo. Successivamente il film finisce con Hoffman che rinchiude Strahm in quella stanza: Saw III e Saw IV si svolgono contemporaneamente e finiscono nello stesso momento e nello stesso luogo.\nSaw V.\nAppena dopo il finale di Saw IV l'agente Strahm, dopo essere stato narcotizzato da Hoffman travestito, scampa all'ennesima trappola, mentre il tenente Hoffman, per aver ritrovato Corbett, figlia di Jeff, viene promosso di grado, venendo acclamato da tutti gli altri poliziotti come un eroe. Strahm inizia per\u00f2 a sospettare che Hoffman sia diventato l'erede di John. Durante il film, un gruppo di cinque prigionieri dovr\u00e0 sopravvivere a delle prove per liberarsi. Nel finale, gli ultimi due sopravvissuti scoprono che, per superare nel modo migliore il test, essi dovevano collaborare tra loro e sopravvivere fino alla fine. Dopo essersi tagliati in due con una sega circolare un braccio e la mano nel tentativo di raccogliere cinque litri di sangue, vengono trovati morenti dalla polizia. L'agente Strahm, poi accusato dei crimini di Jigsaw grazie alle prove inquinate create da Hoffman, ha una colluttazione con lui. Nel finale, al termine della lotta, muore schiacciato da due pareti mobili.\nSaw VI.\nHoffman porta avanti il progetto di John, dopo che riesce a farla franca addossando le colpe di alcuni crimini su Strahm. Le trappole questa volta vengono organizzate contro un assicuratore e i suoi impiegati mentre alcuni colleghi di Hoffman si avvicinano alla sua vera identit\u00e0.\nSaw 3D - Il capitolo finale.\nBobby Dagen, sopravvissuto alle trappole di Saw, \u00e8 diventato celebre e si \u00e8 arricchito grazie a questa sua esperienza, scrivendo libri e partecipando a show televisivi. Dopo una terapia di gruppo con gli altri sopravvissuti a John, tra cui il dottor Gordon, Bobby viene colpito alle spalle e si ritrova in una gabbia. Un videomessaggio del pupazzo Billy lo informa che essendo un impostore, dato che non \u00e8 mai stato rapito da John n\u00e9 ha mai affrontato i suoi giochi, dovr\u00e0 affrontare delle prove per impedire la morte della moglie, che alla fine del film non riuscir\u00e0 ad evitare. Hoffman, che riesce a uccidere Jill Tuck, la vedova di John, e continua a bruciare le tracce del suo passato, alla fine del film viene aggredito da tre persone mascherate, tra cui il dottor Gordon. In una scena analoga alla chiusura dei primi due film, viene incatenato e rinchiuso al buio a morire.\nSaw Legacy.\nUn ladruncolo, Edgar Munsen, viene braccato dalla polizia mentre \u00e8 intento, tramite un telecomando, ad avviare il nuovo gioco, essendo anche lui una vittima dello stesso.\nInfatti cinque persone si ritrovano intrappolate nella vecchia fattoria di Jill Tuck, all'interno della quale dovranno attraversare il \"sentiero della confessione\", ammettendo le proprie colpe o affrontare le brutali conseguenze.\nNel frattempo il detective Halloran ed i medici legali Logan Nelson ed Eleanor Bonneville indagano sul caso, iniziando a sospettare l'uno dell'altro, incapaci di accettare che dietro a tutto vi possa essere la mano di John Kramer, morto ormai da 10 anni."}
{"id": "1711850", "revid": "287204", "url": "https://it.wikipedia.org/wiki?curid=1711850", "title": "Insulinemia", "text": ""}
{"id": "1711852", "revid": "767487", "url": "https://it.wikipedia.org/wiki?curid=1711852", "title": "The Spencer Davis Group", "text": "The Spencer Davis Group \u00e8 un gruppo rock inglese formatosi a Birmingham nel 1963, che ha avuto particolare successo verso la met\u00e0 degli anni '60, con due singoli al numero 1 della classifica britannica e tre album ai primi 10 posti. Fu inoltre il gruppo in cui esord\u00ec il polistrumentista Steve Winwood.\nI loro brani, influenzati dal sound Motown e dal R&amp;B in generale (tra cui spiccano i classici \"Gimme Some Lovin\"' e \"I'm a Man\"), sono considerati degli standard della musica beat. Il declino della notoriet\u00e0 del gruppo coincise con l'abbandono, nel 1967, dei fratelli Winwood ovvero Steve (il quale former\u00e0 subito dopo un'altra storica band cio\u00e8 i Traffic) e Muff. Due anni dopo infatti il gruppo, dopo alcuni cambiamenti nella formazione, si sciolse."}
{"id": "1711853", "revid": "309289", "url": "https://it.wikipedia.org/wiki?curid=1711853", "title": "\u010cusovaja", "text": "La \u010cusovaja () \u00e8 un fiume della Russia europea orientale (oblast' di Sverdlovsk e Territorio di Perm'), affluente di sinistra della Kama.\nNasce dal lago Bol'\u0161oe \u010cusovskoe alle pendici orientali della dorsale degli Urali centrali a nord-est della cittadina di Verchnij Ufalej, li attraversa e poi scorre lungo le loro pendici occidentali, scorrendo con direzione nord-occidentale; all'incirca presso la citt\u00e0 di \u010cusovoj volge il suo corso ad ovest e diventa navigabile, sfociando successivamente nella Kama nella baia \u010cusovskaja, un ramo del bacino della Kama formato da uno sbarramento poco a nord di Perm'. I principali affluenti del fiume sono la Kojva e la Us'va da destra, la Sylva e la Serebrjanaja da sinistra.\nIl fiume ha una lunghezza di 592\u00a0km, il suo bacino \u00e8 di 23\u00a0000\u00a0km\u00b2; ha una portata media annua intorno ai 222\u00a0m\u00b3/s, che possono salire a pi\u00f9 di 4\u00a0000 nel periodo della piena (mediamente, da met\u00e0 aprile a met\u00e0 giugno) e scendere a minimi inferiori ai 10 (all'inizio della primavera); \u00e8 gelato, in media, da novembre a met\u00e0 aprile."}
{"id": "1711854", "revid": "156341", "url": "https://it.wikipedia.org/wiki?curid=1711854", "title": "Sicilia Messina", "text": ""}
{"id": "1711855", "revid": "287204", "url": "https://it.wikipedia.org/wiki?curid=1711855", "title": "Cusovaja", "text": ""}
{"id": "1711856", "revid": "33689", "url": "https://it.wikipedia.org/wiki?curid=1711856", "title": "Racale", "text": "R\u00e0cale \u00e8 un comune italiano di abitanti della provincia di Lecce in Puglia. Dal 1999 si fregia del titolo di citt\u00e0, assegnato con decreto del presidente della Repubblica.\nSituato nel basso Salento, dista 54\u00a0km dal capoluogo provinciale in direzione sud-ovest e 6\u00a0km a est della costa ionica. Comprende anche la localit\u00e0 costiera di Torre Suda, che ne \u00e8 frazione. La citt\u00e0 sorge in una delle aree a maggior vocazione calzaturiera dell'intero territorio nazionale: negli anni passati \u00e8 stato uno dei pi\u00f9 grossi centri dediti alla produzione di calze.\nGeografia fisica.\nTerritorio.\nIl territorio del comune di Racale, che si estende su una superficie di 24,47\u00a0km\u00b2, sorge nel territorio delle serre salentine, nel versante sud occidentale della penisola salentina.\nIl territorio possiede un profilo orografico caratterizzato dai modesti rilievi delle serre: risulta compreso tra gli 0 e i 104\u00a0m s.l.m. con la casa comunale a 55\u00a0m s.l.m. Il centro abitato sorge in una vasta depressione del terreno, chiamata Piana di Racale, ai piedi della collina degli Specchi, un piccolo rilievo collinare ricco di reperti archeologici e megalitici, che ripara il paese dai venti occidentali. Il litorale di pertinenza del comune presenta una costa rocciosa ma sempre molto bassa. Nei confini territoriali del comune di Racale ricade la localit\u00e0 di Castelforte.\nConfina a nord con il comune di Taviano, a est con i comuni di Melissano e Ugento, a sud con il comune di Alliste, a ovest con il mare Ionio.\nClima.\nDal punto di vista meteorologico Racale rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +25,1\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nIl territorio di Racale fu abitato sin dall'antichit\u00e0; i resti di una specchia, tra le meglio conservate del salento, e del dolmen \"Ospina\" nelle immediate campagne circostanti confermano che la zona fu popolata sin dall'et\u00e0 preistorica. Popolazioni messapiche, greche e romane si succedettero nel corso dei secoli.\nTre sono le ipotesi circa l'origine dell'abitato e del nome di Racale. Da alcuni documenti rinvenuti il paese potrebbe avere origine romana e sarebbe stato fondato da \"Eraclio\", un liberto romano a cui si deve anche lo stemma della citt\u00e0 (la lupa che allatta i due gemelli, Romolo e Remo, secondo la tipica simbologia romana). Un'altra tesi ipotizza che nel luogo in cui sorge Racale, in epoca greca, si trovasse un sito di culto dedicato all'eroe della mitologia Eracle (Ercole). La terza ipotesi \u00e8 che sia stata fondata dagli oriundi di Eraclea Pontica, quando l'imperatore bizantino Basilio I il Macedone ordin\u00f2 che fossero ripopolate le terre fra Ugento e Gallipoli, che avevano subito varie scorrerie da parte dei Saraceni.\nIn epoca normanna visse un periodo di prosperit\u00e0 e pace che determin\u00f2 la formazione di una piccola citt\u00e0 a pianta quadrangolare. Da questo momento storico varie furono le famiglie feudatarie che ne detennero il possesso fino all'eversione della feudalit\u00e0 avvenuta nel 1806.\nI primi a possedere Racale furono, nel XII secolo, i De Tallia, famiglia normanna. In seguito fu feudo per oltre un secolo di un ramo della nobile famiglia ravellese \"Della Marra\", i cui principali esponenti furono \"Pietro\" (1250), \"Risone II\", \"Giovanotto de Marra\", \"Riccardo\". Nel 1295, sotto il baronato di Pietro della Marra e di Gionata de Luco di Bari, il casale ottenne da Carlo II d'Angi\u00f2 la licenza a tenere un \"forum rerum venalium\", ovvero un mercato di generi alimentari ogni settimana e nella giornata di luned\u00ec. Ultimo discendente del ramo fu un altro Riccardo, morto nel 1470, i cui figli, Giovanni e Menga, non ereditarono alcun feudo perch\u00e9 gi\u00e0 alienati. Pass\u00f2 quindi all'importante famiglia senese dei \"Tolomei\" di cui faceva parte Pia dei Tolomei celebrata da Dante nella Divina Commedia e che diede i natali proprio a Racale a Marc'Antonio Tolomei vescovo di Lecce dal 1485 al 1498. Sotto questa famiglia la citt\u00e0 conobbe un periodo di floridezza e di crescita demografica tanto da farne uno dei centri pi\u00f9 popolosi del salento dell'epoca in particolare con la contessa Porzia. In seguito tocc\u00f2 ai \"Guevara\", ai \"Beltrano\" e infine ai baroni \"Basurto\".\nParticolarmente significativo fu, per la storia della citt\u00e0 di Racale, il terremoto del 1743 in seguito al quale venne distrutta l'antica chiesa parrocchiale del XII secolo, ripristinata poi nel 1756. Scorrerie turche devastarono pi\u00f9 volte il territorio circostante Racale, ma il \"castrum\", con le sue mura e torri difensive, non fu mai conquistato. Nel 1547 un feroce combattimento si svolse proprio alle porte della citt\u00e0, nei pressi della collina degli specchi. I Turchi, che erano sbarcati a San Giovanni, dopo aver saccheggiato Ugento, Felline e Alliste, si diressero verso Racale ma qui furono respinti subendo gravi perdite.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa madre di Santa Maria de' Paradiso.\nLa Chiesa di Santa Maria de' Paradiso, sede della Parrocchia di San Giorgio Martire, fu costruita dalla devozione del popolo intorno al XII secolo, cos\u00ec come si deduce da un'incisione lapidea. Dell'antica struttura rimane ben poco in quanto fu gravemente danneggiata dal terribile terremoto del 1743 che interess\u00f2 gran parte del Salento.Ricostruita nel 1756, presenta una sobria facciata in pietra leccese costituita da due ordini e scandita da alte lesene. A navata unica, nel suo interno si custodisce un pregevole altare maggiore ed un bassorilievo in pietra leccese che rappresenta il Cristo con ai lati i misteri della Passione. Entrambe le opere sono del XV secolo. Di notevole fattura sono gli affreschi tardogotici emersi casualmente testimonianza dell'antico edificio: \"SS. Crocifisso della Piet\u00e0\", \"Sant'Elia\" e \"San Leonardo\". La sacrestia \u00e8 un piccolo museo dove sono custoditi monete romane, bizantine, veneziane rinvenute durante i lavori di restauro. Adiacente alla chiesa \u00e8 una torre, eretta nel XII sec. come torre di guardia alla porta principale di ingresso alla citt\u00e0, e divenuta, dopo vari rimaneggiamenti nel corso dei secoli (gli ultimi interventi sono del 1535) torre campanaria.\nChiesa di Santa Maria la Nova.\nLa Chiesa di Santa Maria la Nova e il cenobio benedettino che un tempo le era annesso sono di fondazione antichissima; l'origine \u00e8 databile tra la fine dell'XI e l'inizio del XII secolo.\nNel 1444 i Frati Francescani, provenienti dalla Bosnia e insediatisi in Santa Caterina Novella di Galatina, domandarono al Vescovo di Nard\u00f2 Mons. Stefano de Pendinellis di poter utilizzare le rovine dell'antico cenobio benedettino di Racale per costruirci un loro convento.\nIl Vescovo ader\u00ec volentieri alla richiesta dei Frati, anche per la simpatia che in quegli anni San Bernardino da Siena aveva suscitato per i \u201cpoverelli\u201d di San Francesco d'Assisi, predicando nella diocesi di Nard\u00f2. La chiesa, che presenta un prospetto neoromanico, \u00e8 ricca di affreschi e olii su tela.\nChiesa della Madonna dei Fiumi.\nLa Chiesa della Madonna dei Fiumi, situata presso il cimitero comunale, \u00e8 sorta su un antico insediamento di monaci italo-greci. La scomparsa dei monaci, avvenuta nel XIV secolo, provoc\u00f2 la graduale distruzione dell'insediamento primitivo costituito da un vano scavato interamente nella roccia. Nel 1611, sui ruderi dell'ipogeo, venne innalzata una chiesa a pianta quadrangolare che custodisce un affresco di ispirazione bizantina raffigurante la \"Madonna di Costantinopoli\", venerata dalla popolazione locale con il titolo di \"Madonna dei Fiumi\". Si tratta della \"Vergine Portinaia\", ovvero dell'immagine della Madonna, posta all'ingresso della laura, destinata, secondo i monaci, a custodire il rifugio. Seicenteschi sono invece gli affreschi raffiguranti l'Annunciazione (1613), la Deposizione di Ges\u00f9 (1614), Sant'Elia profeta e San Leonardo Abate. La volta emisferica \u00e8 stata interamente affrescata nel 1718 con scene della vita di Maria e con le figure di San Pietro, di San Paolo, di San Sebastiano e di San Giorgio.\nChiesa della B. V. Maria Addolorata.\nAgli inizi del 1600 il popolo volle e costru\u00ec questa chiesa appena fuori dai sobborghi dell'antica \"Terra\", nella localit\u00e0 denominata \"Li curti de lo Leo\". La chiesa venne intitolata a Santa Maria delle Grazie. Nel 1721, non pi\u00f9 sufficiente alle esigenze del momento, la chiesa fu sottoposta a un sontuoso ampliamento. Dagli inizi del XIX secolo, il culto per la Madonna delle Grazie cominci\u00f2 a scemare tant'\u00e8 che l'edificio rimase abbandonato per decenni subendo gravi danni strutturali. Sotto la spinta del nuovo culto per i Misteri della Passione di Cristo e della Madonna Addolorata, in questa chiesa venne fondata la Confraternita di Maria SS. Addolorata che a partire dalla seconda met\u00e0 dell'Ottocento ristruttur\u00f2 e complet\u00f2 l'edificio nel 1897. Presenta uno stile architettonico neoclassico con un interno a tre navate ospitante altari in pietra leccese. Il 29 ottobre 1961 fu elevata a chiesa parrocchiale sotto il titolo della B.V. Addolorata.\nChiesa dell'Immacolata.\nLa Chiesa dell'Immacolata Concezione di Maria, fu eretta per volont\u00e0 della Confraternita e la costruzione fu completata nel 1677, come si legge nella lapide che sovrasta il suo ingresso principale: \"questo tempio della santissima Vergine Immacolata costruito con le offerte dei fedeli fu completato il 12 febbraio dell'anno del Signore 1677\".\nChiesetta di San Nicola Pellegrino.\nFu edificata in onore di San Nicola Pellegrino che soggiorn\u00f2 a Racale nel 1092. Risale al XII secolo come attesta la lapide di fondazione custodita al suo interno. Danneggiata dal terremoto del 1743, venne riparata conservando alcune parti originali come il portale sormontato da una lunetta, brevi tratti del muro della facciata e la parte inferiore destra del muro di fondo, comprendente porzione dell'antico arco absidale. Caduta in disuso nella seconda met\u00e0 del Settecento, nel 1828 fu acquistata dai Basurto che la trasformarono in deposito per la paglia. Venduta ad Alessandro Caputo, venne convertita in civile abitazione e poi in stalla. Agli inizi del Novecento il Caputo don\u00f2 l'edificio al parroco don Tommaso Schito con l'obbligo di restaurarla e riaprirla al culto.\nChiesa del Preziosissimo Sangue di Ges\u00f9.\nDetta dal popolo \"Sangu Sparsu\", fu eretta alla fine del 1800 con le offerte del popolo per la riparazione delle bestemmie.Molto bella per la pianta esagonale e la cupola che la caratterizza.\nCalvario.\nI calvari sono delle rappresentazioni popolari della passione di Cristo. Nascono dall'esigenza di riprodurre e rivivere nella propria comunit\u00e0 i luoghi e le suggestioni della Terra santa. Venivano edificati fuori dal paese in luoghi preferibilmente sopraelevati. Il calvario, edificato nel 1920, possiede una pianta ad esedra e accoglie cinque edicole con statue in cartapesta raffiguranti scene della passione. Alla base vi \u00e8 la riproduzione del sepolcro dove fu deposto Ges\u00f9 dopo la crocifissione.\nArchitetture militari.\nCastello baronale.\nD'impianto trecentesco, il castello baronale (poi palazzo ducale) sorse verosimilmente sui resti di un preesistente fortilizio di epoca normanna. Originariamente contava quattro torri poste ai vertici di una struttura quadrilatera, delle quali rimangono solo quelle agli angoli nord-est e sud-ovest.\nRimaneggiato intorno alla prima met\u00e0 del Cinquecento dalla famiglia Tolomei, il maniero fu oggetto di ulteriori interventi di \"restyling\" nel corso dei secoli successivi, come si evince dalla disomogeneit\u00e0 stilistica del cortile interno, caratterizzato da prospetti appartenenti a epoche differenti.\nNella seconda met\u00e0 del XVIII secolo, con i duchi Basurto, l'edificio assunse definitivamente l'aspetto di un palazzo gentilizio in virt\u00f9 della costruzione dell'attuale facciata su via Umberto I, e di un corpo laterale avanzato con spigoli tagliati a 45 gradi e contrassegnati da paraste scanalate. L'attuale ingresso, preceduto da un piazzale lastricato, \u00e8 costituito da un solenne portale di matrice napoletana (1770 circa), sovrastato dallo stemma dei Basurto-Cal\u00f2.\nTorre Suda.\nSituata nell'omonima marina, la torre fu eretta nel XVI secolo contro le incursioni turche che devastavano la penisola salentina. Ha una base scarpata e, sopra il cordolo, si sviluppa con un corpo cilindrico fino al coronamento di piccoli beccatelli. In sommit\u00e0 sono presenti una caditoia e la garitta di vedetta. Una scalinata, aggiunta successivamente passato il pericolo saraceno, conduce alla porta levatoia del primo piano, nel quale \u00e8 presente un ambiente ottagonale con volta a spicchi. La base \u00e8 occupata della cisterna. Comunicava visivamente a sud con Torre Sinfon\u00f2, nel comune di Alliste, a nord con Torre del Pizzo, nel comune di Gallipoli. \u00c8 ormai praticamente accertato che il toponimo \"Suda\", di origine greca, preesistesse alla torre ed indicasse la fortificazione o \"agg\u00e9re\" dell'et\u00e0 del bronzo da cui in seguito la torre ha preso il nome. Fino al sec. XIX, infatti, sulle cartine veniva indicata come \"Torre della Suda\".\nCastelforte.\nSi tratta di una struttura realizzata nel 1946 in stile eclettico, con funzioni di accoglienza sociale per le madri e i bambini. In seguito svolse attivit\u00e0 di ristorazione e per ultimo fu un centro di servizio e accoglienza per gli anziani e i giovani in difficolt\u00e0. Attualmente \u00e8 inutilizzato.\nSiti archeologici.\nDolmen Ospina.\nSi tratta di uno dei pochi dolmen esistenti sul versante ionico del Salento. Il dolmen \u00e8 crollato su se stesso e il materiale litico si trova tutto in loco. Allo stato attuale la lastra di copertura (240 x 180\u00a0cm) con spessore variabile dai 25 ai 45\u00a0cm, \u00e8 crollata all'interno degli ortostati, tre dei quali monolitici e un quarto formato da pietre sovrapposte. L'ingresso \u00e8 orientato a Sud ma il \"Malagrin\u00f2\" ne aveva ipotizzato un diverso orientamento, originariamente a Est. Il dolmen \u00e8 collocato alle spalle della Torre Ospina, nell'omonima masseria situata in contrada Specchi a qualche chilometro dal centro abitato.\nSpecchia Li Specchi.\nLe specchie sono delle costruzioni a forma di cono rovesciato di epoca molto probabilmente neolitica. Trovano posto sulla sommit\u00e0 delle serre, nei punti che maggiormente garantiscono una visuale ampia e totale del territorio circostante per svolgere funzioni di vigilanza e controllo. Specchia Li Specchi sorge sulla collina tra Racale ed il mare, ad un'altezza di 104 metri. In parte diruta, mostra ancora la forma circolare e le scale che permettevano di salire sulla sommit\u00e0.\nMasseria Ospina.\nAntica masseria fortificata del XVI secolo, presenta una torre, cui in passato si accedeva da una scala esterna provvista di ponte levatoio, la casa della merce, il forno e un ampio locale coperto a botte ad uso stalla.\nSociet\u00e0.\nEtnie e minoranze straniere.\nAl 31 dicembre 2019 a Racale risultano residenti 220 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Racale \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, svevi, normanni, albanesi, francesi, spagnoli.\nReligione.\nNel comune di Racale sono presenti tre parrocchie facenti parte della diocesi di Nard\u00f2-Gallipoli: due hanno sede nell'abitato, San Giorgio Martire e B. V. Maria Addolorata, e una nella frazione di Torre Suda, B.V. Maria Stella Maris.\nCultura.\nIstruzione.\nRacale \u00e8 sede di un polo scolastico comprendente quattro scuole dell'infanzia, due scuole primarie e una scuola secondaria di I grado. \u00c8 presente inoltre la sede associata dell'Istituto Superiore Professionale per i Servizi Commerciali \"F. Bottazzi\" di Casarano.\nEconomia.\nDedita alla coltivazione di cereali, tabacco, ulivi e viti per buona parte del Novecento, Racale ha conosciuto un lungo periodo di emigrazioni. I primi importanti insediamenti industriali si stabilirono negli anni settanta e proseguirono nel decennio successivo grazie all'emigrazione di ritorno, che import\u00f2 soprattutto la tecnica della maglieria e della calzetteria. Quest'ultima attivit\u00e0, diffusasi rapidamente in una ampia rete di lavoro a domicilio e piccole aziende, caratterizza l'economia cittadina. Il polo produttivo di calze da uomo \u00e8 infatti uno dei pi\u00f9 importanti del territorio pugliese e nazionale. Di recente si \u00e8 sviluppato anche il settore turistico.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP67 Racale-Alliste-Felline\", \"SP68 Racale-Melissano-Casarano\", \"SP202 Racale-Torre Suda\", \"SP350 Taviano-Racale-Ugento\".\nFerrovie.\nLa citt\u00e0 \u00e8 servita da una stazione ferroviaria posta sulla linea Gallipoli-Casarano delle Ferrovie del Sud Est.\nSport.\nIl calcio \u00e8 rappresentato da due societ\u00e0: l'Atletico Racale e l'ASD Citt\u00e0 di Racale che militano nel campionato di Prima Categoria pugliese girone D. Fino al campionato 2012/2013 il calcio a Racale era rappresentato dall'ASD RACALE squadra militante nel massimo campionato di Eccellenza Pugliese. La pallavolo vede la societ\u00e0 Volley Racale nel campionato di prima divisione Lecce. Anche la danza e la ginnastica hanno una rilevanza importante nella Citt\u00e0 di Racale che vede coinvolti gli atleti in campionati Nazionali e Internazionali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "1711857", "revid": "80339", "url": "https://it.wikipedia.org/wiki?curid=1711857", "title": "Chusovaja", "text": ""}
{"id": "1711858", "revid": "80339", "url": "https://it.wikipedia.org/wiki?curid=1711858", "title": "Chusovaya", "text": ""}
{"id": "1711859", "revid": "122743867", "url": "https://it.wikipedia.org/wiki?curid=1711859", "title": "Deutsche Bundesbahn", "text": "La Deutsche Bundesbahn (\"ferrovia federale tedesca\") era la societ\u00e0 ferroviaria statale della Repubblica Federale Tedesca ai tempi della divisione.\nFu fondata nel 1949 per gestire le ferrovie della nuova Repubblica Federale, subentrando alla Deutsche Reichsbahn del Deutsches Reich che, nel frattempo passata sotto nuova gestione, continu\u00f2 a occuparsi del settore ferroviario nella neonata Repubblica Democratica e nei settori occidentali di Berlino.\nIl 1\u00ba gennaio 1994, in seguito alla riunificazione delle due Germanie, la Deutsche Bundesbahn (occidentale) fu unita alla Deutsche Reichsbahn (orientale), formando la nuova societ\u00e0 Deutsche Bahn.\nStoria.\nAntefatti.\nNel secondo dopoguerra, ciascun comando alleato delle forze di occupazione aveva in carico anche la gestione delle ferrovie del territorio occupato. Il 10 ottobre 1946 le ferrovie delle zone occupate dagli anglo-americani vennero costituite in \"Deutsche Reichsbahn im Vereinigten Wirtschaftsgebiet\" cio\u00e8 (ferrovie nazionali germaniche della zona economica unita), e il 25 giugno 1947, le province occupate dai francesi costituirono le \"S\u00fcdwestdeutsche Eisenbahn\" (ferrovie della Germania sud-occidentale). Successivamente le reti vennero riunite con la loro definizione legale stabilita mediante l'emanazione di una legge federale per le ferrovie ratificata il 13 dicembre 1951.\nOrganizzazione.\nLe DB sono state una compagnia ferroviaria statale con la giurisdizione su quasi tutte le ferrovie della Germania Occidentale poste sotto il controllo del \"Bundesverkehrsministerium\" (Ministero dei Trasporti Federale). La sede principale fu stabilita a Francoforte sul Meno. Nel 1985 le DB furono la terza azienda pi\u00f9 grande della Repubblica Federale Tedesca con una forza lavoro di 322.383 unit\u00e0. La sorveglianza e la sicurezza erano provviste dalla \"Bahnpolizei\" (Polizia Ferroviaria). Il servizio di ristorazione a bordo era fornito dalla \"Deutsche Schlafwagen und Speisewagengesellschaft\" (DSG), divenuta pi\u00f9 tardi \"Deutsche Service-Gesellschaft der Bahn\".\n1949-1970.\nGli anni immediatamente successivi alla seconda guerra mondiale vennero impiegati nella ricostruzione delle infrastrutture distrutte e nella ricostruzione del parco rotabili. In ci\u00f2 le DB vennero aiutate dagli stanziamenti del Piano Marshall. All'inizio vennero costruite e immesse in servizio nuove locomotive a vapore le cui ultime in termini temporali furono quelle della serie 10, in servizio dal 1957. Con lo sviluppo della motorizzazione di massa le ferrovie iniziarono a perdere traffico per cui, per economizzare sui costi di esercizio, sulle linee secondarie vennero immessi in servizio degli automotori a due assi \"Schienenbusse\" mentre alcune tratte vennero chiuse al traffico. Le linee principali invece vennero elettrificate eliminando a partire dal 1977 la trazione a vapore. Vennero allo scopo costruite anche locomotive diesel allo scopo di velocizzare il trasporto passeggeri. Nacquero nuovi tipi di treni come i Trans Europ Express e gli InterCity.\n1970-1993.\nIl periodo vede lo sviluppo di un programma simile a quello francese del TGV con gli esperimenti e poi l'introduzione degli ICE su tratte importanti come la Hannover-W\u00fcrzburg. Nello stesso periodo viene sviluppata la gestione computerizzata dell'esercizio e la messa in opera di sistemi di sicurezza.\nNell'ottobre del 1990 la riunificazione delle due Germanie vede iniziare anche il processo di fusione e di integrazione delle rispettive reti ferroviarie, DB e DR, che porter\u00e0 infine, dal 1\u00ba gennaio 1994 alla costituzione della Deutsche Bahn.\nIl logo.\nIl logo della Deutsche Bundesbahn venne progettato da Eduard Ege e introdotto a met\u00e0 degli anni cinquanta."}
{"id": "1711860", "revid": "1782831", "url": "https://it.wikipedia.org/wiki?curid=1711860", "title": "Enarete", "text": "Enarete (in greco antico \u1f18\u03bd\u03b1\u03c1\u03ad\u03c4\u03b7 \"Enar\u00e8t\u0113\") citata anche come Aenarete (\u0391\u1f30\u03bd\u03b1\u03c1\u03ad\u03c4\u03b7 \"Ainar\u00e8t\u0113\") \u00e8 un personaggio della mitologia greca, figlia di Deimaco re di Tricca e sposa di Eolo figlio di Elleno.\nMitologia.\nEnarete ebbe da Eolo sette maschi e cinque femmine che in genere sono definiti gli Eoliani ed \u00e8 riconosciuta anche come la progenitrice del popolo degli Eoli."}
{"id": "1711862", "revid": "188323", "url": "https://it.wikipedia.org/wiki?curid=1711862", "title": "Gilera SC 125", "text": ""}
{"id": "1711868", "revid": "709565", "url": "https://it.wikipedia.org/wiki?curid=1711868", "title": "Jamie Campbell Bower", "text": "Biografia.\nNasce a Londra da Anne Elizabeth Roseberry, manager nel settore musicale e David Bower, impiegato presso la Gibson Guitar Corporation. Ha un fratello minore, Samuel Bower. Il cognome Campbell \u00e8 stato voluto dalla madre e deriva da un nobile antenato materno, Sir John Campbell. \nCampbell Bower frequenta il collegio inglese Bedales, nello Hamphire e a otto anni comincia a prendere lezioni di canto.\nIl primo ruolo teatrale che gli viene assegnato \u00e8 la parte di uno dei personaggi di \"Alice nel Paese delle Meraviglie\". Partecipa ad alcune rappresentazioni del National Youth Music Theater di Londra. \nPrima di entrare nel mondo del cinema, lavora come modello per l'agenzia londinese Select Model Management.\nNel 2007 Laura Michelle Kelly gli segnala le audizioni per il film \"Sweeney Todd - Il diabolico barbiere di Fleet Street\" nel quale il regista Tim Burton lo sceglie per il ruolo di Anthony Hope, dove interpreter\u00e0 due tracce presenti nella colonna sonora del film: \"Johanna\" e \"Johanna Reprise\". Sempre in quell'anno prende parte al film per la televisione \"The Dinner Party\" andato in onda sul canale inglese BBC nel ruolo di \"Douglas\".\nNel 2008 prende parte al film \"Winter in Wartime\", diretto da Martin Koolhoven e, nello stesso anno, Guy Ritchie gli affida il piccolo ruolo di un musicista nel film \"RocknRolla\".\nNel 2009 prende parte al remake della serie \"The Prisoner\", e Chris Weitz lo sceglie per interpretare il ruolo di Caius, uno dei Volturi nel film \"New Moon\". Il ruolo di Caius verr\u00e0 nuovamente interpretato da Bower nei capitoli successivi della saga cinematografica di \"Twilight\".\nNello stesso anno viene scelto per interpretare Gellert Grindelwald nei due film che completano la serie di \"Harry Potter\": \"Harry Potter e i Doni della Morte - Parte 1\", uscito il 19 novembre del 2010, e \"Harry Potter e i Doni della Morte - Parte 2\", uscito il 13 luglio 2011. Le scene in cui compare Gellert Grindelwald sono girate sotto forma di flashback, dato che nel libro omonimo la sua presenza viene raccontata.\nNel 2010 compare nel video musicale della canzone \"Young\" della band The Xcerts.\nNel 2011 prende parte alla serie televisiva \"Camelot\" prodotta dall'emittente Starz, interpretando un giovane Re Art\u00f9.\nNel 2012 prende parte al film \"Shadowhunters - Citt\u00e0 di ossa\", interpretando il ruolo di Jace Wayland.\nSempre nel 2012, appare nel video musicale del singolo \"Never Let Me Go\" dei Florence and the Machine.\nJamie Campbell Bower \u00e8 stato cantante e chitarrista della band The Darling Buds fino a giugno 2015, insieme a Tristan Marmont, Dan Smith e Roland Johnson. Il 23 giugno 2015 su Tumblr il gruppo annuncia l'uscita del batterista Dan Smith e la nascita di una nuova band denominata Counterfeit. \nNel 2014 \u00e8 stato il volto maschile di Burberry nella campagna primavera/estate 2014.\nNel 2015 \u00e8 stato scritturato per il musical del West End \"Bend it Like Beckham\" (ispirato all'omonimo film del 2002, noto in Italia con il titolo Sognando Beckham) nel ruolo dell'allenatore Joe. Il musical ha debuttato al Phoenix Theatre di Londra il 15 maggio 2015. \nNel luglio 2017 prende parte alla serie TV \"Will\" sulla vita di William Shakespeare, in cui interpreta il drammaturgo Christopher Marlowe.\nNel 2018 riprende il ruolo del giovane Gellert Grindelwald nel film spin-off \"Animali fantastici - I crimini di Grindelwald\" in uscita il 15 novembre 2018.\nNel novembre del 2020 viene annunciato che prender\u00e0 parte alla quarta stagione di \"Stranger Things\", nei panni di Peter Ballard, un uomo premuroso che lavora come inserviente in un ospedale psichiatrico."}
{"id": "1711872", "revid": "80339", "url": "https://it.wikipedia.org/wiki?curid=1711872", "title": "Jurjuzan", "text": ""}
{"id": "1711873", "revid": "80339", "url": "https://it.wikipedia.org/wiki?curid=1711873", "title": "Yuryuzan", "text": ""}
{"id": "1711878", "revid": "1833487", "url": "https://it.wikipedia.org/wiki?curid=1711878", "title": "Carrubbo", "text": "Carrubbo \u00e8 una frazione del comune di Castel di Iudica in provincia di Catania.\nIl paese si trova nell'entroterra siciliano, nella parte sud-occidentale della piana di Catania, ai piedi di monte Iudica.\nSorge ai piedi di una cava di pietra calcarea in cui anticamente molti dei cittadini trovavano lavoro e che fu chiusa in seguito alle proteste per il danneggiamento del panorama e per l'inquinamento dell'aria.\nSociet\u00e0.\nTradizioni e folclore.\nTra le tradizioni pi\u00f9 sentite la preparazione della \"cuccia\", grano cotto cucinato per la festa di Santa Lucia, bollito con i ceci e condito con olio d'oliva.\nUn altro piatto tradizionale \u00e8 la \"mostarda\", una crema preparata con succo di fichi d'india bolliti e farina, con l'aggiunta di mandorle tostate.\nPer il carnevale si svolgono cinque giorni di festa con degustazioni, musiche e giochi per bambini e per grandi (\"ciappe\u1e0d\u1e0di\")."}
{"id": "1711879", "revid": "106908", "url": "https://it.wikipedia.org/wiki?curid=1711879", "title": "Louis-Mathieu Mol\u00e9", "text": "Fu ministro della Giustizia durante il Primo Impero, ministro della Marina e delle Colonie durante la Restaurazione, ministro degli Esteri e presidente del Consiglio (1836-1837) durante la Monarchia di Luglio.\nBiografia.\nGiovent\u00f9.\nFiglio di \u00c9douard Fran\u00e7ois Mathieu Mol\u00e9, consigliere al Parlamento di Parigi, che mor\u00ec durante la Rivoluzione, e di Marie-Louise de Lamoignon, Louis-Mathieu Mol\u00e9 trascorse con la madre i suoi primi anni in Svizzera e in Inghilterra. Ritornato in Francia nel 1796, port\u00f2 a termine gli studi classici.\nSpos\u00f2 il 18 agosto 1798, a M\u00e9ry-sur-Oise, Charlotte-Jos\u00e9phine de La Live. La coppia ebbe due figlie, Clotilde ed Elisabeth, sposate a due fratelli, Fernand ed Hubert de La Fert\u00e9-Meun.\nL'Impero.\nAll'et\u00e0 di ventisei anni esord\u00ec in letteratura con gli \"Essais de morale et de politique\" (1806), che ebbero due edizioni, di cui la seconda fu accompagnata da una biografia di Mathieu Mol\u00e9, primo presidente del Parlamento di Parigi durante la Fronda e antenato dell'autore. L'opera, che rappresentava un peana alle istituzioni imperiali, fu variamente giudicata.\nFontanes, con cui Mol\u00e9 aveva stretto amicizia nel salotto di Madame de Beaumont, dove aveva incontrato anche Chateaubriand e Joubert, la tratt\u00f2 con una certa benevolenza nel \"Journal de l'Empire\" e present\u00f2 il giovane scrittore a Napoleone.\nMol\u00e9 conobbe un'ascesa eccezionalmente rapida: fu nominato uditore al Consiglio di Stato (18 febbraio 1806), quindi divenne \"ma\u00eetre des requ\u00eates\"(giugno 1806). Relatore al Consiglio di Stato della legge contro gli Ebrei che l'Imperatore voleva emanare, Mol\u00e9 trov\u00f2 il progetto incompatibile con i principi di egualitarismo della Rivoluzione francese e auspic\u00f2 un riconoscimento ufficiale della religione israelitica, al che l'Imperatore lo nomin\u00f2 commissario imperiale presso il Sinedrio di Francia.\nFu quindi prefetto della C\u00f4te-d'Or (novembre 1806-1809), consigliere di Stato (1809), direttore generale dei ponti e delle strade (1809), conte dell'Impero (29 dicembre 1809) e comandante dell\"'Ordre de la R\u00e9union\".\nMol\u00e9 era mal visto dai subordinati, sovente criticato per l'ignoranza circa le questioni tecniche e la mancanza di esperienza amministrativa, ma tuttavia in carica per il favore di cui godeva presso l'Imperatore.\nIl 12 novembre 1813 fu incaricato di proporre al Senato di attribuire all'Imperatore la nomina del presidente del corpo legislativo. Il 20 novembre 1813, succedette a Claude Ambroise R\u00e9gnier nelle funzioni di giudice supremo e ministro della Giustizia, carica che tenne sino al 2 aprile 1814. Con gli altri ministri accompagn\u00f2 l'imperatrice Maria Luisa quando si ritir\u00f2 a Blois.\nLa Restaurazione.\nRimase ai margini della vita pubblica durante la Prima Restaurazione e, membro del consiglio municipale di Parigi firm\u00f2, qualche giorno prima del 20 marzo 1815, l'indirizzo presentato a Luigi XVIII in cui si leggeva \u00abChe vuole da noi questo straniero per liberare il nostro suolo della sua odiosa presenza?\u00bb. Napoleone non lo tratt\u00f2 con rigore per questo, e durante i Cento Giorni ritrov\u00f2 il suo posto al Consiglio di Stato e le sue funzioni di direttore generale dei ponti e delle strade; rifiut\u00f2 prudentemente il posto di ministro (Giustizia, Interno o Esteri) che l'Imperatore gli aveva offerto, per mantenere incarichi meno compromettenti.\nRifiut\u00f2 di firmare la dichiarazione del Consiglio di Stato del 25 maggio contro i Borbone, e della cosa, fortemente biasimato da Napoleone, si scus\u00f2 facendo notare che\n\u00abnon aveva potuto associarsi ad una dichiarazione che conteneva il blasfemo principio secondo cui Napoleone manteneva la Corona per volere e per scelta del popolo francese\u00bb. Napoleone lo nomin\u00f2 Pari di Francia il 2 giugno, ma Mol\u00e9 part\u00ec per le terme di Plombi\u00e8res-les-Bains, scrisse per scusarsi di non essere presente e attese gli eventi.\nRitornato a Parigi dopo Waterloo, protest\u00f2 presso Luigi XVIII la propria\n\u00abinalterabile fedelt\u00e0\u00bb, conservando i precedenti incarichi, come pure il posto alla Camera dei Pari. Nel processo al maresciallo Ney vot\u00f2 per la pena di morte; certi biografi affermano tuttavia che adoper\u00f2 la propria influenza per sottrarre altre vittime alla repressione antibonapartista.\nQuando il maresciallo Gouvion-Saint-Cyr pass\u00f2 dal ministero della Marina a quello della Guerra, Mol\u00e9 fu nominato ministro della Marina e delle Colonie (12 settembre 1817). Conserv\u00f2 il portafogli fino all'8 dicembre 1818. Fu incaricato di presentare alla Camera dei Pari, nella sessione del 1818, il progetto di legge sulla libert\u00e0 di stampa.\nLasci\u00f2 il potere con il duca de Richelieu, in occasione della suddivisione del governo conseguente alle elezioni di La Fayette, Manuel e Benjamin Constant. Sedette allora alla Camera dei Pari con i realisti costituzionali e combatt\u00e9 pi\u00f9 volte dalla tribuna degli oratori le opinioni degli \"ultras\". Alla seduta del 28 marzo 1826 parl\u00f2 per primo contro il restauro del diritto di maggiorasco, invocando gli interessi morali della famiglia e gli interessi finanziari dello Stato.\nLa Monarchia di Luglio.\nDopo la Rivoluzione del 1830, il conte Mol\u00e9 fu chiamato, l'11 agosto 1830 su indicazione del duca di Broglie, al ministero degli Esteri nel primo governo del nuovo regime. Senza esperienza diplomatica, ma gran signore, dotato dei modi adatti alla funzione e sostenitore della pace, lavor\u00f2 ad assicurare il riconoscimento della monarchia di Luigi Filippo da parte delle potenze europee. Adott\u00f2, non senza esitazione, il principio del non-intervento, caro al sovrano; ma, a causa della sua impopolarit\u00e0 e dei dissidi coi colleghi ministri, non fu riconfermato nel successivo governo Laffitte.\nQuando il duca di Broglie, ministro degli Esteri nel governo Soult, diede le dimissioni (4 aprile 1834), Thiers sugger\u00ec al re di interpellare Mol\u00e9 per l'incarico, ma Guizot, che si vedeva indebolito dall'allontanarsi dell'amico e considerava l'entrata di Mol\u00e9 un ulteriore svantaggio, si oppose.\nIncaricato di formare un governo il 6 settembre 1836, Mol\u00e9 riprese il ministero degli Esteri insieme alla presidenza del Consiglio, e rimase in carica sino al 30 marzo 1839. Al primo posto fra i problemi lasciati dal precedente governo Thiers, Mol\u00e9 trov\u00f2 la \"questione svizzera\" e l\"'affaire Conseil\".\nConvinto che il governo francese non avesse nulla a che vedere con Conseil, e che le proteste svizzere non fossero che parte di un piano ordito dai repubblicani, Mol\u00e9 non esit\u00f2 ad interrompere le relazioni diplomatiche, e la \"querelle\" trov\u00f2 fine solo quando la Svizzera accanton\u00f2 le proprie rimostranze.\nIl complotto di Luigi Napoleone Bonaparte e gli incessanti attentati contro il sovrano causarono nuove difficolt\u00e0 al governo, che attu\u00f2, fra i primi provvedimenti, il rilascio degli ex ministri di Carlo X.\nMol\u00e9 dovette infine lottare contro la coalizione animata da Thiers e Guizot.\nNel 1837 Thiers apr\u00ec le ostilit\u00e0 riguardo alla Spagna: si sforz\u00f2 di mostrare che l'atteggiamento del presidente del Consiglio nei confronti a tale Paese non dava alla Francia n\u00e9 lustro n\u00e9 grandezza, che i destini della monarchia costituzionale in Francia erano legati al mantenimento del trono di Isabella II contro le mire assolutiste di don Carlos, e che l'alleanza francese con il Regno Unito imponeva l'intervento nella penisola iberica.\nMol\u00e9 oppose a tali considerazioni l'elasticit\u00e0 dei termini in cui era redatto il trattato di quadruplice alleanza, gli inconvenienti di una politica avventuristica e le esitazioni che il rivale aveva mostrato sull'affare spagnolo quando lui stesso era ministro degli Esteri. Le argomentazioni convinsero la Camera e consentirono al governo di superare lo scontro.\nIn seguito al processo dei compagni di Luigi Napoleone nel suo tentativo di sollevare Strasburgo,\nMol\u00e9 concep\u00ec il progetto di far concedere al governo il diritto di allontanare da Parigi gli individui giudicati pericolosi, ma dovette, non senza disappunto, abbandonare il progetto su insistenza di Duvergier de Hauranne; present\u00f2 allora tre progetti di legge: il primo, detto \u00abdi disgiunzione\u00bb, prevedeva che quando alcuni crimini appositamente individuati fossero stati commessi da civili e militari congiuntamente, i primi venissero giudicati normalmente dalla corte d'assise, mentre i secondi fossero tradotti davanti ad un tribunale militare; il secondo progetto insediava una colonia penale a La R\u00e9union; il terzo progetto minacciava di reclusione chiunque non avesse denunciato un complotto contro la vita del re di cui fosse venuto a conoscenza. Nello stesso tempo il governo present\u00f2 un progetto di legge d'appannaggio per il duca di Nemours, oltre ad altri due, intesi l'uno ad aumentare di un milione la rendita del duca d'Orl\u00e9ans, l'altro a costituire una dote di un milione alla principessa Luisa, diventata regina dei Belgi.\nLa legge di disgiunzione suscit\u00f2 una viva opposizione parlamentare.Andr\u00e9 Dupin l'attacc\u00f2 con veemenza, sostenuto da Delespaul, de Golbery, Nicod. Lamartine difese il progetto, ma Chamaraule, Parant, Moreau, Persil, Chaix d'Est-Ange, Berryer erano contrari. In definitiva la legge fu respinta per 211 voti contro 209.\nIl governo tenne duro e present\u00f2 la legge d'appannaggio, che non suscit\u00f2 problemi nei corridoi della Camera, ma provoc\u00f2 una tempesta quando fu resa pubblica; Cormenin\nredasse uno dei \"pamphlet\" per cui era famoso. La crisi acceler\u00f2 la caduta del primo governo Mol\u00e9.\nDopo varie settimane di crisi di governo, che mostrarono l'impossibilit\u00e0 di mettere in piedi una coalizione diversa, Mol\u00e9 fu incaricato di succedere a se stesso costituendo un nuovo governo, che entr\u00f2 nelle sue funzioni il 15 aprile 1837. Il governo fu costretto a ritirare il progetto d'appannaggio del duca di Nemours ma ottenne, il 22 aprile, l'approvazione della rendita del duca d'Orleans e della dote della regina dei Belgi. Mol\u00e9 negozi\u00f2 poi il matrimonio del duca d'Orl\u00e9ans con la principessa Elena di Meclemburgo-Schwerin.\nIl 17 ottobre 1837 ricevette la grand croix della Legion d'onore.\nGiudicando la propria maggioranza non sufficientemente solida, Mol\u00e9 ottenne da Luigi Filippo, il 30 ottobre 1837, lo scioglimento della Camera dei deputati. Le elezioni del 24 novembre non risposero alle sue aspettative. La discussione d'indirizzo della nuova Camera rimise sul piatto l'esecuzione del trattato della quadrupla alleanza, e port\u00f2 nuovi dissidi fra Mol\u00e9 e Thiers. Le diverse opposizioni raddoppiarono gli attacchi contro il governo: una polemica ingaggiata dalla stampa le risolse ad accordarsi per rovesciare Mol\u00e9.\nLuigi Filippo, che nutriva amicizia e simpatia per Mol\u00e9, l'esortava a tener duro, confortandolo costantemente. Nell'agosto 1838, gli fece l'onore di recarsi alla di lui residenza, il castello di Champl\u00e2treux e di presiedervi un consiglio dei ministri. La scena fu immortalata in un dipinto di Ary Scheffer, che il sovrano offr\u00ec al capo del governo.\nLa coalizione impieg\u00f2 tutto l'anno 1838 a preparare l'offensiva per la sessione 1839. La discussione d'indirizzo diede luogo ad un duro scontro fra Mol\u00e9 e Guizot. Mol\u00e9 riusc\u00ec a far emendare il progetto d'indirizzo preparato dalla coalizione, ma, il giorno stesso del voto (8 marzo), present\u00f2 le dimissioni al sovrano. Il governo decadde il 30 marzo, quando furono noti i risultati, sfavorevoli, delle nuove elezioni legislative.\nMol\u00e9 si allontan\u00f2 da quel momento dai primi piani della scena politica. Fu eletto all'Acad\u00e9mie fran\u00e7aise il 20 febbraio 1840 per 30 voti su 31 votanti, in sostituzione dell'arcivescovo di Parigi, de Qu\u00e9len.\nNel 1844 avendo Adolphe Cr\u00e9mieux fatto votare alla Camera che \u00abnessun membro del parlamento\npotr\u00e0 essere aggiudicatario od amministratore delle compagnie ferroviarie cui saranno accordate delle concessioni\u00bb, Mol\u00e9, che era presidente del consiglio d'amministrazione della \"Compagnie de l'Est\", si trov\u00f2 in difficolt\u00e0. Il suo nome torn\u00f2 pi\u00f9 volte nel corso di numerose crisi; nel febbraio 1848, Luigi Filippo lo incaric\u00f2, invano, di formare un governo d'emergenza per tentare di salvare la Monarchia di Luglio.\nLa Seconda Repubblica.\nDopo la Rivoluzione del 1848, il conte Mol\u00e9 fu candidato all'assemblea costituente per il dipartimento della Gironda, in sostituzione di Lamartine che aveva optato per il dipartimento della Senna. Eletto il 17 settembre 1848, sedette nei banchi della destra, di cui fu uno dei capi. Pur senza prendere spesso la parola, ebbe una certa influenza. Vot\u00f2 contro l'emendamento Gr\u00e9vy sulla presidenza della Repubblica, contro il diritto al lavoro, a favore dell'insieme della Costituzione, a favore della proposta Rateau, contro l'amnistia, a favore della chiusura dei circoli, a favore dello stanziamento per la spedizione romana, contro la messa in stato di accusa del presidente e dei suoi ministri.\nIn vista dell'elezione presidenziale del 10 dicembre 1848, favor\u00ec apertamente la candidatura del\ngenerale Cavaignac: \u00abHa salvato la nazione, che non potr\u00e0 mai dimenticare\u00bb,\ndichiar\u00f2 dalla tribuna il 26 ottobre. Richiamato in fretta al governo da Luigi Napoleone Bonaparte, appoggi\u00f2 all'assemblea legislativa, dove fu eletto il 13 maggio 1849 nel dipartimento della Gironda tutte le misure che segnavano l'accordo del potere esecutivo con la maggioranza: appoggi\u00f2 la spedizione romana, la legge Falloux sull'istruzione, fu membro della commissione dei 17, che prepar\u00f2 la legge del 31 maggio sul suffragio universale, ma si separ\u00f2 dal principe-presidente quando la politica presidenziale divenne contraria agli interessi monarchici. Si oppose al colpo di Stato di Luigi Napoleone del 2 dicembre 1851 e fece parte dei rappresentanti dell'assemblea legislativa che si riunirono nel municipio del X \"arrondissement\" per elevare una protesta.\nRitiratosi a vita privata, mor\u00ec per un ictus il 23 novembre 1855 nel suo castello di Champl\u00e2treux."}
{"id": "1711880", "revid": "56620", "url": "https://it.wikipedia.org/wiki?curid=1711880", "title": "Louis Mathieu Mol\u00e9", "text": ""}
{"id": "1711884", "revid": "2730", "url": "https://it.wikipedia.org/wiki?curid=1711884", "title": "Associazione Sportiva Dilettantistica Gioiese 1918", "text": "L'Associazione Sportiva Dilettantistica Gioiese 1918, meglio nota come Gioiese, \u00e8 una societ\u00e0 calcistica italiana con sede nella citt\u00e0 di Gioia Tauro e milita attualmente in Promozione, il sesto livello del campionato italiano di calcio.\nL'attuale societ\u00e0, fondata nel 1967, \u00e8 erede della storica A.C. Gioiese, fondata nel 1918. Tale sodalizio cess\u00f2 la propria attivit\u00e0 nel 2003, dopo aver disputato il campionato di Seconda Categoria. Nel frattempo, diverse societ\u00e0 si fecero carico della tradizione sportiva cittadina; inizialmente il Calcio Riunite nel 2002, successivamente il G.S. Gioia Tauro ed infine la L.C. Nuova Gioiese, societ\u00e0 che disputava l'attivit\u00e0 agonistica ininterrottamente dal 1967, che nel 2019 ha assunto l'attuale denominazione.\nStoria.\nDalle origini alla Serie C del 1947.\nLa Gioiese venne fondata nel 1918. Dei primi campionati disputati dall'allora formazione biancoblu non si hanno notizie, tuttavia \u00e8 certa la partecipazione ai campionati regionali ULIC fino al 1927. Nel 1930 prese parte al campionato regionale di Terza Divisione, partecipate da Vigor Nicastro e dalle formazioni B di Fascista Catanzarese, Cosenza Sport Club e Reggina. Successivamente, a causa della diminuzione dell'attivit\u00e0 agonistica legata agli eventi bellici, la Gioiese partecip\u00f2 a tornei interprovinciali di basso profilo.\nNel 1945, al termine del conflitto mondiale, la societ\u00e0 venne riaffiliata alla FIGC con il nome di Unione Sportiva Gioiese e prese parte al suo primo campionato di un certo livello, la Prima Divisione, allora quarto livello della piramide calcistica italiana. nella stagione 1946-1947 ottenne un piazzamento utile per poter essere ammessa alla Serie C, campionato disputato su scala nazionale. Dunque, la Gioiese fu inserita nel girone T del campionato di Serie C 1947-1948, organizzato dalla Lega Interregionale Sud, a cui erano iscritte alcune fra le pi\u00f9 forti societ\u00e0 del Sud (Catania, Reggina e Messina). I biancoblu si classificarono undicesimi, rendendo dunque necessaria la disputa di uno spareggio per la permanenza nella categoria; il match decisivo fu disputato a Reggio Calabria il 27 giugno 1948 contro i Cantieri Navali Palermo e nonostante la vittoria per 3-1 i pianigiani furono retrocessi nel campionato regionale di promozione a causa del riordino dei campionati deciso dalla Federazione.\nDagli anni cinquanta alla prima Gioiese di Scoglio.\nNel 1953 la societ\u00e0 adott\u00f2 il colore viola che ancora oggi caratterizza le divise dei calciatori pianigiani. Per i successivi tre decenni la Gioiese disput\u00f2 con alterne fortune i campionato regionali di Promozione e Prima Categoria, con un'unica partecipazione, degna di nota, al campionato interregionale di IV Serie nel 1954-1955, allorch\u00e9 i calabresi ebbero l'opportunit\u00e0 di confrontarsi con formazioni campane di caratura maggiore come , Casertana, e Torrese (le ultime due citate tuttavia retrocessero al termine del torneo).\nNel 1966 la Gioiese vinse la prima coppa della sua storia, la Coppa Calabria, sconfiggendo i reggini della Pro Pellaro per 1-0 nella finale disputata sul campo neutro di Catanzaro. Due anni pi\u00f9 tardi, nel 1968, avvenne un'importante svolta a livello societario, con la fusione con l'Amatori Calcio, seconda squadra cittadina nata nei primissimi decenni del novecento, dando vita all'Associazione Calcio Gioiese. Per i successivi anni la rinnovata AC Gioiese continu\u00f2 il suo travaglio nei massimi campionati regionali, allorquando vincendo il campionato di Promozione nel 1971-1972 ottenne il salto in Serie D. La prima stagione in quarta serie fu anonima, con la conquista del dodicesimo posto in graduatoria e dunque una salvezza tranquilla.\nPer il campionato seguente la guida tecnica fu affidata a un giovane Franco Scoglio, che si apprestava ad affrontare la sua prima esperienza su una panchina di un certo livello. Sotto le sue direttive, la Gioiese disput\u00f2 un campionato al di sopra di ogni aspettativa sfiorando la promozione in Serie C, classificandosi seconda a tre punti dal Messina capolista. Nonostante il divario, i calabresi riuscirono a battere i peloritani sia in casa all'andata (3-1), davanti a 5000 spettatori di cui un migliaio da Messina, che in trasferta, al Celeste, per 0-1, davanti a oltre novemila spettatori.\nDalla seconda met\u00e0 degli anni settanta alla Serie C2.\nIl secondo posto conquistato al termine del campionato di Serie D 1973-1974 valse alla Gioiese la partecipazione all'edizione successiva della Coppa Italia Semiprofessionisti, che quell'anno, oltre che dalle squadre iscritte in Serie C, fu partecipata anche dalle seconde, terze e quarte classificate nei gironi della Serie D dell'anno precedente; la Gioiese venne inserita in un mini girone comprendente Crotone e Cosenza. Proprio i \"pitagorici\" vinsero il girone, mettendosi alle spalle il Cosenza e i viola, che conquistarono un solo punto, venendo estromessi dalla competizione. Il campionato non segu\u00ec la falsariga di quello precedente, anche a causa del trasferimento di Scoglio al Messina, promosso terza serie. Il \"professore\" ritorn\u00f2 a Gioia l'anno seguente, conquistando il settimo posto in graduatoria. La permanenza di Scoglio a Gioia Tauro dur\u00f2 ancora una volta un solo campionato, e nel 1977 i calabresi retrocedettero nel campionato regionale di Promozione, ritornando in quarta serie nel 1980. Sotto la guida tecnica di Franco Pavoni la Gioiese conquist\u00f2 il sesto posto nel campionato 1980-1981. L'anno seguente, la dirigenza, con a capo il presidente Ruggero Musco, affid\u00f2 la guida tecnica della squadra a Franco Scoglio, che dunque si apprestava a disputare il terzo campionato della sua carriera sulla panchina pianigiana. Venne allestita una squadra competitiva a fronte della disputa di un girone comprendente formazioni blasonate quali Crotone, Juve Stabia, Vigor Lamezia (retrocessa al termine del torneo) e Ischia. La Gioiese vinse il campionato prevalendo proprio sui gialloblu ischitani, classificatisi con due punti in meno, conquistando la promozione in Serie C2.\nPer il campionato di Serie C2 1982-1983 la guida tecnica fu affidata a Bruno Jacoboni, ex trainer della Vibonese. I viola disputarono un campionato di bassa classifica e nonostante l'avvicendamento in panchina di Ulderico Sacchella chiusero al penultimo posto, a tre punti da Alcamo e , che conquistarono la permanenza nel torneo. L'anno seguente la Gioiese chiuse al terzultimo posto il rispettivo girone del Campionato Interregionale, ritornando nei campionati regionali.\nLa vecchia Gioiese sparisce nel 2004, travolta dai debiti. Fu cos\u00ec che la prima squadra di Gioia divenne il G.S. Gioia Tauro che per\u00f2 dopo due stagioni di Promozione cedette il titolo sportivo alla Vallata Bagaladi. Nel 2007, l'eredit\u00e0 calcistica cittadina venne assunta dalla Libero Calcio Nuova Gioiese, una compagine nata nel 1968 e che, sotto la guida del presidente Rombol\u00e0, effettua una grande scalata, arrivando dalla Seconda Categoria all'Eccellenza.\nNella stagione 2012-2013 la squadra ottiene la promozione in serie D dopo aver mantenuto la testa del campionato sin dalle prime giornate. La promozione arriva alla terzultima giornata alla fine del match in trasferta contro il Brancaleone.La Nuova Gioiese a causa di problemi finanziari nella Stagione 2015/16 partir\u00e0 dalla Prima Categoria. Il 3 aprile 2016 la Nuova Gioiese vince il Campionato di Prima categoria Calabria 2015/2016 ed \u00e8 di nuovo promossa in Promozione Calabria.\nColori e simboli.\nColori.\nLo storico colore della Gioiese \u00e8 il viola, tuttavia il sodalizio fu fondato con colori bianco e blu. La prima tenuta da gioco era a strisce biancoblu, completata da calzoncini e calzettoni bianchi. Negli anni cinquanta si pass\u00f2 al viola, che da quel momento in poi contraddistinguer\u00e0 tutta le societ\u00e0 che nel corso dei decenni raccolsero l'eredit\u00e0 della storica AC Gioiese. La classica prima divisa divenne dunque una casacca viola, con leggere variazioni cromatiche nel corso degli anni; talvolta la divisa assunse una tonalit\u00e0 molto leggera, simile al lilla, o pi\u00f9 scura, tendente all'indaco. Il completo \u00e8 integrato da calzoncini bianchi che nel corso degli anni sessanta e settanta furono spesso di colore nero. La consueta tenuta da trasferta \u00e8 bianca.\nA partire dagli anni duemiladieci la societ\u00e0 ha intrapreso un rapporto di collaborazione con il laboratorio di comunicazione, eventi e design \"The Studio\" per la cura delle proprie divise da gioco; il risultato si \u00e8 tramutato nella presentazione di divisa inedite e inconsuete per la storia gioiese. Nel 2013 fu presentata una divisa special edition grigia, griffata adidas, con richiami all'appartenenza al territorio italiano e gioiese. Nella stagione 2015-2016 la Gioiese indossa invece una divisa griffata Nike, caratterizzata dal particolare disegno di un'aquila stilizzata che occupa la parte centrale della casacca.\nSimboli ufficiali.\nStemma.\nLa Gioiese, nel corso degli ultimi anni, ha variato pi\u00f9 volte il proprio stemma sociale. Dapprima la compagine pianigiana si riconosceva in un logo di forma circolare. Nella parte superiore e in quella inferiore si divideva la ragione sociale, all'interno erano molti i dettagli presenti: una stella nera, un pallone da calcio corredato da due nastri, uno rosso e uno verde con intermezzo bianco, la data di fondazione e le \"tre palme\", simbolo della citt\u00e0 di Gioia Tauro. Successivamente fu adottato uno scudetto di forma ovale il cui interno presentava 4 \"scompartimenti\": nel primo scompartimento a sinistra era collocata la stella nera, in quello a destra invece la ragione sociale; lo scompartimento in basso a sinistra presentava un motivo a strisce verticali bianche e viola mentre nell'ultimo scompartimento trovavano posto altri dettagli rilevanti come le tre palme e l'anno di fondazione.\nNei primi anni duemiladieci il logo fu soggetto a un'intensa opera di restyling. Uno scudo a tre punte era sovrastato dalla figura imponente di un'aquila bianca, storico simbolo del club, mentre la parte inferiore era abbracciata da un nastro viola, con bordi tricolore, recante l'anno di fondazione. All'interno la scritta \"Gioiese\" e le lettere L, N, C (Libero Calcio Nuova Gioiese). Nel logo erano altres\u00ec presenti le caratteristiche palme.\nNel 2015, con la ripartenza dal campionato regionale di Prima Categoria, la dirigenza ebbe cura di ammodernare lo stemma sociale. Lo scudo a tre punte si presenta in una forma pi\u00f9 dinamica e arrotondata, una stilografia viola dell'aquila trova posto all'interno, con un pallone fra le zampe e una stella gialla sopra la testa. L'interno del logo si compone di strisce alternate bianche e viola. Nella parte superiore \u00e8 collocata la scritta \"Gioiese\" su sfondo nero mentre nella parte infiriore, sulla punta, la stilografia delle tre palme.\nMascotte.\nLa Nuova Gioiese non dispone di una mascotte. Tuttavia, nella stagione 2015-2016, la dirigenza ha intrapreso un rapporto collaborativo con la scuola di ballo \"Armada Nueva\" di Gioia Tauro che - tra il primo e il secondo tempo - intrattiene il pubblico con spettacoli e coreografie di cheerleading, sul modello di ci\u00f2 che avviene in occasione di manifestazioni sportive di squadra americane.\nStrutture.\nStadio.\nIl primo campo da gioco della Gioiese, utilizzato per tutti gli anni venti, fu un terreno sito in localit\u00e0 Gagliano, nell'area che attualmente risulta parzialmente occupata dal cinema Politeama. Nel 1934 fu edificato il nuovo stadio comunale, successivamente intitolato a Cesare Giordano, nel rione Stazione. L'impianto, dotato di una gradinata, una tribuna e terreno in terra battuta, accompagn\u00f2 la Gioiese per quasi tutta la sua storia calcistica.\nNel 1982 furono avviati i lavori per la costruzione di un nuovo impianto, sito in contrada Lacchi, sulla strada Provinciale in direzione Rizziconi. I lavori furono ultimati solamente a cavallo tra il 1999 e il 2000, e la Gioiese vi si pot\u00e9 trasferire nel 2003. La struttura dello stadio prevede due curve e due gradinate, per una capienza totale di 7000 posti, una pista di atletica adatta ai 3000 siepi, ed \u00e8 inserito nell'ambito di un complesso sportivo comprendente anche due campi da tennis. Dal 2004 al 2007 fu sporadicamente riutilizzato il Comunale Cesare Giordano.\nNel 2011 l'impianto, denominato fin a quel momento \"Polivalente\", \u00e8 stato intitolato a Pasquale Stanganelli, ex presidente dell'AC Gioiese. Nel 2015 inoltre sono stati completati i lavori per la copertura e per la posa dei seggiolini nella tribuna principale.\nDal 2017 al 2020, a causa della non agibilit\u00e0 del Polivalente, la Gioiese si sposta nello stadio dell'attiguo comune di San Ferdinando.\nCentro di allenamento.\nLa Gioiese svolge la maggior parte delle proprie sedute d'allenamento sul terreno dello Stadio Polivalente, sede delle partite casalinghe di campionato.\nSociet\u00e0.\nOrganigramma societario.\nDi seguito l'organigramma societario.\nSponsor.\nDi seguito la cronologia dei fornitori tecnici e degli sponsor ufficiali.\nImpegno nel sociale.\nNei primi mesi del 2015, una delegazione di calciatori e dirigenti viola ha fatto tappa negli ospedali Giovanni XXIII di Gioia Tauro e Riuniti di Reggio Calabria, in visita ai degenti ricoverati nelle suddette strutture ospedaliere.\nSettore giovanile.\nLa Gioiese dispone di una formazione Allievi e di una formazione Juniores che prendono parte ai rispettivi campionati regionali. La societ\u00e0 inoltre, nel 2014, ha instaurato un rapporto di partnership con l'Academy Calcio Gioiese, societ\u00e0 dedita esclusivamente al settore giovanile e fondata da ex bandiere della Gioiese quali Giuseppe Babuscia e Pasquale Avventuroso. Tale sodalizio si occupa della formazione calcistica di bambini e ragazzi di et\u00e0 compresa fra i 4 e i 17 anni, allestendo anche la scuola calcio, e intrecciando un rapporto collaborativo con la Gioiese inerente tutte le categorie, dai Primi calci alla Juniores.\nNel 1955 la Gioiese raggiunse la finale del Campionato Nazionale Ragazzi - disputata allo stadio Granillo di Reggio Calabria - uscendone sconfitta per mano del Brescia (1-0) dopo i tempi supplementari.\nPalmar\u00e8s.\nCompetizioni nazionali.\nLa Gioiese ha vinto i seguenti campionati a livello interregionale:\nCompetizioni regionali.\nLa Gioiese ha vinto i seguenti campionati a livello regionale:\nHa inoltre vinto i seguenti trofei a livello regionale:\nTifoseria.\nStoria.\nIl movimento ultras a Gioia nacque verso la fine degli anni '70, quando i componenti del Club Viola diedero vita agli Ultras Viola, un gruppo organizzato che seguiva la squadra in casa e in trasferta. Particolarmente attivi negli anni d'oro della Gioiese di Scoglio, gli Ultras Viola furono i precursori del tifo moderno pianigiano che ebbe la sua maggiore espressione con la fondazione delle \"Brigate Viola '93\"; tale storico gruppo guid\u00f2 il tifo organizzato al seguito della Gioiese prendendo posto nella curva del Comunale Cesare Giordano fino allo scioglimento nel 2003, avvenuto in seguito al fallimento dello storico sodalizio. Nel 2001 nel frattempo nacque il gruppo \"Ultras Viola 01\". In seguito allo scioglimento delle Brigate, altro gruppo ultras al seguito dei viola furono i \"Gioitani\".\nNell'aprile 2013 lo striscione delle Brigate riapparve sulle balaustre del Polivalente 18 anni dopo l'ultima volta. In quel periodo alcuni ex membri del vecchio gruppo ultras intrapresero un rapporto di comunicazione e collaborazione con gli Ultras Viola e i Gioitani, vista l'imminente promozione in Serie D della Gioiese.\nNel 2015, in seguito alla ripartenza del sodalizio viola dalla Prima Categoria, l'unico gruppo ultras rimasto sulle tribune dello Stanganelli sono gli Ultras Viola, in forma decisamente ridimensionata.\nGemellaggi e rivalit\u00e0.\nLa tifoseria viola sostiene un sentito gemellaggio con quella del Sambiase, squadra dell'omonimo quartiere della citt\u00e0 di Lamezia Terme. Amicizia datata nel tempo \u00e8 quella con gli \"Skizzati\", gruppo ultras al seguito del Corigliano, gemellati a loro volta con i sambiasini.\nLa principale rivalit\u00e0 della tifoseria gioiese \u00e8 quella con la vicina tifoseria della Palmese, guidata dallo storico gruppo dei \"Boys Palmi '78\". Gli screzi sono stati importati nel'ambito calcistico dal forte campanilismo che divide i pi\u00f9 importanti centri della Piana di Gioia Tauro, che si contendono i ruoli di capoluogo amministrativo (Palmi) ed economico (Gioia Tauro). L'incontro \u00e8 conosciuto con l'appellativo di \"Derby della Piana\". Altra importante rivalit\u00e0 \u00e8 quella con i tifosi della Paolana, a loro volta rivali dei sambiasini e gemellati dal 1987 con i palmesi.\nIn epoca arcaica e fino alla prima met\u00e0 degli anni sessanta, la storica US Gioiese ebbe una rivale cittadina, l'Amatori Calcio, con la quale furono giocati derby molto sentiti dal pubblico gioiese. Altre stracittadine degne di nota sono state GS Gioia Tauro-Nuova Gioiese (allora il GS Gioia Tauro era la prima formazione cittadina) e, pi\u00f9 recentemente, la Gioiese ha affrontato il Real Gioia."}
{"id": "1711886", "revid": "92723", "url": "https://it.wikipedia.org/wiki?curid=1711886", "title": "Basilica di San Procopio", "text": "La basilica di San Procopio \u00e8 un edificio religioso situato a T\u0159eb\u00ed\u010d, in Repubblica Ceca. Insieme al quartiere ebraico costituisce un patrimonio dell'umanit\u00e0 dell'UNESCO.\nDescrizione.\nIl quartiere ebraico, il relativo cimitero e la basilica di San Procopio rappresentano un complesso che racconta la convivenza pacifica di cristiani ed ebrei dal medioevo al XX secolo.\n\u00c8 situato su di una collina ad ovest del quartiere ebraico.\nLa basilica venne costruita all'inizio del XIII secolo (1230-53) da Venceslao I di Boemia quale parte di un monastero benedettino del 1101. Nel XVI secolo il monastero venne abbattuto per permettere la costruzione di un castello che \u00e8 tuttora collegato alla basilica. Lo stile utilizzato \u00e8 un misto di architettura gotica e romanica.\nContiene un presbiterio allungato, tre absidi e tre chiostri, e due torri nella parte orientale. I materiali di costruzione sono granito ed arenaria.\nNel 1726 vennero effettuati lavori di ristrutturazione sotto la guida di Franti\u0161ek Ka\u0148ka. Venne ricostruita la torre sud-occidentale, allargate le finestre e ricostruita la facciata occidentale.\nConservazione.\nNel 1990 la citt\u00e0 di Trebic \u00e8 stata inclusa tra le \"citt\u00e0 storiche\" della Repubblica Ceca, e in seguito a questo la sua conservazione \u00e8 gestita dallo Stato centrale."}
{"id": "1711888", "revid": "246027", "url": "https://it.wikipedia.org/wiki?curid=1711888", "title": "Cappasanta", "text": ""}
{"id": "1711895", "revid": "281901", "url": "https://it.wikipedia.org/wiki?curid=1711895", "title": "Callista chione", "text": "Il fasolaro, chiamato anche fasolara (Callista chione) \u00e8 un mollusco bivalve della famiglia dei Veneridae.\nHabitat e distribuzione.\nVive infossato su fondali sabbiosi e fangosi, dalle isole britanniche a tutto il mar Mediterraneo.\nDescrizione.\nCaratterizzata da conchiglia grande e ovale, esternamente lucida e interamente porcellanacea, con margine liscio. Di colore marrone rosato \u00e8 percorsa da striature concentriche di colore marrone-rossastro e raggi pi\u00f9 scuri che partono dall'apice proiettandosi verso il margine. Raggiunge una larghezza di 8\u201310\u00a0cm.\nRiproduzione.\nLa riproduzione avviene nel mese di aprile."}
{"id": "1711898", "revid": "791427", "url": "https://it.wikipedia.org/wiki?curid=1711898", "title": "Ireneo Aleandri", "text": "Discepolo di Raffaele Stern e di Giuseppe Camporese all'Accademia di San Luca di Roma, continu\u00f2 e diffuse i canoni dell'architettura neoclassica con grandiosit\u00e0 e purezza. \nBiografia.\nCompiuti gli studi nella capitale, ritorn\u00f2 nella sua citt\u00e0 natale e intraprese una lunga attivit\u00e0 professionale che si distinse in tre fasi legate alle citt\u00e0 dove il professionista visse e oper\u00f2. Durante la prima fase, dal 1819 al 1833, risiedette a San Severino dove, con il fratello Giuseppe, si occup\u00f2 anche della gestione della loro fabbrica di vetri della famiglia. Le opere di questo periodo le realizz\u00f2 a San Severino e furono le seguenti: la porta di San Lorenzo (1820), il palazzo Margarucci (1822), il teatro dei condomini, oggi Feronia (1823), la chiesa di San Paolo (1828), la chiesa di San Michele (1830) e la torre dell'orologio (1831). Negli stessi anni fu impegnato in due progetti fuori la sua citt\u00e0: lo Sferisterio di Macerata (1823), e Villa Caterina a Porto San Giorgio (1825), ex Villa Bonaparte poi conosciuta come Villa Caterina, su commissione del principe Gerolamo Bonaparte. \nTra il 1833 ed il 1857 l'Aleandri ricopr\u00ec l'incarico di ingegnere capo del Comune di Spoleto e, quindi, della Delegazione apostolica di Spoleto e si occup\u00f2 soprattutto di strade, ferrovie, acquedotti e ponti. Tra quest'ultimi va ricordato il grandioso progetto per il viadotto di Ariccia (1846) ed altre sue realizzazioni come ingegnere: l'acquedotto della Darsena a Spoleto, il progetto della Linea ferroviaria Ancona-Roma per il tratto compreso fra Foligno e Orte e la rete stradale della Delegazione di Spoleto. \nDal punto di vista urbanistico realizz\u00f2 l'ammodernamento viario di Spoleto con il progetto della cosiddetta \"Traversa nazionale interna\" (1834), ancora oggi asse portante della viabilit\u00e0 cittadina. In questo periodo, come architetto, progett\u00f2 il teatro Ventidio Basso di Ascoli Piceno (1839), il Teatro Nuovo (1853) e il mattatoio civico (1936) a Spoleto, disegn\u00f2 le nuove facciate per la chiesa collegiata di Otricoli (1840) e per la chiesa di Santa Maria delle Grazie, oggi santuario di San Pacifico a San Severino Marche. L'Aleandri trascorse l'ultimo periodo della sua vita a Macerata, dove si trasfer\u00ec nel 1857 per assecondare le ultime volont\u00e0 dello zio materno, Nicola Niccolai, che lo aveva nominato erede universale. Assorbito dall'amministrazione del cospicuo patrimonio ereditato, egli dedic\u00f2 sempre meno tempo alla sua attivit\u00e0 professionale. Sono di questo periodo il progetto non realizzato per la porta Romana a Macerata (1858), quello per il cimitero comunale di San Severino (1859), i piani per i teatri di Montelupone (1869), Sant'Elpidio (1870) e Pollenza (1873). La stretta amicizia che lo legava a Nicola Luzi, fece s\u00ec che l'Aleandri frequentasse la villa di Votalarca per il cui giardino, fra le altre cose, progett\u00f2 il curioso \"carcere di Cajostro\" (1858) ed un padiglione \"alla cinese\". Membro per quasi un ventennio della Commissione dell'ornato pubblico di Macerata, si occup\u00f2 di redigere anche il regolamento edilizio della citt\u00e0.\nArchivio.\nL'archivio di Ireneo Aleandri conservato presso la Biblioteca Comunale di Macerata \"Mozzi Borgetti\",copre un arco cronologico dal 1755 al 1907 ed \u00e8 costituito: dalle carte riguardanti l'attivit\u00e0 professionale dell'Aleandri (conteggi, tariffe, listini e analisi dei prezzi e valori, appunti riferiti ai vari cantieri di lavoro, corrispondenza varia); dalla documentazione relativa all\u2019 amministrazione dei beni patrimoniali di Nicola Niccolai e dello stesso Aleandri; da documenti vari (quesiti di architettura, dichiarazioni, lettere e di \"Lezioni di architettura\" di Raffaele Stern)."}
{"id": "1711902", "revid": "88740", "url": "https://it.wikipedia.org/wiki?curid=1711902", "title": "Quartiere ebraico di T\u0159eb\u00ed\u010d", "text": "Il quartiere ebraico di T\u0159eb\u00ed\u010d \u00e8 un ghetto che, insieme alla Basilica di San Procopio, costituisce un patrimonio dell'umanit\u00e0 dell'UNESCO situato a T\u0159eb\u00ed\u010d, in Repubblica Ceca.\nDescrizione.\nIl quartiere ebraico, il relativo cimitero e la Basilica di San Procopio rappresentano un complesso che racconta la convivenza pacifica di cristiani ed ebrei dal medioevo al XX secolo.\nIl quartiere.\nIl quartiere ebraico copre un'area di 4,4 ettari, ed \u00e8 limitato a sud dal fiume Jihlava e a nord da una collina. Oltre la collina si trova il cimitero ebraico che nonostante si trovi fisicamente all'esterno del quartiere, viene considerato dall'UNESCO come facente parte.\nGli edifici sono costruiti in stile vernacolare, e sono solitamente formati da un porticato sovrastato da due piani, con un soffitto in legno. Alcune facciate mostrano elementi rinascimentali o barocchi. Fino al 1875 vincoli politici obbligavano gli ebrei a non acquistare propriet\u00e0 all'esterno del quartiere. La pi\u00f9 antica sinagoga di cui si trovi traccia nelle fonti scritte risale al 1590, mentre la pi\u00f9 antica tuttora in funzione come luogo di culto \u00e8 un edificio barocco del 1639-42, attualmente usato come chiesa dagli Hussiti.\nIl cimitero.\nIl cimitero si trova a nord del quartiere, nascosto dietro la collina, ed \u00e8 raggiungibile tramite una strada di recente costruzione. \u00c8 diviso in due parti, risalenti rispettivamente al XV ed al XIX secolo, e contiene circa 4000 tombe. Nonostante sia il cimitero pi\u00f9 famoso della citt\u00e0 non \u00e8 il pi\u00f9 antico; esiste un precedente cimitero costruito nei pressi del monastero e dalla basilica di San Procopio.\nStoria.\nFin dai primi tempi nacque un fiorente mercato nei pressi del monastero. Non essendo in nessun modo protetto, il quartiere sub\u00ec le stesse venture del resto della citt\u00e0. Ad esempio venne distrutto nel XV secolo durante l'invasione del re ungherese. Il quartiere \u00e8 autogestito con un governatore eletto. Nel 1849 si conquist\u00f2 il diritto ad avere un proprio sindaco, e venne rinominato \"Zamosti\" (oltre il fiume). Nel 1920 il quartiere venne fuso con il resto della citt\u00e0 portando ad una fusione delle etnie. Durante la seconda guerra mondiale tutti gli ebrei vennero deportati, e le case passarono nelle mani di persone di altre fedi."}
{"id": "1711914", "revid": "2052878", "url": "https://it.wikipedia.org/wiki?curid=1711914", "title": "Giovanni Panza", "text": "Biografia.\nNato in una famiglia di poeti e pittori, era nipote di Salvatore Postiglione e Luca Postiglione, figli del pittore Luigi Postiglione, che lo iniziarono alla pittura. Oltre che pittore fu, come lo zio Luca, anche poeta e scrittore. La sua pittura rimase fedele alla tradizione romantico-naturalistica, ricalcando la tradizione figurativa della scuola napoletana dell'Ottocento. Rappresent\u00f2 paesaggi, figure, strade, scene bucoliche, mercati che egli traeva dalla vita quotidiana dei quartieri napoletani."}
{"id": "1711916", "revid": "1185701", "url": "https://it.wikipedia.org/wiki?curid=1711916", "title": "Jean Graczyk", "text": "Carriera.\nPassato professionista nel 1957, si aggiudic\u00f2 due volte la maglia verde della classifica a punti del Tour de France, oltre che numerose tappe al Tour de France stesso e alla Vuelta a Espa\u00f1a. Nel 1960 vinse il Super Prestige Pernod, sorta di Coppa del mondo su strada."}
{"id": "1711921", "revid": "1544245", "url": "https://it.wikipedia.org/wiki?curid=1711921", "title": "John Hughes", "text": ""}
{"id": "1711923", "revid": "125325767", "url": "https://it.wikipedia.org/wiki?curid=1711923", "title": "Velites", "text": "I velites (dal latino \"veles-itis\", derivante da \"velox\", per analogia con \"pedes\" ed \"eques\") o veliti (in italiano), erano soldati armati alla leggera, in capo all'esercito romano (pi\u00f9 precisamente nella legione) nell'epoca repubblicana a partire dal III secolo a.C. Il numero dei veliti era lo stesso per ogni legione e vicino a quello degli \"hastati\" e dei \"principes\", pari a 1.200 ciascuno.\nArmamento.\nIl loro armamento consisteva in una leggera armatura in cuoio (molte volte assente), in un piccolo scudo di legno di forma rotonda (di tre piedi di diametro), una spada ed alcuni giavellotti (di dimensioni ridotte, pari a due cubiti di lunghezza dell'asta di legno ed una spanna, la punta molto sottile ed appuntita), che venivano scagliati ed assomigliavano grossolanamente agli odierni giavellotti delle discipline olimpiche. L'equipaggiamento era poi completato da un elmo semplice, che talvolta era ricoperto da una pelle di lupo, sia con lo scopo di aumentarne la protezione, sia per riconoscerli sul campo di battaglia.\nUtilizzo tattico.\nI veliti erano i primi soldati della legione ad attaccare battaglia, con il lancio continuo di giavellotti, che avendo la punta molto sottile e appuntita, penetrava negli scudi o nelle carni dell'avversario, piegandosi e non permettendo al nemico di riutilizzarli in occasione di un secondo lancio. Il loro scopo era quello di tormentare il nemico, cio\u00e8 il loro lancio continuo costringeva le truppe nemiche ad 'affrettare' lo schieramento oppure portava allo scompaginamento delle file nemiche. Il fatto di avere armature leggere (o assenti) rendeva queste truppe molto veloci e agili, il che permetteva di compiere determinate azioni che non poteva compiere la fanteria pesante e questo rendeva l'intera legione pi\u00f9 versatile. Infatti il punto di forza dei veliti era la velocit\u00e0 e il fatto che non combattevano in formazione, ma erano disposti in ordine sparso; questo permetteva loro di essere le truppe pi\u00f9 efficaci a disposizione dei Romani contro i nemici 'inusuali' come carri da guerra ed elefanti. Tuttavia i veliti erano quasi completamente inefficaci nello scontro corpo a corpo e soprattutto contro la fanteria pesante.\nI veliti non formavano una propria linea, ma ogni manipolo aveva normalmente 40 \"velites\" sotto il comando dei centurioni delle altre tre classi dei \"principes\", \"astati\" e \"triari\". Al tempo della seconda guerra punica erano in numero di 1.200 per legione (reclutati tra i pi\u00f9 poveri ed i pi\u00f9 giovani), e facevano parte delle tre schiere principali (\"Hastati\", \"Principes\" e \"Triarii\"), in numero di 400 per ciascuna schiera.\nPoco prima che cominciasse l'attacco vero e proprio, lanciavano sul nemico numerosi giavellotti per poi rifugiarsi dietro gli astati e i principi. Le fonti ricordano che portavano pelli di lupo sopra i loro elmi, cos\u00ec che i loro centurioni potevano riconoscerli quando dovevano ordinare la loro ritirata dietro le linee.\nLa loro efficacia era pi\u00f9 psicologica, che effettiva. Infatti i veliti non erano in grado di infiggere gravi perdite al nemico (bisogner\u00e0 aspettare la battaglia di Cr\u00e9cy nel 1346 per vedere un'azione decisiva delle truppe leggere), ma la pioggia di dardi aveva effetti disastrosi sul morale dei nemici. Non erano tenuti in gran considerazione dai Romani, ma la loro azione iniziale era fondamentale, perch\u00e9 dava il tempo al resto dell'esercito di mettersi in formazione. I veliti vennero aboliti da Gaio Mario.\nAll'interno dell'accampamento da marcia, essi completavano il servizio di guardia, presidiando l'esterno dell'accampamento e disponendosi ogni giorno lungo l'intero \"vallum\". Fornivano poi la guardia di dieci uomini davanti a ciascuna entrata del campo.\nClasse sociale ed et\u00e0.\nAll'epoca i soldati si pagavano generalmente da soli il proprio equipaggiamento militare, ragion per cui i veliti provenivano dalle classi pi\u00f9 povere. Erano inoltre tra i pi\u00f9 giovani.\nStoria.\nDopo l'esercito liviano della guerra latina (III secolo a.C.).\nI veliti dell'esercito della Repubblica romana nel II secolo a.C. probabilmente comprendevano le \"leves\" e gli \"accensi\", cio\u00e8 i poveri della originaria quinta classe. Nelle \"Storie\" Polibio afferma che i veliti erano di solito i soldati pi\u00f9 giovani ed i pi\u00f9 poveri delle classi militari romane fino al tempo di Mario, quando la propriet\u00e0 non ebbe pi\u00f9 importanza per il servizio militare.\nDopo la riforma di Caio Mario (fine II secolo a.C.).\nDa questo momento, infatti, tutti i cittadini atti e in buona salute potevano servire nelle legioni e i pi\u00f9 poveri venivano forniti del necessario equipaggiamento. La ricchezza del soldato e la sua posizione presso la truppa divennero cos\u00ec sempre pi\u00f9 irrilevanti, come l'equipaggiamento e l'addestramento sempre pi\u00f9 standardizzati. Da questo momento e fino alla nascita dell'Impero, con Augusto, in poi, l'esercito romano utilizz\u00f2 sempre pi\u00f9 irregolari stranieri come schermitori. I veliti furono lentamente riorganizzati come legionari armati in modo pesante dal tempo in cui Mario e altri generali romani riformarono l'esercito tra la fine del II e gli inizi del I secolo a.C. Il loro ruolo fu molto probabilmente preso dalle truppe ausiliarie irregolari.\nIn epoca moderna.\nIn epoca moderna Napoleone riorganizz\u00f2 la guardia Reale Italiana su vari reggimenti, il reggimento leggero era chiamato velites."}
{"id": "1711924", "revid": "118129533", "url": "https://it.wikipedia.org/wiki?curid=1711924", "title": "Verniciatura per cataforesi", "text": "La verniciatura per cataforesi \u00e8 un trattamento di verniciatura in grado di conferire a elementi in ferro, acciaio e altre leghe (conduttori di corrente) una notevole resistenza alla corrosione; \u00e8 caratterizzata dal deposito uniforme di una resina epossidica o acrilica sulla superficie dell'elemento, assicurando per lungo tempo un'elevata protezione nei confronti degli agenti chimici e di altri tipi di attacchi, permettendo inoltre una migliore adesione delle vernici di finitura. La resina acrilica si differenzia dalla epossidica perch\u00e9 pu\u00f2 rimanere a contatto diretto con gli agenti atmosferici mantenendo le caratteristiche tecniche. Con questo trattamento si assicura una maggiore protezione dalla ruggine.\nQuesta tecnologia \u00e8 molto diffusa nel settore dell'industria automobilistica ed \u00e8 stata introdotta in Italia per la prima volta nel 1962 dall'imprenditore Padovano Romeo Zoccarato.\nIl procedimento di verniciatura per anaforesi \u00e8 concettualmente analogo, con la differenza che le polarit\u00e0 sono per\u00f2 invertite; questa tecnologia \u00e8 oggi in disuso e superata dalla cataforesi.\nProcedimento pratico.\nIl procedimento consiste nell'immersione dei pezzi, collegati al polo negativo di un generatore elettrico, in una vasca ove sono immersi anche alcuni elettrodi collegati al polo positivo.\nIl campo elettrico ed i fenomeni elettrochimici che si sviluppano determinano la deposizione sul pezzo e la solidificazione della vernice, che viene poi polimerizzata in forno. \nIl prodotto \u00e8 composto da resina, pigmenti, cariche e solventi, il tutto \u00e8 sciolto in acqua.\nLe resine sono di composizione tale da essere solubili in acqua in ambiente debolmente acido, dove formano una sospensione di particelle microscopiche (micelle) abbastanza stabile.\nI solventi sono di due tipi: solventi polari, solubili in acqua, e solventi non solubili, che si inglobano nella micelle di resina influendo sullo spessore del film applicato.\nPigmenti e cariche, generalmente inorganici, determinano il colore, l'aspetto e la resistenza alla corrosione del prodotto. Durante la preparazione della vernice vengono inglobati nelle micelle di resina.\nAll'uscita della vasca il pezzo viene lavato dapprima con la parte liquida del bagno (ultrafiltrato), estratta con un'apposita apparecchiatura (simile a quelle per osmosi inversa), che ricade poi nella vasca per minimizzare le perdite di vernice, successivamente si lava con acqua demineralizzata.\nPoich\u00e9 il film \u00e8 gi\u00e0 solido si possono effettuare lavaggi molto efficaci, eliminando colature e depositi che altererebbero l'aspetto del pezzo.\nL'essiccazione avviene ad alta temperatura, da 130 \u00b0C a 180 \u00b0C a seconda del tipo di vernice.\nVantaggi e svantaggi.\nI vantaggi del processo di elettrodeposizione sono:\nPer contro si hanno i seguenti svantaggi:"}
{"id": "1711932", "revid": "1305772", "url": "https://it.wikipedia.org/wiki?curid=1711932", "title": "World Heroes 2 Jet", "text": "World Heroes 2 Jet \u00e8 un videogioco picchiaduro prodotto nel 1994 dalla societ\u00e0 giapponese Alpha Denshi per il sistema Neo Geo.\nAltri non \u00e8 che una vera e propria estensione di \"World Heroes 2\", con nessuna novit\u00e0 a livello di grafica e gameplay ma con l'aggiunta di due nuovi personaggi utilizzabili, un nuovo boss di fine gioco con relativi scenari e, soprattutto, la presenza di due modalit\u00e0 di gioco con differenti difficolt\u00e0, numero di avversari da affrontare e finali di gioco.\nModalit\u00e0 di gioco.\nTrattasi di una modalit\u00e0 di esercitazione.\nIl livello di difficolt\u00e0 \u00e8 relativamente facile e si affrontano solamente quattro avversari, tra i quali non c'\u00e8 \"Zeus\".\nUna particolarit\u00e0 del gioco \u00e8 che il finale \u00e8 il medesimo per tutti i lottatori, ma ci sono quattro differenti finali a seconda di determinate condizioni; la modalit\u00e0 \"The Forging of Warriors\" ha un solo finale.\nLa modalit\u00e0 \"Torneo\" \u00e8 ovviamente quella pi\u00f9 sensata per il gioco.\nSi affrontano sette tra i personaggi selezionabili e successivamente il boss \"Zeus\".\nSono presenti tre differenti finali, uno se nell'ultimo round si avanza il 25% o meno di energia, uno se si avanza tra il 25% e il 99% di energia ed il vero finale completo di crediti se si sconfigge \"Zeus\" con un \"perfect\".\nPersonaggi.\nGi\u00e0 presenti in \"World Heroes 2\".\nNinja dell'epoca Sengoku giapponese, per tecnica di combattimento e mosse speciali sembrerebbe ispirato da Ryu e Ken di Street Fighter.\nStorico rivale di Hattori Hanz\u014d, Fuuma \u00e8 anch'esso un Ninja dell'epoca Sengoku giapponese con il medesimo set di mosse.\nSudcoreano esperto di Jeet Kune Do e attore allo stesso tempo, \u00e8 un lottatore forte ed agile ma privo di una mossa speciale che permetta di colpire a distanza.\nPotente guardia del condottiero mongolo Gengis Khan, Carn viene affrontato in una steppa con dei nomadi mongoli presenti ad assistere al combattimento.\nBrocken \u00e8 un cyborg in grado di allungare i propri arti meccanici e di lanciare missili; ci\u00f2 lo rende anacronistico per la Germania nazista, e le somiglianze pi\u00f9 intuibili sono quelle con \"Broken Jr\" dell'anime Kinnikuman e con \"Stroheim\" di Le bizzarre avventure di JoJo.\nCavaliere femmina del Medioevo, Janne \u00e8 armata di spada ed \u00e8 dotata di una buona agilit\u00e0.\nAlchimista russo del XIII secolo, Rasputin \u00e8 in grado di emanare energia da mani e piedi riuscendo a colpire a distanza; inoltre ha una notevole sospensione nell'aria.\nWrestler statunitense, nelle mosse sembra ispirato a Zangief di Street Fighter II. \npirata di nazionalit\u00e0 non definita, lo si affronta sul fondale dell'Oceano Atlantico Settentrionale.\n\u00c8 molto abile con i calci.\nVichingo norvegese, le sue mosse speciali invocano i nomi di divinit\u00e0 pagane della mitologia norrena.\nGiocatore di Football Americano dall'aspetto demoniaco.\nHa ovviamente mosse speciali legate allo sport che pratica, come il lanciare una palla da Football Americano fantasma, oppure il caricare gli avversari come nei placcaggi.\nStregone Papua mascherato.\nHa mosse speciali legate all'utilizzo della stregoneria.\nGiovanissima lottatrice di J\u016bd\u014d, ovviamente fa leva soprattutto sulla sua abilit\u00e0 nelle prese, avendone una quantit\u00e0 inferiore solamente a \"Muscle Power\".\nCampione di Muay Thai, Shura appare esteticamente simile ai precedenti lottatori di Muay Thai che si sono visti nei vari picchiaduro, come Sagat di \"Street Fighter\", Hwa Jai o Joe Higashi di \"Fatal Fury\".\nNuovi.\nFortissimo guerriero del periodo dei Tre Regni armato di lancia.\n\u00c8 acerrimo rivale di \"J.Carn\".\nPersonaggio che dal noto killer \"Jack lo squartatore\" prende il nome e la nazionalit\u00e0; per l'aspetto e la tecnica di combattimento \u00e8 chiaramente ispirato alla cultura punk britannica e a personaggi come \"Lee\" di \"Art of Fighting\"; esteticamente potrebbe richiamare anche il noto \"Freddy Krueger\" della serie di film \"Nightmare\".\nLottatore non selezionabile, \u00e8 il boss finale del gioco.\nEsteticamente \u00e8 apparentemente ispirato da \"Raoul\" di \"Ken il guerriero\"; il nome invece \u00e8 ripreso dall'omonima divinit\u00e0 greco-romano-etrusca, ulteriore riferimento a profeti e d\u00e8i delle culture del passato che nel gioco vengono associati a forze extraterrestri.\n\"Zeus\" \u00e8 riconosciuto come uno tra i boss pi\u00f9 difficili da sconfiggere dei vari picchiaduro ad incontri."}
{"id": "1711934", "revid": "599013", "url": "https://it.wikipedia.org/wiki?curid=1711934", "title": "Pavel Pogrebnjak", "text": "Caratteristiche tecniche.\nDi ruolo attaccante, grazie alla sua stazza \u00e8 un buon colpitore di testa.\nCarriera.\nClub.\nEsordi.\nComincia a giocare a calcio all'et\u00e0 di soli sei anni nella scuola calcio dello . Nel 2001 debutta con la casacca delle riserve dello Spartak e un anno dopo viene selezionato per entrare in prima squadra. Tra il 2001 e il 2003 segna 8 gol in 23 partite.\nNel 2003 gioca 40 partite segnando 15 gol nel Baltika Kaliningrad. Nella stagione seguente ritorna allo Spartak Mosca, con cui gioca 16 partite e realizza due marcature. Durante la stessa stagione segna anche 6 reti in 12 presenze con il Khimki. Nel 2005 milita nelle file dello Shinnik Yaroslavl, con cui segna 4 gol in 23 apparizioni. Nel 2006 con la maglia del Tom Tomsk la sua carriera conosce la svolta: con 13 gol in 26 presenze diventa l'idolo della tifoseria locale e ottiene un posto nella Nazionale russa.\nZenit.\nA fine stagione \u00e8 messo sotto contratto dallo . Nel 2007 vince il suo primo titolo di squadra, il campionato russo. Nel 2008 la sua compagine si aggiudica anche la Supercoppa di Russia, competizione in cui Pogrebnyak segna anche il gol della vittoria.\nCapocannoniere della Coppa UEFA 2007-2008 con 10 gol ex aequo con Luca Toni, \u00e8 tra i protagonisti dell'ottima stagione europea dello Zenit, culminata con la finale disputatasi al City of Manchester Stadium e vinta dai russi per 2-0 sul Rangers, alla quale Pogrebnjak non ha preso parte per la squalifica rimediata nella semifinale di ritorno, vinta per 4-0 contro il (in cui aveva segnato 2 reti, di cui una su punizione).\nNel 2008 segna nella Supercoppa Europea uno dei due gol che consentono allo Zenit di vincere il trofeo contro il Manchester United allo Stadio Louis II di Montecarlo.\nStoccarda.\nIl 2 agosto 2009 si trasferisce allo .\nFulham.\nIl 31 gennaio 2012 passa al . L'11 febbraio 2012, al suo esordio con la maglia del Fulham, realizza il momentaneo 1-0 al 16' contro lo Stoke City. Due settimane dopo, decide il derby londinese contro il Queens Park Rangers al Loftus Road. Il 4 marzo 2012 realizza la sua prima tripletta con la maglia del Fulham contro il Wolverhampton Wanderers.\nReading.\nIl 30 giugno 2012, scaduto il suo contratto con lo , viene ingaggiato dal Reading.\nSegna il suo primo gol con la nuova maglia il 22 agosto contro il Chelsea nell'incontro finito poi 4-2 per i Blues.\nDinamo Mosca.\n\u00c8 tornato in patria alla Dinamo Mosca nell'estate del 2015: in tre stagioni, per\u00f2, ha totalizzato meno di trenta presenze in campionato, con la retrocessione della squadra in seconda serie al termine della prima stagione e la conseguente immediata promozione.\nTosno.\nPassato al Tosno nel gennaio del 2018, vinse la sua prima Coppa di Russia.\nUral.\nCon il fallimento del Tosno nell'estate del 2018 \u00e8 passato all'Ural.\nNazionale.\nPogrebnjak debutta in nazionale russa il 16 agosto 2006 in un'amichevole contro la Lettonia rimpiazzando a inizio ripresa Aleksandr Ker\u017eakov, e segnando anche il suo primo gol con la casacca della nazionale.\nConvocato dal CT della Guus Hiddink per l'Europeo 2008, \u00e8 stato costretto a saltare il torneo per via di un infortunio subito durante un'amichevole contro la Serbia. \u00c8 stato sostituito da Oleg Ivanov.\nControversie.\nNel marzo del 2019 \u00e8 stato squalificato fino al termine della stagione sportiva e ha ricevuto una multa di 250.000 rubli a seguito di un suo intervento ai microfoni riguardo alle etnie dei giocatori della nazionale russa.\nStatistiche.\nPresenze e reti nei club.\n\"Statistiche aggiornate al 29 giugno 2018.\""}
{"id": "1711942", "revid": "643662", "url": "https://it.wikipedia.org/wiki?curid=1711942", "title": "Pavel Pogrebnyak", "text": ""}
{"id": "1711943", "revid": "466539", "url": "https://it.wikipedia.org/wiki?curid=1711943", "title": "Le conseguenze economiche della pace", "text": "Le conseguenze economiche della pace (\"The Economic Consequences of the Peace\") \u00e8 un libro scritto da John Maynard Keynes nel 1919. Keynes aveva partecipato alla conferenza per la pace di Versailles nel 1919 come delegato del Cancelliere dello Scacchiere britannico e si era dimesso da quell'incarico, con intento polemico, poich\u00e9 riteneva opportune condizioni di pace molto pi\u00f9 generose di quella che effettivamente furono raggiunte a Versailles. \nLetto in tutto il mondo, il libro criticava l'esito punitivo di quella pace paragonandola a una pace cartaginese, foriera di nuovi conflitti (tale giudizio era simile a quello del generale Ferdinand Foch, celebre per la frase \u00abNon \u00e8 pace. \u00c8 un armistizio di vent'anni\u00bb). Ha contribuito a consolidare, nell'opinione pubblica statunitense, sentimenti contrari ai trattati multilaterali e alla partecipazione alla Societ\u00e0 delle Nazioni. La percezione, nel Regno Unito, del trattamento disuguale riservato ai Tedeschi, \u00e8 stato un fattore cruciale per il sostegno pubblico alla riappacificazione. Il successo del libro ha consolidato la reputazione di Keynes come economista. Il piano Marshall dopo la seconda guerra mondiale consistette in un sistema simile a quello proposto da Keynes in questo libro.\nScrittura del libro.\nKeynes abbandon\u00f2 l'Universit\u00e0 di Cambridge per lavorare al Tesoro nel 1915. Lavor\u00f2 ogni giorno per dare sostegno agli sforzi di guerra durante il primo conflitto mondiale. Ci\u00f2 diede fastidio ai membri pacifisti del Gruppo Bloomsbury del quale Keynes faceva parte. Lytton Strachey gli invi\u00f2 una lettera nel 1916 interrogandolo sul perch\u00e9 lavorasse ancora al Tesoro.\nKeynes si guadagn\u00f2 quasi subito una reputazione come uno degli uomini pi\u00f9 capaci e abili del Tesoro e per questo fu mandato alla conferenza di Versailles come consigliere del Governo inglese. Sosteneva che fossero ingiustificate le entit\u00e0 delle riparazioni dei danni di guerra da parte della Germania e che, volendo accettare quest'idea, le riparazioni non avrebbero dovuto superare la cifra di 2.000.000.000 di sterline. Riteneva che avrebbe dovuto esserci un annullamento dei debiti di guerra, cosa che avrebbe agevolato \"in primis\" la stessa Gran Bretagna. Infine, Keynes voleva che gli Stati Uniti lanciassero un programma di credito per aiutare l'economia europea, affinch\u00e9 si riprendesse al pi\u00f9 presto possibile.\nLa sua idea della conferenza di pace era che questa avrebbe dovuto porre le basi per un rilancio dell'economia; la conferenza, invece, si occup\u00f2 di confini e di sicurezza nazionale. Le riparazioni dei danni costituirono il nodo centrale della conferenza, cosa che Keynes ritenne sbagliata, ma Woodrow Wilson rifiut\u00f2 sia l'idea di cancellazione dei debiti di guerra, sia l'ipotesi di un programma di credito per l'Europa. Solo pochi partecipanti alla conferenza di pace si ritrovarono a sostenere le idee di Keynes.\nKeynes, amareggiato per le riparazioni imposte alla Germania, abbandon\u00f2 i lavori dell'assemblea il 26 maggio 1919; si ritir\u00f2 a Cambridge e nei due mesi estivi si dedic\u00f2 alla scrittura del libro.\nSuccesso.\nIl libro \u00e8 stato pubblicato alla fine del 1919 ed \u00e8 stato molto venduto su entrambe le sponde dell'Atlantico; fu ripubblicato nel Stati Uniti nel 1920. La critica mordace a Thomas Woodrow Wilson, David Lloyd George, e Georges Clemenceau, ha contribuito alla popolarit\u00e0 di Keynes e della sua opera. sono state vendute 140.000 copie del saggio tradotte in 11 lingue. Ha riaffermato la sua reputazione anche nel Gruppo Bloomsbury, messa in discussione durante la guerra. Dopo l'esperienza allo Scacchiere, Keynes ritorn\u00f2 al suo lavoro di economista e di professore all'Universit\u00e0 di Cambridge."}
{"id": "1711944", "revid": "7", "url": "https://it.wikipedia.org/wiki?curid=1711944", "title": "Lady and the Tramp", "text": ""}
{"id": "1711952", "revid": "119064147", "url": "https://it.wikipedia.org/wiki?curid=1711952", "title": "Parco eolico dei Poggi Alti", "text": "Il parco eolico dei Poggi Alti \u00e8 un impianto di produzione di energia da fonte eolica situato sull'omonima area collinare del territorio comunale di Scansano (GR), nei pressi dell'abitato di Murci.\nStoria.\nL'impianto, progettato nel 2005 e realizzato nel 2006 dalla spagnola Gamesa, \u00e8 stato il primo impianto di energia eolica realizzato in provincia di Grosseto.\nOriginariamente previsto con 17 aerogeneratori, il progetto \u00e8 stato ridimensionato alle attuali 10, a seguito di alcuni dubbi sollevati relativamente all'impatto paesaggistico nel cuore dell'area di produzione del Morellino di Scansano, data l'ubicazione dell'impianto sul crinale collinare che, da nord-est, domina la zona in cui \u00e8 situato lo storico castello di Montep\u00f2.\nL'inaugurazione \u00e8 avvenuta nel gennaio 2007.\nCaratteristiche.\nIl parco eolico dei Poggi Alti \u00e8 costituito da 10 aerogeneratori, ubicati sull'omonimo crinale collinare ad un'altitudine variabile tra i 600 e i 650 metri s.l.m.; sulle torri alte 67 metri sono installati rotori tripala aventi un diametro di 90 metri, ciascuna di esse \u00e8 equipaggiata con un generatore G90 da 2 megawatt. La capacit\u00e0 totale installata dei 10 aerogeneratori \u00e8 di 20 megawatt.\nLa produzione di energia eolica ha l'obiettivo di rendere autonomi, dal punto di vista energetico, i comuni di Scansano e quelli limitrofi situati nell'area delle colline dell'Albegna e del Fiora."}
{"id": "1711954", "revid": "162719", "url": "https://it.wikipedia.org/wiki?curid=1711954", "title": "Classe Camicia Nera (cacciatorpediniere)", "text": ""}
{"id": "1711955", "revid": "125853841", "url": "https://it.wikipedia.org/wiki?curid=1711955", "title": "Tombik &amp; B.B. Show", "text": "Tombik &amp; B.B. Show (\"Tombik &amp; B.B.\") \u00e8 un cartone animato turco, prodotto dalla Artnet di Ali Murat Erkorkmaz. In Italia fu trasmesso per la prima volta durante gli anni novanta su Rai 2 all'interno del contenitore \"Go-Cart mattina\". In seguito, il cartone \u00e8 stato trasmesso da Telepace e da altre tv locali italiane. La sua sigla fu composta da David Musial, ed era cantata nella versione originale da MJ Medina (MJ sono le iniziali di Manny e Joy Medina, che rispettivamente sono sorella e fratello) e Samantha Quartin, con un coro di bambini e nella versione italiana da Laura Latini e Ilaria Latini. Il cartone animato ha uno spin-off pronto per essere trasmesso in Italia dal titolo \"Il nuovo Tombik &amp; B.B. Show\".\nStruttura del cartone.\nA differenza di altri cartoni, esso non racconta le avventure di un determinato personaggio o di un gruppo di personaggi, come di solito succede, bens\u00ec \u00e8 un programma animato di giochi a quiz e rompicapi per bambini. I \"conduttori\" del programma sono due api, di nome appunto Tombik (il maschio) e B.B. (la femmina), che propongono 8 giochi di diverso tipo e il cui ordine varia da puntata a puntata. Essi sono:\nI giochi sono creati da un burbero brontosauro di nome Enigmosauro (detto anche \"Puzzle-a-Saurus\"), che \u00e8 spesso raffigurato davanti al suo computer mentre crea i suoi enigmi. Le soluzioni sono date alla fine della prima stagione e durante la seconda stagione del programma.\nTuttavia il programma \u00e8 anche molto incentrato sull'educazione: in ogni puntata interviene per due volte il Dr. McCool, che d\u00e0 lezioni di carattere scientifico e tecnologico, ed \u00e8 criticato da Enigmosauro. Durante la puntata circolano anche degli slogan narrati dalla voce narrante di Antonella Giannini, che insegnano ad esempio l'amore (rappresentato da un cuore che si frammenta in tanti cuori), l'ordine (rappresentato da un pinguino che si ritrova con il vestito stropicciato), o altro. Nella seconda stagione gli slogan e gli interventi per due volte consecutive del Dr. McCool saranno assenti dal programma.\nIn ogni puntata, si alterna coi giochi un'avventura dei robot spaziali Duke e Chataput che appaiono solo nella prima stagione, e l'angolo delle barzellette dell'orso in uniforme da marinaio Tongo e del pappagallo Firky, che mette spesso i bastoni tra le ruote al primo sia nella prima, che nella seconda stagione.\nPrima delle soluzioni, viene cantata una canzone eseguita dal gruppo preferito delle due api, i Buggies.\nDoppiatori.\nI doppiatori dell'edizione italiana sono:"}
{"id": "1711956", "revid": "599013", "url": "https://it.wikipedia.org/wiki?curid=1711956", "title": "Italo De Zan", "text": "Professionista tra il 1946 e il 1952, vinse una tappa al Giro d'Italia 1948 e una Milano-Torino. \u00c8 morto il 9 marzo 2020, dopo aver contratto la COVID-19."}
{"id": "1711959", "revid": "123201520", "url": "https://it.wikipedia.org/wiki?curid=1711959", "title": "Vicereame della Nuova Granada", "text": "Il vicereame della Nuova Granada (in spagnolo \"Virreinato de la Nueva Granada\") fu una giurisdizione coloniale stabilita nel 1717 e dissolta nel 1819 nella zona settentrionale-occidentale del Sudamerica, che si estendeva attraverso i territori odierni di Panama, Colombia, Ecuador, e Venezuela. Prima dei movimenti indipendentisti del 1800, il vicereame era esistito come entit\u00e0 politica e amministrativa che si occupava di controllare le autorit\u00e0 locali in Ecuador, Guyana, Panama, Trinidad e Tobago, Venezuela, una piccola parte del Brasile e del Per\u00f9.\nStoria coloniale.\nDopo la creazione di una \"Audiencia\" a Santa F\u00e9 de Bogot\u00e1 e del Nuovo Regno di Granada nel sedicesimo secolo, il cui governatore dipendeva maggiormente dal vicer\u00e9 del Per\u00f9 presso Lima, la lentezza delle comunicazioni tra le due capitali port\u00f2 alla creazione di un vicereame indipendente nel 1717; le provincie dell'Ecuador, Venezuela e Panama, fino a quel periodo sottostanti ad altre giurisdizioni, vennero riunite politicamente sotto la giurisdizione di Bogot\u00e1.\nLa geografia caratteristica del sudamerica settentrionale rese difficile le comunicazioni e i viaggi attraverso il vicereame. In risposta alle necessit\u00e0 di governare le regioni si vennero a creare la Capitaneria Generale del Venezuela e una Audiencia a Quito, subordinate al vicer\u00e9.\nRibellione di Guajira.\nI Wayuu non erano stati ancora conquistati e sottomessi dagli spagnoli, con i quali erano pi\u00f9 o meno in permanente stato di guerra. Vi furono diverse ribellioni nel 1701 (dove distrussero una missione di frati cappuccini), 1727 (pi\u00f9 di 2000 indios attaccarono gli spagnoli), 1741, 1757, 1761 e 1768. Nel 1718 il governatore Soto de Herrera li chiam\u00f2 \"barbari, ladri di cavalli, degni di morire, senza Dio, senza legge e senza un Re\". Tra tutti gli indios del territorio colombiano furono gli unici ad apprendere l'uso delle armi da fuoco e del cavallo.\nNel 1769 gli spagnoli catturarono 22 Wayuu per metterli al lavoro presso le fortificazioni di Cartagena. Il 2 maggio dello stesso anno a El Rinc\u00f3n, vicino al Rio de la Hacha, gli indios misero a fuoco il villaggio bruciando la chiesa e due spagnoli che si erano rifugiati al suo interno; e catturarono il sacerdote. Gli spagnoli mandarono in breve tempo degli uomini per catturare i ribelli. Alla testa della spedizione vi era Jos\u00e9 Antonio de Sierra, un mestizo che aveva gi\u00e0 partecipato alla cattura di quei 22 indios precedentemente. I Wayuu lo riconobbero e lo costrinsero a rifugiarsi nella casa del curato, messa da loro a fuoco e fiamme dove lo stesso Sierra e otto dei suoi uomini persero la vita.\nLe voci del successo della rivolta si diffusero in altre aree popolate dagli indios del gruppo Guajiro e altri uomini si unirono alla ribellione. Secondo Mess\u00eda in un certo periodo vi furono 20.000 indios in rivolta, e molti di loro erano provvisti di armi da fuoco procurate da contrabbandieri inglesi e olandesi, talvolta spagnoli. I ribelli riuscirono a bruciare molti dei villaggi della regione e a riconquistare molti dei loro territori originari. Secondo le autorit\u00e0 pi\u00f9 di 100 spagnoli vennero uccisi e molti altri furono presi prigionieri. Gli spagnoli che riuscirono a rifugiarsi presso il R\u00edo de la Hacha mandarono messaggi urgenti a Maracaibo, Valle de Upar, Santa Marta e Cartagena.\nI parenti di Sierra, che erano tra gli indios che si ribellarono, causarono una sommossa interna al movimento che, combinata con l'arrivo delle truppe in aiuto degli spagnoli, decret\u00f2 la fine delle scorrerie.\nGeografia antropica.\nSuddivisioni amministrative.\nLa sede vicereale fu posta nella citt\u00e0 di (Santa F\u00e8 de) Bogot\u00e0. Il vicer\u00e9 aveva il governo anche sulla Capitan\u00eca Generale di Caracas e Venezuela (1731) che aveva tuttavia una notevole autonomia amministrativa rispetto alle altre province del viceregno.\nLe province da nord a sud erano:\nA queste si aggiungono alcuni Corregimientos specie nei territori interni:\nCessazione.\nI territori del vicereame guadagnarono \"de facto\" l'indipendenza dalla Spagna tra il 1819 e il 1822 dopo una serie di conflitti militari e politici, creando una federazione conosciuta con il nome \"Grande Colombia\".\nQuando l'Ecuador e il Venezuela diventarono stati separati durante la dissoluzione della Grande Colombia, si form\u00f2 la \"Repubblica della Nuova Granada\" con centro a Bogot\u00e1 che rimase unita dal 1831 al 1858, e il termine \"Nuova Granada\" rimase in uso tra le caste ecclesiastiche e in circoli conservativi.\nAlcune persone in Venezuela chiamano gli abitanti della Colombia con il termine \"neogranadinos\" (\"nuovi granadesi\")."}
{"id": "1711960", "revid": "22414", "url": "https://it.wikipedia.org/wiki?curid=1711960", "title": "Principe (militare)", "text": ""}
{"id": "1711961", "revid": "838137", "url": "https://it.wikipedia.org/wiki?curid=1711961", "title": "Ciaccheri", "text": ""}
{"id": "1711962", "revid": "21880", "url": "https://it.wikipedia.org/wiki?curid=1711962", "title": "Zona intertidale", "text": ""}
{"id": "1711963", "revid": "339392", "url": "https://it.wikipedia.org/wiki?curid=1711963", "title": "Delfino Smg.", "text": ""}
{"id": "1711966", "revid": "124809346", "url": "https://it.wikipedia.org/wiki?curid=1711966", "title": "John Hughes (regista)", "text": "Biografia.\nNato nel Michigan, si diplom\u00f2 nel 1968 alla Glenbrook North High School. Inizi\u00f2 la sua carriera come redattore di testi pubblicitari a Chicago. Debutt\u00f2 come sceneggiatore nel 1982 con la commedia \"Riunione di classe\" e in seguito cur\u00f2 le sceneggiature di diversi film National Lampoon. Nel 1984 debutt\u00f2 alla regia con la commedia adolescenziale \"Sixteen Candles - Un compleanno da ricordare\", seguito da altre generazionali come \"Breakfast Club\" (1985) e \"La donna esplosiva\" (1985).\nIn seguito scrisse per film destinati a diventare dei classici della commedia anni ottanta statunitense, come \"Bella in rosa\" (1986) e \"Un meraviglioso batticuore\" (1987). Specializzatosi in commedie, diresse John Candy in \"Un biglietto in due\" (1987) e \"Io e zio Buck\" (1989), mentre nel 1990 fu autore della sceneggiatura di \"Mamma, ho perso l'aereo\". Dopo questo successo, diresse il suo ultimo film, \"La tenera canaglia\" (1991), per poi ritirarsi a vita privata e lavorare esclusivamente come sceneggiatore.\nNel 1995, insieme al dirigente e produttore Ricardo Mestres, fond\u00f2 la casa di produzione Great Oaks. Lo studio, situato a Los Angeles, in California, ha le sue origini nelle due precedenti compagnie dei fondatori: la Hughes Entertainment e la Ricardo Mestres Productions. Secondo i piani originari, la Great Oaks avrebbe dovuto produrre nel primo periodo dodici pellicole, attraverso tre studi cinematografici, oltre che una miniserie televisiva da 13 episodi per la NBC.\nTuttavia, gli sforzi della Great Oaks produssero soltanto due dei progetti previsti, ovvero \"La carica dei 101 - Questa volta la magia \u00e8 vera\" (1996) e \"Flubber - Un professore tra le nuvole\" (1997), entrambi sotto la supervisione dello stesso Hughes, per poi chiudere i battenti nel 1998, dopo soli tre anni di attivit\u00e0. Negli anni seguenti scrisse i film \"Beethoven\" (1992), \"Dennis la minaccia\" (1993), \"La carica dei 101 - Questa volta la magia \u00e8 vera\" (1996), \"Flubber - Un professore tra le nuvole\" (1997), \"Un amore a 5 stelle\" (2002) e molti altri.\nDopo una lunga pausa, iniziata nel 2003, nel 2008 torn\u00f2 a scrivere collaborando alla sceneggiatura di \"Drillbit Taylor - Bodyguard in saldo\", rimasta la sua ultima. A volte scriveva le sceneggiature sotto lo pseudonimo Edmond Dant\u00e8s, come il protagonista de \"Il conte di Montecristo\" di Alexandre Dumas.\nIl regista, che ebbe due figli, James Hughes, sceneggiatore, e John Hughes III, musicista, entrambi avuti dalla moglie Nancy Ludwig Hughes (sposata nel 1970), mor\u00ec all'et\u00e0 di 59 anni il 6 agosto 2009 per un attacco cardiaco che lo colp\u00ec mentre si trovava a New York in visita a parenti e amici.\nOmaggi.\nA lui sono state dedicate numerose puntate di serie e programmi televisivi, tra cui l'episodio pilota della serie statunitense \"Community\", la puntata 2X07 di \"The Grand Tour,\" la puntata 4X13 della serie TV \"Cougar Town\" e la puntata 7X15 della serie \"One Tree Hill\", la puntata 2x14 della serie TV \"The Goldbergs, ne il film \"."}
{"id": "1711967", "revid": "188116", "url": "https://it.wikipedia.org/wiki?curid=1711967", "title": "Giuseppe Santaniello", "text": "Biografia.\n\u00c8 stato:\nHa fatto parte di:\nPubblicazioni.\n\u00c8 autore di: "}
{"id": "1711969", "revid": "1305772", "url": "https://it.wikipedia.org/wiki?curid=1711969", "title": "Cignoli", "text": ""}
{"id": "1711970", "revid": "287204", "url": "https://it.wikipedia.org/wiki?curid=1711970", "title": "Ride This Train", "text": "Ride This Train \u00e8 l'ottavo album del cantante country Johnny Cash, ed \u00e8 il suo quarto album pubblicato dalla Columbia Records. Fu originariamente pubblicato nel settembre 1960 ed \u00e8 stato ripubblicato il 19 marzo 2002 con quattro bonus track, brani apparsi su singoli dello stesso album eccetto \"The Fable of Willie Brown\", un inedito, e \"The Ballad of the Harp Weaver\", estratto dall'album \"The Christmas Spirit\" del 1963. \u00c8 considerato uno dei primi concept-album della storia della musica popolare.\nIl disco.\n\"Ride This Train\" \u00e8 un album che narra di un viaggio immaginario, a bordo di un treno, attraverso vari luoghi e citt\u00e0 caratteristiche degli USA. La sensazione del viaggio \u00e8 resa da Cash attraverso effetti sonori che riproducono lo sferragliamento del treno sulle rotaie e da pezzi parlati, di lunghezza variabile, all'inizio del disco e, successivamente, tra un brano e l'altro. Non v'\u00e8 nessun brano parlato a conclusione dell'album.\nDurante il viaggio Cash prende in esame numerose occupazioni e personaggi tipici del folkrore degli Stati Uniti, il minatore in \"Loading Coal\", il famoso pistolero pluri-omicida John Wesley Hardin nella narrazione precedente \"Slow Rider\", il boscaiolo ed il personaggio di Paul Bunyon in \"Lumberjack\", i lavori forzati per la costruzione degli argini del Mississippi, per i quali venivano impiegati detenuti arrestati con semplici pretesti, in \"Going to Memphis\", i lavori in una piantagione di cotone controllata da un uomo a cavallo di un minaccioso destriero in \"Boss Jack\" ed infine la professione del medico di campagna in \"Old Doc Brown\".\n\"Slow Rider\" \u00e8 la rielaborazione, con liriche leggermente differenti, del classico \"I Ride an Old Paint\", che verr\u00e0 successivamente registrato e pubblicato da Cash in \"Sings the Ballads of the True West\", \"Dorraine of Ponchartrain\" \u00e8, invece, la tragica storia d'amore di due giovani che termina con la morte della ragazza per colpa di uno stupido equivoco, mentre \"Papa Played the Dobro\" \u00e8 un breve scorcio sulla vita misera di un padre che trova come sua unica consolazione suonare il suo dobro.\nL'album fa parte di un gruppo di pubblicazioni di Cash riguardanti il folklore o la storia americana, ne fanno parte, oltre a \"Ride This Train\", \"Blood, Sweat and Tears\", ', \"Sings the Ballads of the True West\", \"From Sea to Shining Sea\", ' e \"The Rambler\". Tutti gli album sopracitati verranno inclusi nel cofanetto \"Come Along and Ride This Train\", pubblicato dall'etichetta tedesca Bear Family."}
{"id": "1711971", "revid": "1372005", "url": "https://it.wikipedia.org/wiki?curid=1711971", "title": "Eanred di Northumbria", "text": "Biografia.\nPoco di certo si sa su di lui. In effetti l'unico riferimento ai northumbriani per questo nella cronaca anglosassone riguarda Egbert del Wessex che nell'829 guid\u00f2 un esercito contro la Northumbria fino a Dore, dove i northumbriani gli offrirono la loro sottomissione. Cos\u00ec il re del Wessex torn\u00f2 indietro. Roger di Wendover afferma che Eanred regn\u00f2 dall'810 all'840, la \"Historia Ecclesia Dunelmensis\" (XII secolo) afferma che regn\u00f2 per 33 anni. Era figlio di re Eardwulf, deposto da \u00c6lfwald nell'806. Secondo la \"Historia Ecclesia Dunelmensis\", \u00c6lfwald regn\u00f2 per due anni prima che gli succedesse Eanred. Tuttavia, le fonti franche affermano che dopo essere stato espulso dall'Inghilterra, Eardwulf fu ricevuto da Carlo Magno e poi da papa Leone III, per essere infine riaccompagnato in patria ed essere messo sul trono. Sulla base di ritrovamenti monetari si pensa che il secondo regno di Eanred dur\u00f2 di pi\u00f9 del primo. Tutte le fonti concordano col fatto che a lui successe il figlio \u00c6thelred."}
{"id": "1711976", "revid": "466539", "url": "https://it.wikipedia.org/wiki?curid=1711976", "title": "Pace cartaginese", "text": "L'espressione Pace cartaginese \u00e8 una polirematica, che indica una pace raggiunta attraverso l'imposizione di condizioni particolarmente dure e umilianti da parte dei vincitori.\nOrigine.\nL'origine di questo termine \u00e8 da attribuire alle condizioni imposte dalla Repubblica romana a Cartagine al termine della seconda guerra punica. Ai punici fu infatti imposta un'indennit\u00e0 di guerra di 10.000 talenti, la loro marina fu ridotta a 10 triremi, appena sufficienti per frenare i pirati e fu loro vietato di prendere le armi senza il permesso dei Romani.\nAlla fine della Terza guerra punica, i Romani bruciarono sistematicamente Cartagine e ridussero in schiavit\u00f9 la sua popolazione.\nL'espressione fu popolarizzata nella prima parte del XX secolo dal successo del libro Le conseguenze economiche della pace dell'economista britannico John Maynard Keynes.\nUso moderno.\nL'uso moderno del termine \u00e8 spesso esteso a qualsiasi accordo di pace, in cui i termini di pace siano eccessivamente rigidi e progettati per accentuare e perpetuare l'inferiorit\u00e0 del perdente. Cos\u00ec, dopo la prima guerra mondiale, molti descrissero il trattato di Versailles come una \"pace cartaginese\".\nIl Piano Morgenthau, presentato da Henry Morgenthau Jr. alla fine della seconda guerra mondiale, \u00e8 stato anche descritto come una pace cartaginese, in quanto sosteneva la deindustrializzazione della Germania. Era destinato a frenare severamente l'influenza del potere tedesco nella regione e ad impedire la sua rimilitarizzazione, come era accaduto dopo la prima guerra mondiale (Remilitarizzazione della Renania). Il Piano Morgenthau fu abbandonato a favore del Piano Marshall (1948-1952), che comport\u00f2 la ricostruzione delle infrastrutture dell'Europa occidentale, in particolare nella Germania occidentale.\nIl generale Lucius D. Clay, vicecomandante del generale Dwight D. Eisenhower e, nel 1945, governatore militare della zona di occupazione statunitense in Germania, avrebbe in seguito osservato che \"non c'era alcun dubbio che il JCS 1067 contemplasse la pace cartaginese che dominava le nostre operazioni in Germania durante i primi mesi di occupazione, mentre gli Stati Uniti seguivano il Piano Morgenthau\". Clay in seguito sostitu\u00ec Eisenhower come governatore e come comandante in capo delle truppe americane in Europa. Il Piano Marshall fu favorito come una rinascita dell'economia della Germania Occidentale, considerata necessaria per la ripresa dell'economia europea. La Germania occidentale era considerata un baluardo chiave nei confronti del blocco orientale."}
{"id": "1711978", "revid": "119991", "url": "https://it.wikipedia.org/wiki?curid=1711978", "title": "Morellino", "text": ""}
{"id": "1711987", "revid": "751106", "url": "https://it.wikipedia.org/wiki?curid=1711987", "title": "Ealdred III di Bernicia", "text": ""}
{"id": "1711988", "revid": "112108335", "url": "https://it.wikipedia.org/wiki?curid=1711988", "title": "Gionzana", "text": "Gionzana \u00e8 una frazione di 78 abitanti del Comune di Novara, situata nelle campagne ad ovest della citt\u00e0, a poca distanza dall'abitato di San Pietro (Comune di San Pietro Mosezzo). La frazione costituisce parte della \"Circoscrizione Lumellogno\" (insieme alle frazioni di Lumellogno, Pagliate e Casalgiate).\nIl territorio \u00e8 drenato dal torrente Marcova novarese e da diverse rogge che confluiscono in esso.\nMonumenti e luoghi d'interesse.\nLa localit\u00e0 \u00e8 nota soprattutto per il quattrocentesco santuario della Madonna del Latte, posto in mezzo alla campagna, poco lontano dal nucleo abitato. Al suo interno sono presenti affreschi del XV secolo, in parte attribuibili a Tommaso Cagnola e Daniele De Bosis, che rappresentano i santi, la Vergine col Bambino e alcune scene della vita di Cristo.\nUn altro edificio ecclesiastico rilevante \u00e8 la chiesa di San Michele Arcangelo, edificata nel 1604."}
{"id": "1711991", "revid": "712828", "url": "https://it.wikipedia.org/wiki?curid=1711991", "title": "Isshin Kurosaki", "text": ""}
{"id": "1711995", "revid": "74801", "url": "https://it.wikipedia.org/wiki?curid=1711995", "title": "Teresio Martinoli", "text": "Biografia.\nPrimi brevetti e scuola di addestramento.\nNato a Novara il 26 marzo 1917, Teresio Vittorio Martinoli fu costretto a rinunciare agli studi per la morte del padre, trovando lavoro come saldatore. Nel 1937 consegu\u00ec il brevetto di pilota di aliante, e l'anno successivo quello per il volo a motore.\nNel 1939, arrivata la chiamata alle armi, segu\u00ec i corsi della Regia Aeronautica alla scuola di pilotaggio di Ghedi. Terminato l'addestramento ottenendo il grado di sergente pilota, venne assegnato alla 366\u00aa Squadriglia, 151\u00ba Gruppo, 53\u00ba Stormo basato all'aeroporto di Torino-Caselle. Poco prima dell'entrata in guerra dell'Italia, gli giunse l'ordine di trasferirsi a Trapani, nella 384\u00aa Squadriglia, 157\u00ba Gruppo.\nI primi successi sul \"Falco\".\nA bordo del suo caccia biplano Fiat C.R. 42 \"Falco\", il 13 giugno 1940 Martinoli ottiene la sua prima vittoria nei cieli sopra Tunisi, abbattendo un bimotore francese, probabilmente un Potez 630. Questo suo primo abbattimento \u00e8 circondato da un alone di mistero in quanto non pu\u00f2 essere confermato in nessun'altra documentazione, eccetto i molto precisi riferimenti nel suo libretto di volo. In seguito, Martinoli pass\u00f2 alla 78\u00aa Squadriglia Caccia, 13\u00ba Gruppo caccia, 2\u00ba Stormo, in Libia, anch'essa equipaggiata con Fiat C.R.42. Il suo secondo abbattimento ebbe luogo il 13 (secondo altri autori il 31) ottobre, mentre scortava un Savoia-Marchetti S.M.79 su Marsa Matruh. La vittima di Martinoli fu un Gloster Gladiator, quasi certamente dello Squadron 112. Il 112\u00ba, decollato dall'Aeroporto militare di Sidi Haneish, in realt\u00e0 quel giorno ebbe due perdite: il Gladiator pilotato dal \"Pilot Officer\" B. B. E. Duff e quello pilotato dal \"Flying Officer\" Lloyd Schwab. Ma, almeno inizialmente, la sua unit\u00e0 non accredit\u00f2 a Martinoli l'abbattimento. Nel corso della battaglia aerea nei cieli sopra Marsa Matruh la Regia Aeronautica rivendic\u00f2 l'abbattimento, oltre al Gladiator rivendicato da Martinoli, di altri dieci tra Gladiator e Hawker Hurricane, a fronte della perdita di un S.M.79 e di due C.R.42.\nNel novembre del 1940 Martinoli ottenne una medaglia d'argento al valor militare.\nLa sua terza, ed ultima, vittoria nel suo primo periodo di servizio in Africa fu ottenuta dopo essere stato trasferito al 4\u00ba Stormo, sua destinazione definitiva. L'aereo abbattuto, questa volta, era un bombardiere bimotore Bristol Blenheim, che precipit\u00f2 nella zona di Bardia il 5 gennaio 1941. Martinoli non riusc\u00ec ad ottenere altre vittorie aeree prima del rientro della sua unit\u00e0 in Italia per essere riequipaggiata con il Macchi M.C.200 \"Saetta\", all'inizio del 1941.\nSul \"Saetta\" Martinoli non consegu\u00ec alcuna vittoria, ma il numero dei suo abbattimenti sal\u00ec drammaticamente nell'autunno di quell'anno quando il 9\u00ba Gruppo caccia, 4\u00ba Stormo, al quale apparteneva, pass\u00f2 al Macchi M.C.202 \"Folgore\", velivolo dalle prestazioni decisamente migliori, ma che vedeva nella scarsit\u00e0 dell'armamento la sua vera debolezza. Le sole due mitragliatrici Breda-SAFAT calibro , infatti, non potevano certo competere con le otto Browning da (o i quattro cannoncini Hispano Mk II da ) che equipaggiavano l'Hurricane, il tipico aereo della RAF contro cui il \"Folgore\" si sarebbe spesso scontrato nei cieli nordafricani.\nA bordo del Macchi M.C.202 - Verso El Alamein.\nPartiti da Gorizia, i nuovi Aermacchi C.202 del 9\u00ba Gruppo raggiunsero Roma-Ciampino, dove vennero accolti da Benito Mussolini e spediti in Sicilia, a Comiso, per operare negli attacchi sull'isola di Malta. E proprio Comiso il 19 ottobre fu oggetto di un attacco portato avanti da cinque Hurricane: i Macchi si levarono in volo e Martinoli riusc\u00ec ad abbattere due aerei avversari, realizzando la sua prima doppia vittoria e portando a cinque il suo bottino personale.\nTre giorni dopo fu la volta di un altro Hurricane, e a novembre un secondo Blenheim. Durante l'inverno il 9\u00ba Gruppo si prese una pausa dai combattimenti, rientrando in missione nella primavera del 1942: maggio fu un ottimo mese per Martinoli, in forza alla 73\u00aa Squadriglia, che nei cieli sopra Malta abbatt\u00e9 cinque Supermarine Spitfire ed un Curtiss P-40. Il 4 maggio, mentre scortava con altri quattro piloti del 9\u00ba Gruppo cinque CANT Z.1007bis, attacc\u00f2 tre Spitfire che stavano aprendo il fuoco sui bombardieri. Due caccia della Supermarine vennero dichiarati abbattuti da Martinoli e dal sottotenente Alvaro Querci. La RAF ammise solo la perdita del \"Sgt.\" Jack McConnel (BR187/0) del 601 Squadron. Il 9 maggio Martinoli torn\u00f2 su Malta con altri quindici piloti su Macchi M.C.202, di scorta a cinque CANT Z.1007bis. Trentatr\u00e9 Spitfire attaccarono la formazione. La RAF dichiar\u00f2 l'abbattimento di tre bombardieri e un caccia. In realt\u00e0 tutti gli aerei italiani rientrarono alla base, con solo un \"Folgore\" colpito da un proiettile da . Martinoli rivendic\u00f2 uno Spitfire abbattuto (insieme all'altro asso Franco Lucchini), ma la RAF non dichiar\u00f2 perdite. Due degli Spitfire attribuitigli su Malta per\u00f2 non gli vengono accreditati con certezza - uno addirittura non risulta apparire nemmeno nel suo libretto di volo.\nTra il 20 e il 22 maggio, i Macchi del \"Cavallino Rampante\" si trasferiscono in Nord Africa.\nIl 25 maggio, il 9\u00ba e 10\u00ba Gruppo si schierano sull'aeroporto Martuba 4, uno dei campi attorno a Derna.\nNel mese di giugno, l'area operativa si spost\u00f2 sul settore di Bir Hacheim. Qui, il 9 giugno 1942, abbatteva due P-40 e ne danneggiava un terzo, rientrando con il Macchi sforacchiato non gravemente. Il 29 dello stesso mese, nella zona di Marsa Matruh, attaccava con altri tre piloti della 73\u00aa Squadriglia una formazione di 12 P-40, facendo precipitare un altro Curtiss (gli altri tre piloti abbattevano altri due caccia nemici). A questi abbattimenti si aggiungeva un'altra vittoria \"probabile\". \nAll'attivo aveva ora quattordici abbattimenti certi, pi\u00f9 tre probabili. \u00c8 in questo periodo che riceve la sua seconda medaglia d'argento. Il teatro delle operazioni si spost\u00f2 di nuovo sull'onda dei successi del Afrikakorps di Erwin Rommel, avvicinandosi sempre pi\u00f9 ad El Alamein, dove l'asso italiano abbatte altri Spitfire e P-40, salendo a quota diciotto. \nIn particolare, il 2 settembre, \u00e8 parte di una formazione di 18 M.C.202 del 10\u00ba Gruppo, in \"caccia libera\" nella zona di Bir Mseilikh. I piloti del \"Cavallino Rampante\" attaccano prima una formazione di 12 Spitfire e successivamente tre formazioni di bombardieri Boston scortati da 35 tra Spitfire e P-40. Martinoli abbatte uno dei sei caccia Supermarine rivendicati dai piloti italiani e un Boston.\nMartinoli corse un grosso rischio il 9 ottobre, allorch\u00e9 abbatt\u00e9 uno Spitfire e ottenne una vittoria collettiva su un secondo caccia britannico, ma il suo aereo usc\u00ec dal combattimento piuttosto danneggiato. Il 23 ottobre fece precipitare il suo ultimo nemico in Nordafrica, probabilmente un P-40 del 260\u00ba Squadron caduto a Tell el-Dab'a, erroneamente identificato da alcune fonti come un Bell P-39 Airacobra. Ormai la campagna dell'Asse in Africa settentrionale si era arenata alle porte di El Alamein e le sorti del conflitto stavano per rovesciarsi a favore degli Alleati.\nNuovamente in Sicilia con il \"Veltro\".\nDopo la vittoria di Montgomery ad El Alamein, gli Alleati riconquistano terreno in Nordafrica e si preparano all'invasione della Sicilia (operazione Husky), primo passo per la conquista dell'Italia. Nel luglio del 1943, Martinoli fu impegnato nella dura lotta contro i bombardieri statunitensi che stavano bombardando l'isola nelle fasi precedenti allo sbarco, avvalendosi anche del nuovo Aermacchi C.205 \"Veltro\" una evoluzione con il motore tedesco DB.605 del precedente Aemacchi C. 202 \"Folgore\".\nIl 4 luglio, mentre nei cieli della Sicilia si facevano sempre pi\u00f9 vivi i bombardieri statunitensi che preparano il terreno per l'operazione Husky, Martinoli abbatt\u00e9 un P-39 Airacobra ed ottiene una vittoria collettiva su un bombardiere Boeing B-17 Flying Fortress. Conquist\u00f2 cos\u00ec la sua ventesima vittoria individuale. Il 6 luglio danneggi\u00f2 un Lockheed P-38 Lightning e uno Spitfire, ma verso sera, la base di Finocchiara venne attaccata da alcuni Martin B-26 Marauder, proprio mentre Martinoli era in procinto di atterrare: riusc\u00ec comunque ad uscire dall'aereo e a gettarsi nelle trincee, mentre i Macchi sulla pista vennero distrutti dall'incursione avversaria. Quattro giorni dopo, ovvero il 10 luglio, ebbe luogo lo sbarco alleato in Sicilia: solo la 74\u00aa Squadriglia di Martinoli era stanziata a Finocchiara e poteva disporre di due soli Macchi ancora in grado di combattere.\nLa situazione per le truppe italiane ormai \u00e8 disperata: il 15 agosto Martinoli abbatt\u00e9 uno Spitfire sullo stretto di Messina, portandosi a quota ventuno vittorie, ma l'8 settembre Badoglio annunci\u00f2 la firma dell'l'armistizio.\nL'armistizio e la tragedia.\nDopo l'armistizio di Cassibile, Martinoli decise di proseguire la guerra al fianco degli Alleati con la Regia Aeronautica , sempre con il 4\u00ba Stormo CT , a novembre, in Jugoslavia, abbatt\u00e9 uno Junkers Ju 52/3m tedesco sopra Podgorica dopo una lotta con due Messerschmitt Bf 109 di scorta: \u00e8 la sua ventiduesima ed ultima vittoria.\nIl 25 agosto del 1944, all'et\u00e0 di 27 anni, il sergente maggiore pilota Teresio Vittorio Martinoli mor\u00ec in un incidente durante un'esercitazione sui controversi Bell P-39 Airacobra, rifiutati dai piloti statunitensi e quindi forniti alla Regia Aeronautica. Verr\u00e0 decorato con una medaglia d'oro alla memoria, che si aggiunge alle due medaglie d'argento al valor militare e alla Croce di Ferro di seconda classe tedesca."}
{"id": "1711996", "revid": "1543377", "url": "https://it.wikipedia.org/wiki?curid=1711996", "title": "Potenziamento umano", "text": "Il potenziamento umano (dall'inglese \"human enhancement\") \u00e8 qualsiasi tentativo, temporaneo o definitivo, di andare oltre le normali limitazioni del corpo umano e cerebrali (\"neuroenhancement\"), attraverso mezzi sia naturali sia artificiali. Il termine \u00e8 a volte applicato all'uso di mezzi tecnologici per selezionare o modificare attitudini umane e altre caratteristiche fenotipiche, sia che l'alterazione risulti o meno, in caratteristiche che si trovano al di l\u00e0 della gamma dell'esistenza umana. Alcuni bioeticisti restringono il termine all'applicazione non terapeutica di specifiche tecnologie - neurotecnologie, cibertecnologie, tecniche geniche, nanotecnologie - alla biologia umana.\nTecnologie.\nLe tecnologie per il potenziamento umano (in inglese \"human enhancement technologies\") sono tecniche che possono essere usate non solo per trattare la malattia e la disabilit\u00e0, ma anche per aumentare le capacit\u00e0 e le qualit\u00e0 umane. In alcuni ambiti l'espressione \u201cHuman enhancement technologies\u201d \u00e8 sinonimo di tecnologie emergenti. In altri ambiti l'espressione \"human enhanchment\" \u00e8 sinonimo di ingegneria genetica umana, ed \u00e8 usata molto spesso per riferirsi alle applicazioni della convergenza di nanotecnologia, biotecnologia, tecnologia informatica e scienze cognitive, per aumentare la performance umana.\nEtica.\nDal 1990, parecchi accademici (come alcuni dei membri dell'istituto di etica e tecnologie emergenti), sono divenuti convincenti sostenitori del human enhancement. Altri (come i membri del \"President's Council on Bioethics 2003\") sono diventati i pi\u00f9 franchi critici.\nIl potenziamento umano tende sempre pi\u00f9 a divenire sinonimo di transumanesimo, una ideologia controversa che si \u00e8 costituita per sostenere il riconoscimento e la tutela del diritto dei cittadini di mantenere o modificare la propria mente e il corpo; garantendo loro la libert\u00e0 di scelta e di consenso informato sulla valorizzazione umana, ed utilizzando le tecnologie su s\u00e9 stessi ed propri figli.\nIl consulente di neuromarketing Zack Lynch ritiene che le neurotecnologie avranno un effetto sulla societ\u00e0 pi\u00f9 immediato che la terapia genica e che troveranno meno resistenza di un percorso di radicale di potenziamento umano. Egli sostiene anche che il concetto di enablement\" deve essere aggiunto al dibattito tra \"therapy\" versus \"enhancement\".\nSebbene molti propositi del potenziamento umano cadono nella fringe science, l la prospettiva del potenziamento umano ha fatto esplodere una controversia pubblica.\nMolti critici sostengono che il potenziamento umano \u00e8 un termine con toni eugenetici, in quanto pu\u00f2 implicare il miglioramento dei tratti ereditari per ottenere una universalmente norma di capacit\u00e0 di riproduzione e d'altra parte pu\u00f2 evocare reazioni negative molto al di l\u00e0 dello specifico significato del termine. Inoltre, essi concludono che i miglioramenti che sono evidentemente benefici, come \"un minor numero di malattie\", sono pi\u00f9 l'eccezione che la regola e anche queste possono comportare problematiche etiche, come la polemica circa l'ADHD (Attention-deficit hyperactivity disorder) forse dimostra.\nComunque la pi\u00f9 comune critica all'human enanchment \u00e8 che \u00e8 che esso \u00e8 o potrebbe essere utilizzato con prospettive a breve termine ed \u201cautoreferenziali\u201dda chi non tenga conto delle conseguenze a lungo termine sugli individui e il resto della societ\u00e0, come ad esempio il timore che alcuni miglioramenti creeranno sleali vantaggi fisici o mentali a chi pu\u00f2 e vuole farne uso, o disparit\u00e0 di accesso a tali miglioramenti e pu\u00f2 ulteriormente il divario tra la \"disparit\u00e0\" e \"non abbienti\".\nIn accordo a tutto ci\u00f2 alcuni sostenitori, che vogliono utilizzare la lingua pi\u00f9 neutrale, e avanzare l'interesse pubblico nelle cosiddette \"tecnologie di valorizzazione umana\" usano un linguaggio pi\u00f9 neutro e preferiscono il termine \u201cenablement\u201d invece di \u201cenhancement\u201d, difendono e promuovono un rigoroso e sicuro uso delle tecnologie disponibili, cos\u00ec come un accesso universale ad esse."}
{"id": "1711999", "revid": "1372005", "url": "https://it.wikipedia.org/wiki?curid=1711999", "title": "Waltheof di Bernicia", "text": "Biografia.\nEra figlio o nipote e successore di Osulf I.\nIl nome 'Waltheof' rimase in famiglia quando l'earl Siward spos\u00f2 la pronipote e chiam\u00f2 suo figlio Waltheof. Questo figlio fu Waltheof, conte di Northumbria, e uno dei suoi discendenti fu san Valteno di Melrose.\nInoltre, un altro ramo della famiglia us\u00f2 il nome Waltheof: Waltheof di Allerdale, figlio di Gospatric, earl di Northumbria. Waltheof di Inverkeithing e Dalmeny era figlio di Cospatric, e nipote di Waltheof di Allerdale. Un altro discendente di Gospatric, earl di Northumbria, era Waltheof, earl di Dunbar.\nNel 1006 Malcolm II di Scozia invase la Northumbria e assedi\u00f2 la citt\u00e0 episcopale di Durham, appena fondata. A quel tempo i danesi stavano facendo incursioni nel sud dell'Inghilterra e re Etelredo II l'Impreparato non fu in grado di inviare aiuti ai northumbriani. L'earl Waltheof era troppo vecchio per combattere e rimase nel suo castello a Bamburgh. Anche l'ealdorman \u00c6lfhelm di York non prese alcuna iniziativa. Il figlio di Waltheof, Uchtred l'Ardito, in rappresentanza del padre, chiam\u00f2 un esercito di Bernicia e dello Yorkshire e lo guid\u00f2 contro gli scozzesi. Il risultato fu una vittoria decisiva per Uchtred. Le donne del posto lavarono le teste mozzate degli scozzesi, ricevendo un pagamento di una mucca per ciascuna, e le teste furono fissate su dei pali alle mura di Durham. Uchtred fu ricompensato da re Etelredo II l'Impreparato con l'ealdormaneria di Bamburgh, anche se suo padre era ancora vivo."}
{"id": "1712000", "revid": "49022", "url": "https://it.wikipedia.org/wiki?curid=1712000", "title": "Waltheof al Bernicia", "text": ""}
{"id": "1712005", "revid": "767487", "url": "https://it.wikipedia.org/wiki?curid=1712005", "title": "Piano sopralitorale", "text": "Il piano sopralitorale o zona degli spruzzi costituisce una zona di transizione fra l'ambiente terrestre e quello marino propriamente detto.\nCaratteristiche ambientali.\nLe condizioni che gli organismi devono sopportare in questo piano sono assai severe, da una parte le fortissime escursioni di temperatura e di umidit\u00e0 (letali per organismi di origine marina) e dall'altra la forte salinit\u00e0, limitante per organismi terrestri.\nIl sopralitorale viene raggiunto dall'acqua marina solo in presenza di mare agitato e di conseguenza ospita organismi adattati a sopravvivere a lunghi periodi di emersione e ad ampie escursioni di salinit\u00e0 e temperatura.\nFacies.\nNumerosi microambienti si possono individuare nel piano sopralitorale, innanzi tutto la distinzione principale \u00e8, come sempre in biologia marina, tra fondi molli e fondi duri. I primi in genere presentano condizioni pi\u00f9 severe per gli organismi marini a causa della forte insolazione (talvolta mitigata dall'affioramento della falda salina) e della rapida essiccazione del substrato. Le varie facies si classificano soprattutto in base alla granulometria del sedimento ed alla rapidit\u00e0 di essiccazione del substrato. I fondi molli ospitano, nel piano sopralitorale, molta infauna (fauna interstiziale) ma anche epifauna, soprattutto di detritivori. Un caratteristico ambiente del sopralitorale dei fondi sabbiosi \u00e8 costituito dalla banquette, ovvero dagli accumuli, spesso ingenti, di foglie morte Fanerogame marine. Questo microhabitat ospita faune detritivore molto caratteristiche. Le facies di fondi duri hanno caratteristiche ambientali differenti, innanzi tutto il tipo di roccia pu\u00f2 essere determinante, soprattutto per l'infauna e poi sono fortemente popolate da organismi sessili, assenti o scarsi sui fondi molli. In questo ambiente l'epifauna \u00e8 nettamente predominante ma l'infauna \u00e8 comunque presente. Un ambiente interessante \u00e8 rappresentato dalle pozze di marea che, pi\u00f9 che facenti parte del piano in questione, vengono considerate come enclavi del piano mesolitorale. In effetti il loro popolamento \u00e8 ben diverso e comprende gruppi come i pesci o gli echinodermi che sono del tutto assenti nelle altre facies sopralitorali. Anche le caratteristiche ambientali, pur severe (fortissime escursioni termiche nell'ambito delle 24 ore, variazioni estreme di salinit\u00e0 a seguito di piogge o di alte temperature), sono per molti aspetti diverse e pi\u00f9 marine rispetto a quelle delle altre facies.\nPopolamento.\nLa caratteristica unica di questo piano \u00e8 il fatto di ospitare fianco a fianco organismi \"marini\" come cirripedi o crostacei decapodi e specie di origine chiaramente terrestre quali gli insetti. Gli ambienti sabbio-fangosi sono popolati sia da insetti (soprattutto dermatteri e coleotteri), crostacei Anfipodi ed Isopodi, Molluschi Gasteropodi, Ragni e molta microfauna appartenente ai pi\u00f9 svariati gruppi. Sui fondi duri la situazione \u00e8 pi\u00f9 variata, infatti si osservano spesso densissime popolazioni di cirripedi appartenenti al Genere Chtamalus con Gasteropodi del genere Patella e Littorina e crostacei sia Isopodi che Decapodi. Questo piano ospita, quali rappresentanti del mondo terrestre, alcune specie di Licheni. Spesso l'infauna \u00e8 limitata ad alcune specie di alghe azzurre."}
{"id": "1712007", "revid": "253269", "url": "https://it.wikipedia.org/wiki?curid=1712007", "title": "Jimmy Durante", "text": "Artista dello \"showbiz\" statunitense, particolarmente amato ed apprezzato per la sua simpatia, il suo nome \u00e8 inserito fra quello delle celebrit\u00e0 della Hollywood Walk of Fame.\nBiografia.\nUltimo dei quattro figli degli immigrati salernitani Bartolomeo Durante e Rosa Lentino, il padre era un barbiere, mentre la sorella della madre abitava insieme a loro. Maestro del \"vaudeville\" e del \"burlesque\", interprete jazz, con la sua \"vis comica\" fu uno dei grandi mattatori dello spettacolo americano (in special modo quello televisivo) degli anni quaranta e cinquanta, distinguendosi per l'uso di un linguaggio infarcito da \"nonsense\".\nIl celebre naso.\nDurante seppe sfruttare con profonda autoironia le proprie fattezze, caratterizzate dalle voluminose proporzioni del naso, guadagnandosi il nomignolo di \"Schnozzola\", un soprannome che, oltre all'indiscussa bravura di \"comedian\", gli consent\u00ec di raggiungere e mantenere per molti anni una grande popolarit\u00e0 presso il pubblico televisivo americano, in particolare quello delle famiglie, grazie soprattutto al proprio spettacolo \"Jimmy Durante Show\".\nMorte.\nNel 1972 si ritir\u00f2 dalle scene, costretto su una sedia a rotelle in seguito a un ictus. Mor\u00ec di polmonite a Santa Monica, in California, il 29 gennaio 1980, a 86 anni. \u00c8 sepolto al Holy Cross Cemetery di Culver City (California), accanto alla seconda moglie, Margaret Little (deceduta nel 2009)."}
{"id": "1712008", "revid": "1494169", "url": "https://it.wikipedia.org/wiki?curid=1712008", "title": "R\u00f8mer", "text": ""}
{"id": "1712009", "revid": "71433", "url": "https://it.wikipedia.org/wiki?curid=1712009", "title": "Brat pack", "text": ""}
{"id": "1712010", "revid": "1745361", "url": "https://it.wikipedia.org/wiki?curid=1712010", "title": "Idro (disambigua)", "text": ""}
{"id": "1712011", "revid": "71433", "url": "https://it.wikipedia.org/wiki?curid=1712011", "title": "The Nugget", "text": ""}
{"id": "1712021", "revid": "1543377", "url": "https://it.wikipedia.org/wiki?curid=1712021", "title": "Luohan Shiba Shou", "text": "Luohan Shiba Shou (\u7f85\u6f22\u5341\u516b\u624b, le 18 mani degli Arhat) \u00e8 un esercizio delle arti marziali cinesi che secondo la tradizione Shaolin venne insegnata da Bodhidharma ai monaci di Shaolinsi per preservarne la salute. In alcuni testi il nome di questo esercizio viene reso con Shiba Luohan Shou (\u5341\u516b\u7f85\u6f22\u624b) o Damo Shiba Shou (\u8fbe\u6469\u5341\u516b\u624b).\nOrigini.\nSecondo alcuni Bodhidharma in realt\u00e0 insegn\u00f2 un esercizio per il raggiungimento dell'illuminazione detto Shiba Kefuzhe (\u5341\u516b\u514b\u670d\u7740, diciotto superamenti). Essi furono insegnati come movimenti rituali praticati per finalit\u00e0 spirituali nel Buddismo Indiano, chiamati Nata (\u8872\u4ed6) ed utilizzati dai praticanti Vajramutki. Questi Nata infatti consistevano in 18 metodi combinati con esercizi respiratori, tensione e rilassamento dei muscoli e tecniche specifiche di meditazione .\nLa pratica.\nQuesta \u00e8 una sequenza di Shiba Luohan Shou, che possiede 5 nomi a cui si associano una o pi\u00f9 azioni per un totale complessivo di diciotto, che giustifica il nome \u201c18 mani\u201d:\nIl maestro Wong Kiew Kit fornisce un elenco che in molti punti differisce da questo."}
{"id": "1712023", "revid": "712828", "url": "https://it.wikipedia.org/wiki?curid=1712023", "title": "Ran'Tao", "text": ""}
{"id": "1712025", "revid": "15366083", "url": "https://it.wikipedia.org/wiki?curid=1712025", "title": "Shiba luohan shou", "text": ""}
{"id": "1712029", "revid": "767487", "url": "https://it.wikipedia.org/wiki?curid=1712029", "title": "Gabriela Adame\u0219teanu", "text": "Biografia.\nAutrice dei romanzi \"Drumul egal al fiec\u0103rei zile\" (1975) (La strada uguale di ogni giorno), \"Diminea\u021b\u0103 pierdut\u0103\" (1983) (traduzioni: Une matin\u00e9e perdue, Gallimard, Parigi, 2005; Wasted morning, Northwestern University Press, 2011; Una mattinata persa, Atmosphere libri, 2012), \"\u00cent\u00e2lnirea\" (2003) (L'incontro, Nottetempo, 2010) e Provizorat (2010) (Provvisoriet\u00e0), nonch\u00e9 di volumi di novelle e pubblicistica, \u00e8 stata attivista di Alleanza Civica ed \u00e8 membro del Gruppo per il Dialogo Sociale (GDS). Fino al 2005 \u00e8 stata caporedattrice di Revista 22, l'unica rivista indipendente della Romania post-decembrista.\nNel 2010, l'edizione francese del suo romanzo \"Diminea\u021b\u0103 pierdut\u0103\", Une matin\u00e9e perdue, \u00e8 stato nominato per il Prix Jean Monnet Europeenne de Litt\u00e9rature.\n\u00c8 figlia di Mircea Adame\u0219teanu, fratello dell'archeologo italo-rumeno Dinu Adame\u0219teanu."}
{"id": "1712030", "revid": "15366120", "url": "https://it.wikipedia.org/wiki?curid=1712030", "title": "Shaolin shiba luohanquan", "text": ""}
{"id": "1712031", "revid": "767487", "url": "https://it.wikipedia.org/wiki?curid=1712031", "title": "Marco Giunio Bruto (tribuno 83 a.C.)", "text": "Biografia.\nFu tribuno della plebe nell'83 a.C. e dedusse la colonia di Capua.\nFu anche il primo marito di Servilia Cepione, dalla quale ebbe Marco Giunio Bruto, uno degli assassini di Giulio Cesare.\nSeguace di Marco Emilio Lepido, partecip\u00f2 alla rivolta democratica promossa da quest'ultimo nel 77 a.C. e occup\u00f2 con le sue truppe la Gallia Cisalpina; assediato a Modena da Gneo Pompeo, venne costretto alla resa e quindi ucciso su ordine del condottiero nemico."}
{"id": "1712032", "revid": "43530", "url": "https://it.wikipedia.org/wiki?curid=1712032", "title": "$1", "text": ""}
{"id": "1712033", "revid": "1305772", "url": "https://it.wikipedia.org/wiki?curid=1712033", "title": "Quinto Servilio Cepione (console 140 a.C.)", "text": "Biografia.\nDurante la Guerra di Lusitania, subentrato al console Quinto Fabio Massimo Serviliano, che aveva subito una sconfitta ed aveva concluso un trattato di pace con i Lusitani, Cepione rigett\u00f2 il patto ed avanz\u00f2 fino alla regione dei Vettoni. Il capo dei Lusitani Viriato riusc\u00ec ad evitare la battaglia e a fuggire.\nNel 139 a.C. Cepione ricevette il rinforzo dell'armata della provincia del Nord, comandata da Marco Popilio Lenate, il nuovo console. Viriato chiese una tregua, rifiutata dai Romani, che chiedevano la resa delle armi. Alla fine Viriato fu tradito da tre compagni, che lo assassinarono."}
{"id": "1712036", "revid": "1951004", "url": "https://it.wikipedia.org/wiki?curid=1712036", "title": "Maria (moglie di Onorio)", "text": "Biografia.\nMaria era la figlia del generale romano di origine vandala Stilicone e di sua moglie Serena, figlia adottiva dello zio e imperatore Teodosio I; aveva una sorella di nome Termanzia e un fratello di nome Eucherio.\nNel 398 circa, Maria spos\u00f2 lo zio e imperatore d'Occidente Onorio: questo matrimonio rese pi\u00f9 solida la posizione di Stilicone, che divenne il vero detentore del potere.\nMaria mor\u00ec, senza aver avuto figli, intorno al 408, quando la sorella Termanzia and\u00f2 in sposa a Onorio: lo scopo di Stilicone, artefice di questo secondo matrimonio, era quello di mantenere un legame con Onorio, ma l'imperatore decise di sbarazzarsi di un potere cos\u00ec invadente e mise a morte Stilicone quello stesso anno.\nTomba.\nMaria fu sepolta nel Mausoleo onoriano che si trovava nell'antica basilica di San Pietro in Vaticano, assieme a Onorio e a Termanzia. Nel 1544 la sua tomba fu aperta, e vi furono ritrovati i resti dell'imperatrice con un sontuoso corredo di preziosi, composti dal \"mundus muliebris\" (doni nuziali) di Maria e dalla sua toletta personale.\nA tal proposito Rodolfo Lanciani racconta:"}
{"id": "1712037", "revid": "933835", "url": "https://it.wikipedia.org/wiki?curid=1712037", "title": "\u00c9tienne Jodelle", "text": "Biografia.\nViaggi\u00f2 e soggiorn\u00f2 in Italia, dove approfond\u00ec le sue conoscenze letterarie, oltrech\u00e9 a Ginevra dove si avvicin\u00f2 temporaneamente al Protestantesimo.\nRinnov\u00f2 il teatro francese in nome del classicismo.\nLa \"Cleopatra prigioniera\" (\"Cl\u00e9op\u00e2tre captive\"), fu la sua prima tragedia scritta in francese e venne rappresentata nel 1553, alla presenza del re e dei pi\u00f9 importanti uomini di cultura dell'epoca.\nGrazie al grande successo della \"Cleopatra prigioniera\", Jodelle divenne il poeta cortigiano organizzatore di divertimenti reali, con il ruolo di autore, regista, coreografo e attore.\nNella sua commedia del 1552 \"Eug\u00e8ne\", pur seguendo le regole della commedia di tradizione greco-romana e italiana, inser\u00ec atmosfere e personaggi francesi.\nIn parte perduta e recuperata solo nel XX secolo \u00e8 la sua produzione poetica, che affronta temi sociali, politici e religiosi in modo polemico e satirico, oltrech\u00e9 sentimentali caratterizzandosi per la versatilit\u00e0 della metrica e per la chiarezza della lingua che resero Jodelle un precursore di Th\u00e9odore Agrippa d'Aubign\u00e9 e della poesia barocca."}
{"id": "1712038", "revid": "15756", "url": "https://it.wikipedia.org/wiki?curid=1712038", "title": "Storeb\u00e6ltsbroen", "text": "Lo Storeb\u00e6ltsforbindelsen (in italiano \"collegamento fisso del Grande Belt\") \u00e8 un'opera di collegamento tra le due isole danesi di Selandia (in cui \u00e8 ricompresa la capitale della Danimarca, Copenaghen) e di Fionia. Consiste in un ponte sospeso stradale e un tunnel ferroviario tra Selandia e l'isola Sprog\u00f8, e un ponte a trave scatolare tra Sprog\u00f8 e Fionia. Il \"ponte sul Grande Belt\" (danese: Storeb\u00e6ltsbroen) invece si riferisce comunemente al solo ponte sospeso, ma \u00e8 comunemente utilizzato anche per indicare il ponte o il collegamento nella sua interezza. Il ponte sospeso, conosciuto come ponte Est, ha la terza pi\u00f9 lunga campata principale (1,6\u00a0km) al mondo, la pi\u00f9 lunga al di fuori dell'Asia. \u00c8 stato progettato dallo studio di architettura e design Dissing+Weitling.\nIl collegamento ha sostituito il servizio di traghetti, che era stato il mezzo principale per attraversare il Grande Belt in passato. Dopo pi\u00f9 di cinque decenni di speculazioni e di dibattiti, la decisione di costruire il collegamento fu presa nel 1986, con l'intento originale di completare il collegamento ferroviario tre anni prima di aprire il collegamento stradale, ma in effetti il traffico ferroviario fu aperto nel 1997, mentre quello stradale nel 1998. Con un costo stimato di 21,4 miliardi di Corone danesi (prezzo nel 1988), il collegamento \u00e8 il pi\u00f9 grande progetto di costruzione nella storia danese.\nIl funzionamento e la manutenzione del collegamento \u00e8 eseguita dalla societ\u00e0 A Storeb\u00e6lt / Sotto Sund &amp; Baelt. La costruzione e la manutenzione sono finanziate da pedaggi sui veicoli e treni.\nIl collegamento ha ridotto in modo significativo i tempi di viaggio, che in precedenza era di circa un'ora di traghetto, il Grande Belt pu\u00f2 essere attraversato in una decina di minuti. La costruzione del collegamento insieme al ponte di \u00d8resund permettono di guidare ininterrottamente dal continente europeo fino in Svezia e nel resto della Scandinavia attraverso la Danimarca, fornendo una alternativa al percorso via terra, significativamente pi\u00f9 lungo, che attraversa la Finlandia. I pedoni e i ciclisti non sono autorizzati ad attraversare il ponte, ma le biciclette possono essere trasportate in treno o in autobus.\nStoria.\nI traghetti sul Grande Belt entrarono in servizio tra le citt\u00e0 costiere di Kors\u00f8r e Nyborg nel 1883, terminal ferroviari su entrambi i lati del Belt. Nel 1957, il traffico stradale fu spostato sul percorso Halsskov - Knudshoved, a circa 1,5\u00a0km a nord e vicino all'attuale collegamento.\nProgetti di costruzione di un collegamento fisso furono presentati gi\u00e0 nel 1850, con alcuni spunti che furono ripresi nei decenni successivi. Le Ferrovie dello Stato Danesi, responsabili del servizio di traghetti, presentarono i piani per un ponte nel 1934. Nel 1948, il Ministero dei Lavori pubblici (ora Ministero dei Trasporti), istitu\u00ec una commissione per studiare le implicazioni di un collegamento fisso.\nLa prima legge, relativa ad un collegamento fisso, \u00e8 stata emanata nel 1973, ma il progetto fu sospeso nel 1978, quando il Partito Liberale (Venstre) chiese il rinvio della spesa pubblica. L'accordo politico per rilanciare i lavori fu raggiunto nel 1986, con una legge di costruzione (danese: anl\u00e6gslov) approvata nel 1987.\nIl design \u00e8 stato effettuato dallo studio di architettura Dissing+Weitling insieme alla compagnia di ingegneria del gruppo COWI.\nLa costruzione del collegamento inizi\u00f2 nel 1988. Nel 1991, la Finlandia cit\u00f2 in giudizio la Danimarca presso la Corte internazionale di giustizia, sulla base del fatto che le unit\u00e0 mobili di perforazione offshore di costruzione finnica non sarebbero state in grado di passare sotto il ponte. I due paesi hanno negoziato una compensazione finanziaria di 90 milioni di corone danesi, e la Finlandia ritir\u00f2 il ricorso.\nCostruzione.\nLa costruzione del collegamento fisso \u00e8 il pi\u00f9 grande progetto di costruzione nella storia della Danimarca. Per collegare Halsskov sull'isola di Selandia con Knudshoved in Fionia, a 18 chilometri a ovest, dovevano essere costruiti una ferrovia a doppio binario e una strada a quattro corsie, attraverso la piccola isola di Sprog\u00f8 nel mezzo del Grande Belt. Il progetto comprendeva tre diverse opere: il ponte Est per il trasporto su strada, la galleria Est per il trasporto ferroviario e il ponte Ovest per entrambi. I lavori di costruzione furono realizzati da Sundlink Contractors, un consorzio fra le imprese Skanska, Hochtief, H\u00f8jgaard &amp; Schultz (che ha costruito il ponte Ovest) e Monberg &amp; Thorsen (che ha costruito gli otto chilometri di sezione sotto il Grande Belt). Il lavoro di sollevamento e posizionamento degli elementi \u00e8 stata effettuata da Ballast Nedam utilizzando una gru galleggiante.\nIl ponte Est (\u00d8stbroen).\nCostruito tra il 1991 e il 1998, il Ponte Est (\u00d8stbroen) \u00e8 un ponte stradale sospeso tra Halsskov e Sprog\u00f8. \u00c8 lungo , con una luce libera di , costituendo cos\u00ec il terzo pi\u00f9 lungo ponte sospeso al mondo, superato solo dal ponte di Akashi Kaiky\u014d (inaugurato appena due mesi prima) e il ponte Xihoumen. Il ponte Est era stato progettato in effetti per essere completato in tempo per diventare il ponte pi\u00f9 lungo, ma la realizzazione era in ritardo. La distanza verticale per le navi \u00e8 di , il che significa che la pi\u00f9 grande nave da crociera del mondo ci pu\u00f2 passare appena.\nAlti sul livello del mare, i due piloni del ponte Est sono i punti pi\u00f9 alti di strutture solide in Danimarca. Peraltro, alcune antenne radio, come il trasmettitore Tommerup, sono in effetti pi\u00f9 alte.\nPer mantenere in tensione i cavi principali, una struttura di ancoraggio su ogni lato del campo \u00e8 posta al di sotto del piano stradale. Diciannove pilastri di cemento (12 sul lato di Selandia, sette da Sprog\u00f8), partendo da portano il piano stradale fino al di fuori del campo.\nIl ponte Ovest (Vestbroen).\nIl ponte Ovest (Vestbroen) \u00e8 un ponte a trave scatolare tra Sprog\u00f8 e Knudshoved. \u00c8 lungo ed ha una distanza di sicurezza verticale per le navi di . Si tratta in realt\u00e0 di due distinti ponti adiacenti: quello settentrionale trasporta il traffico ferroviario e quello meridionale traffico stradale. I pilastri dei due ponti poggiano su basi comuni sotto il livello del mare. Il ponte \u00e8 stato costruito tra il 1988 e il 1994. La strada-ferrovia ponte dispone di 63 sezioni, sostenute da 62 colonne.\nLa galleria Est (\u00d8sttunnelen).\nI tunnel a doppia canna del Tunnel Oriente (\u00d8sttunnelen) sono lunghi ognuno. Ci sono 31 gallerie di collegamento tra le due gallerie principali, a di intervallo. L'attrezzatura necessaria per la circolazione dei treni nel tunnel \u00e8 installata nei tunnel di collegamento, che servono anche come vie di fuga.\nCi sono stati ritardi e aumenti dei costi per la costruzione del tunnel. Il piano era quello di aprire, nel 1993, dando ai treni un vantaggio di tre anni rispetto al traffico stradale, ma nei fatti il traffico dei treni \u00e8 iniziato nel 1997 e il traffico stradale nel 1998. Durante la costruzione, il fondo marino cedette e una delle gallerie fu allagata. L'acqua sal\u00ec fino all'uscita finale a Sprog\u00f8, dove si rivers\u00f2 nell'altra galleria gemella (ancora asciutta). L'acqua danneggi\u00f2 due delle quattro macchine fresatrici, ma nessun lavoratore rimase ferito. Solo mettendo uno strato di argilla sul fondo del mare \u00e8 stato possibile asciugare le gallerie. Le due macchine danneggiate furono riparate e la maggior parte degli scavi furono ripresi dal lato di Sprog\u00f8. Le macchine sul lato di Selandia trovarono terreno difficile e fecero pochi progressi. Un grande incendio su una delle macchine di Selandia nel giugno del 1994 fermarono queste unit\u00e0 e le gallerie furono completate dalle due macchine di Sprog\u00f8.\nUn totale di 320 operai addetti all'aria compressa furono coinvolti in 9018 esposizioni di pressione nelle quattro gallerie. L'opera ha comportato una malattia da decompressione con un'incidenza dello 0,14%, con due lavoratori con sintomi residuali a lungo termine.\nTraffico.\nPrima dell'apertura del collegamento, una media di 8.000 auto utilizzavano i traghetti sul Grande Belt ogni giorno. Nel 2008, una media di 30.200 vetture ha attraversato il collegamento ogni giorno. L'aumento del traffico \u00e8 in parte causato dalla crescita generale del traffico, in parte deriva dalla deviazione del volume di traffico proveniente da altri servizi di traghetto e il trasporto aereo, oltre al nuovo traffico generato dalla maggiore semplicit\u00e0, facilit\u00e0 e il prezzo pi\u00f9 basso per attraversare il Grande Belt.\nIl collegamento fisso ha prodotto notevole risparmio di tempo tra l'est e l'ovest della Danimarca. In precedenza, si impiegavano circa 90 minuti in media per attraversare in macchina il Grande Belt con il trasferimento in traghetto, tra cui il tempo di attesa nei porti e ancora pi\u00f9 tempo nei periodi di punta, come ad esempio nei fine settimana e festivi. Con l'apertura del collegamento, il viaggio \u00e8 ora tra i dieci e i 15 minuti.\nIn treno il risparmio di tempo \u00e8 significativo. Il viaggio \u00e8 stato ridotto di 60 minuti, e ci sono molti pi\u00f9 posti a sedere disponibili perch\u00e9 pi\u00f9 carrozze possono essere aggiunti ad un treno, dal momento che il treno non deve essere caricato sul traghetto. La capienza offerta dalle DSB attraverso il Grande Belt in un comune mercoled\u00ec \u00e8 passato da 11.060 posti a 37.490 posti a sedere. Il venerd\u00ec la capienza supera i 40.000 posti a sedere.\nI tempi di viaggio pi\u00f9 brevi sono i seguenti: Copenaghen-Odense 1 ora e 15 minuti; Copenaghen-Aarhus 2 ore e 30 minuti; Copenaghen-Aalborg 3 ore 55 minuti; Copenaghen-Esbjerg 2 ore 35 minuti. Grazie a ci\u00f2 i voli tra Copenaghen e Odense e tra Copenaghen ed Esbjerg sono cessati, e il treno ora ha la maggiore quota di mercato tra Copenaghen e \u00c5rhus.\nInsieme al ponte di \u00d8resund, il passaggio fornisce un collegamento diretto fisso tra l'Europa continentale occidentale e Scandinavia meridionale, al fine di collegare tutte le parti dell'Unione europea ad eccezione di Irlanda, Malta e Cipro e le isole. La maggior parte delle persone provenienti da Selandia preferiscono ancora prendere il traghetto tra Puttgarden e R\u00f8dby, in quanto \u00e8 una distanza molto pi\u00f9 breve e fornisce una pausa necessaria per coloro che viaggiano a lunga distanza.\nPer i treni merci, i collegamenti fissi sono un grande miglioramento tra la Svezia e la Germania, e tra la Svezia e il Regno Unito. i collegamenti marittimi tra Svezia e Germania sono ancora usati, a causa di alcuni tratti stradali a guida limitata, del pesante traffico passeggeri sui ponti e di alcuni tratti a binario unico nel sud della Danimarca e della Germania settentrionale.\nIl Grande Belt \u00e8 attraversato da treni passeggeri notturni tra Copenaghen e la Germania, che sono troppo lunghi per i traghetti. Treni giornalieri sulla tratta Copenaghen-Amburgo utilizzano i traghetti della compagnia Fehmarn Belt, con treni diesel corti.\nNel 2020 il collegamento fisso Fehmarn Belt dovrebbe essere completato, per cui gran parte del traffico internazionale dovrebbe spostarsi dal collegamento fisso del Grande Belt. Questo percorso pi\u00f9 diretto ridurr\u00e0 il viaggio in treno da Amburgo a Copenaghen da 4\u00be a 3 ore e mezza circa.\nPedaggio.\nNel 2017 le tariffe del pedaggio sono le seguenti:\nImpatto ambientale.\nLo studio dell'impatto ambientale \u00e8 stato parte integrante del progetto ed \u00e8 stato di importanza decisiva per la scelta di allineamento e determinazione del design. L'impatto ambientale \u00e8 stato il motivo per cui la societ\u00e0 Grande Belt A/S ha istituito un programma di monitoraggio ambientale nel 1988, e ha avviato la cooperazione con le autorit\u00e0 e consulenti esterni per la definizione delle problematiche ambientali durante i lavori di costruzione e dei requisiti di professionalit\u00e0 per il programma di monitoraggio. Grazie a questa cooperazione \u00e8 stato pubblicato un rapporto all'inizio del 1997 sullo stato dell'ambiente nel Grande Belt. La conclusione della relazione \u00e8 che lo stato dell'ambiente marino \u00e8 buono come prima dell'inizio dei lavori di costruzione.\nPer quanto riguarda i flussi di corrente d'acqua, il ponte ha dovuto rispettare la cosiddetta \"soluzione-zero\". Tale obiettivo \u00e8 stato raggiunto attraverso l'abbassamento del fondale del Grande Belt, in modo che la sezione trasversale del flusso d'acqua \u00e8 stata aumentata. Questo scavo ha compensato l'effetto di blocco causato dai piloni dei ponti e delle rampe di avvicinamento. La conclusione della relazione \u00e8 che i flussi d'acqua sono ormai quasi al livello cui si trovavano prima della costruzione del ponte.\nIl collegamento fisso ha generato un aumento del volume di traffico stradale, che ha comportato un aumento dell'inquinamento atmosferico. Tuttavia, vi \u00e8 stato un notevole risparmio nel consumo di energia commutando quella utilizzata dai traghetti al ponte. Traghetti, treni e auto consumano molta energia per la propulsione; traghetti ad alta velocit\u00e0 consumano grandi quantit\u00e0 di energia e il trasporto aereo ancora di pi\u00f9. Il trasporto aereo nazionale sul Grande Belt \u00e8 stato notevolmente ridotto dopo l'apertura del ponte, poich\u00e9 gli ex-viaggiatori aerei ora utilizzano treni e auto private.\nIl maggior consumo di energia dei traghetti rispetto al ponte \u00e8 pi\u00f9 evidente, se si confrontano gli spostamenti minimi dalle zone immediatamente ad est o ad ovest del collegamento. Per distanze di guida pi\u00f9 estese la differenza di consumo di energia \u00e8 pi\u00f9 piccolo, ma qualsiasi attivit\u00e0 di trasporto in Danimarca attraverso il collegamento permette un risparmio energetico molto chiaro.\nNel corso del 2009, sette pale eoliche di grandi dimensioni (che possono generare 3\u00a0MW per un totale di 21\u00a0MW di capacit\u00e0) sono state erette nel mare a nord di Sprog\u00f8, per contribuire alla domanda elettrica del Link Grande Belt. L'altezza del loro mozzo \u00e8 circa allo stesso livello del piano stradale del ponte sospeso. Il progetto \u00e8 stato presentato come modello durante il meeting sul cambiamento climatico di Copenaghen nel dicembre 2009.\nIncidenti.\nDurante la costruzione si sono verificati 479 incidenti sul lavoro, di cui 53 hanno comportato lesioni gravi o morte. Almeno sette operai sono morti a causa di tali incidenti sul lavoro.\nIl ponte Ovest \u00e8 stata colpito da traffico marittimo due volte. Il 14 settembre 1993, mentre il ponte era ancora in costruzione, il traghetto \"M/F Roms\u00f8\" alla deriva e fuori rotta causa maltempo ha colpito il ponte Ovest. Alle 19:17 del 3 marzo 2005, la nave-cargo da 3.500 tonnellate \"MV Karen Danielsen\" si \u00e8 schiantato sul Ponte Ovest a 800 metri dalla Fionia. Tutto il traffico attraverso il ponte \u00e8 stato interrotto, di fatto tagliando in due la Danimarca. Il ponte fu riaperto poco dopo la mezzanotte, dopo che la nave-cargo \u00e8 stata rimorchiata e gli ispettori non avevano trovato alcun danno strutturale al ponte.\nIl ponte Est \u00e8 stato finora indenne, anche se il 16 maggio 2001 il ponte \u00e8 stato chiuso per 10 minuti, quando la portacontainer cambogiana \"Bella\" da 27.000 tonnellate si stava dirigendo dritto per una delle strutture di ancoraggio. La rotta della nave \u00e8 stata deviata grazie a un tempestivo intervento della marina militare danese.\nIl 5 giugno 2006 alle ore 21:30 circa, un veicolo di manutenzione and\u00f2 in fiamme nella parte orientale della galleria ferroviaria, senza feriti in quanto i tre occupanti fuggirono nell'altro tunnel. Il fuoco \u00e8 stato spento poco prima di mezzanotte e il veicolo \u00e8 stato rimosso dalla galleria il giorno successivo. Il servizio ferroviario riprese il 6 giugno a velocit\u00e0 ridotta e il normale servizio fu ripristinato il 12 giugno.\nIl 2 gennaio 2019, sei persone sono morte in un incidente ferroviario sul ponte Ovest. I media locali hanno riferito che un treno passeggeri ha frenato bruscamente dopo essere stato investito da detriti provenienti da un treno merci che viaggiava nella direzione opposta."}
{"id": "1712039", "revid": "205250", "url": "https://it.wikipedia.org/wiki?curid=1712039", "title": "Bernab\u00e9 Cobo", "text": "Origini.\nLa data di nascita di Bernab\u00e9 Cobo \u00e8 ignota ma si sa che fu battezzato il 26 novembre 1580, secondo gli atti ritrovati in Lopera dallo storico A. V\u00e1squez de la Torre. Era il quinto dei sei figli avuti da Juan Cobo e Catalina de Peralta, una famiglia della nobilt\u00e0 minore di Ja\u00e9n, che si sostentava grazie a vaste propriet\u00e0 di uliveti.\nIl giovane Bernab\u00e9 crebbe nella tenuta di famiglia, dedito soprattutto ad occupazioni campestri che avrebbero lasciato una traccia indelebile nella sua personalit\u00e0. La sua educazione letteraria fu elementare consentogli soltanto di apprendere a leggere e scrivere.\nDa buon \"\"hidalgo\", non apprese alcun mestiere, e fu giocoforza per lui cercare nell'avventura lo scopo della vita. Credette di trovarla nelle Americhe che, allora, richiamavano molti giovani, come lui desiderosi di conquistare con le armi una vita degna di essere vissuta.\nIn America Centrale.\nNel 1596, ammaliato dai racconti e dalle promesse di Antonio de Berrio, si imbarc\u00f2 alla volta dell'isola di Trinidad assieme ad altri duemila sognatori, come lui certi di acquisire, in breve, fama e ricchezze. Il risveglio da tante illusioni fu quanto mai acerbo. L'isola non era in grado di nutrire un cos\u00ec grande numero di persone e fu necessario evacuarne una parte verso le colonie sull'Orinoco.\nIl trasferimento non avvenne per\u00f2 tranquillamente perch\u00e9 una buona met\u00e0 dei transfughi venne intercettata dagli indigeni, i temibili \"caribe\"\" e incontr\u00f2 la morte con eccezione delle donne che vennero ridotte in schiavit\u00f9. Cobo, per sua fortuna non era della partita e aveva veleggiato verso l'isola Hispaniola dove sarebbe rimasto per un anno.\nPer sopravvivere il giovane avventuriero partecip\u00f2 a numerose escursioni sulle navi che percorrevano i Caraibi, trasferendosi poi a Panama sui bordi del Pacifico.\nIn uno di questi viaggi avvenne l'incontro destinato a cambiare la sua vita. Il Generale dei Gesuiti, Claudio Acquaviva, aveva inviato un suo incaricato, Esteban P\u00e1ez, a visitare il Per\u00f9 e questi, viaggiando con Cobo, strinse una profonda amicizia con il giovane. Colpito dalle doti, che il suo carattere lasciava intravedere, si offr\u00ec di iscriverlo nel Collegio dei Gesuiti di Lima per approfondire la sua educazione.\nCobo accett\u00f2 con entusiasmo e, nel 1599, cominci\u00f2 a frequentare i corsi del prestigioso Collegio assieme ai figli dei pi\u00f9 autorevoli personaggi della colonia peruviana.\nIn Per\u00f9.\nInizialmente Cobo, nel Collegio di San Mart\u00edn di Lima, attese soltanto a acquisire quelle nozioni che mancavano alla sua educazione elementare, ma la vita pia dell'ambiente risvegli\u00f2 in lui una vocazione che dimorava latente nel suo animo e che lo convinse ad abbracciare la vita religiosa.\nAl termine dei primi due anni, chiese pertanto di restare e di entrare nella Compagnia di Ges\u00f9. Accettato dai suoi superiori, prosegu\u00ec gli studi prescritti e, il 18 ottobre del 1603, pronunci\u00f2 i primi voti religiosi. Doveva, per\u00f2, completare i suoi studi, cosa che comp\u00ec con ardore, frequentando, negli anni successivi, i corsi di \"Humanidades\", di Arte e di Filosofia.\nNel 1609 venne destinato al Cuzco dove sarebbe rimasto per quattro anni. Durante la permanenza nella antica capitale degli Inca, si rec\u00f2 anche, nel 1610, a Tiahuanaco e a La Paz. Pur esercitando attivamente la sua missione religiosa, approfitt\u00f2 della residenza sull'altipiano andino per apprendere gli idiomi locali e si fece interprete sia del quechua, sia dell'aymara.\nAl Cuzco si leg\u00f2 in amicizia con Alonso Topa Atau, un nipote dell'antico sovrano Huayna C\u00e1pac e, per il suo tramite, ebbe accesso alle tradizioni incaiche ancora gelosamente conservate. Intanto osservava e catalogava tutte le specie animali e vegetali del paese.\nDopo una parentesi in Lima, in cui complet\u00f2 i suoi ultimi studi ecclesiastici, ritorn\u00f2 sull'altipiano e precisamente a Juli sul Titicaca. Visit\u00f2 Potos\u00ed, Oruro e Chucuito e percorse tutto il Collao, sempre annotando ogni particolarit\u00e0 che gli sembrasse degna di nota. Nel 1618 si trasfer\u00ec sulla costa, sistemandosi ad Arequipa per oltre tre anni. Non gli sfuggirono le curiosit\u00e0 del luogo e comp\u00ec delle mirate escursioni a Nazca, Ica e Pisco, sedi di antiche civilt\u00e0 precedenti quella degli Inca.\nAveva intanto concepito il vasto disegno di scrivere una Storia del Nuovo Mondo dando risalto a tutti i suoi molteplici aspetti, storici anzitutto, ma anche e soprattutto evidenziandone le particolarit\u00e0 naturali, con particolare riguardo al mondo vegetale ed animale.\nDopo un ritorno sull'altipiano chiese pertanto di essere trasferito in Messico per studiare quel paese remoto di cui aveva solo delle conoscenze teoriche. Il padre Muzio Vitelleschi, il nuovo generale dell'Ordine, aveva delle perplessit\u00e0 al proposito, ma accondiscese infine al trasferimento e Bernab\u00e9 Cobo pot\u00e9 abbandonare il Per\u00f9 nel 1629.\nIn Messico.\nLa permanenza in Messico e nelle terre limitrofe sarebbe durata ben tredici anni, fino al 1643 e sarebbe stata consacrata alle ricerche botaniche e zoologiche, inframezzate da investigazioni storiche di tutto rilievo.\nIl Nicaragua e il Guatemala non sfuggirono alle mire del solerte ricercatore che, trasferendosi da una sede del suo Ordine all'altra, ebbe modo di visitare entrambi i paesi rimanendo per ben sette anni in Guatemala. Le osservazioni che ne riport\u00f2 faranno della sua opera quanto di pi\u00f9 approfondito venne prodotto, in quel secolo, sulle materie specifiche dei suoi studi.\nBernab\u00e9 Cobo, gi\u00e0 nel 1633 riteneva ultimate le sue ricerche nei territori messicani, ma avrebbe dovuto attendere ancora molti anni prima di avere l'autorizzazione di ritornare nel Per\u00f9 che ormai riteneva la sua patria di adozione.\nUltimi anni.\nNel 1643 pot\u00e9 finalmente ritornare a Lima. Aveva ormai sessantatr\u00e9 anni, ma la sua opera non era ancora finita. Dal \"Colegio de San Pablo de Lima\" , sua ultima residenza, continu\u00f2, con una lena infaticabile, a perfezionare ed ordinare la raccolta delle innumerevoli nozioni che aveva accumulato per tutto il corso della sua vita.\nNon smise tuttavia di praticare delle osservazioni dirette e, in quegli anni, per esempio, not\u00f2 la caratteristica della corrente fredda dell'Oceano Pacifico che sarebbe stata in seguito conosciuta come la Corrente di Humboldt.\nCobo mor\u00ec infine, in Lima, il 9 ottobre del 1657. Aveva settantasette anni ed era nelle Indie da sessantuno. Di questi, quarantotto li aveva passati in Per\u00f9.\nLe opere.\nL'opera fondamentale di Cobo \u00e8 intitolata \"Historia del Nuevo Mundo\".\nSi compone di tre parti.\nSolamente la prima parte ci \u00e8 pervenuta, unitamente a tre libri sulla fondazione di Lima che originariamente dovevano far parte dell'opera generale.\nLa parte scientifica di questi scritti \u00e8 soprattutto notevole perch\u00e9 tutte le notizie e le osservazioni che vi sono riportate sono frutto di investigazioni dirette da parte del suo autore. La massa di dati che sono presenti in queste pagine la fanno somigliare ad una vera e propria enciclopedia in cui tutte le propriet\u00e0 geografiche, minerali, vegetali e animali sono esaminate.\nLa parte storica era basata, per quanto riguarda il Messico, su una relazione poco conosciuta di un capitano spagnolo, Bernardino V\u00e1squez de Tapia.\nPer quanto riguarda il Per\u00f9, la traccia di base era la relazione di Pedro Pizarro, ma Cobo aveva effettuato ricerche approfondite anche presso gli archivi ecclesiastici dell'epoca, assimilando notizie contenute in documenti oggi andati perduti.\nNotevole \u00e8 soprattutto la parte della relazione sui ceque del Cuzco, gi\u00e0 esplicitata da Crist\u00f3bal de Molina."}
{"id": "1712045", "revid": "834", "url": "https://it.wikipedia.org/wiki?curid=1712045", "title": "Get on the Bus", "text": "Get on the Bus \u00e8 un brano R&amp;B scritto da Missy Elliott, prodotto dalla stessa con Timbaland e interpretato dalle Destiny's Child per la colonna sonora del film \"Why Do Fools Fall in Love - Un ragazzo di talento\". Oltre ad essere il secondo singolo tratto dalla colonna sonora, \u00e8 il terzo singolo ufficiale del gruppo, pubblicato solo in Europa.\nComposizione e testo.\nIl brano rivela le caratteristiche tipiche delle composizioni di Timbaland di quegli anni: ritmi sincopati, grande uso di scratch, utilizzo di versi e rumori campionati, in questo caso il fischiettio di uccelli. Il testo \u00e8 stato scritto dalla collaboratrice di fiducia del produttore, Missy Elliott, con la quale ha creato singoli per altri gruppi femminili R&amp;B in quello stesso periodo (Total, 702, SWV).\nLa canzone affronta i problemi di coppia visti sotto una luce femminista, in linea con altre canzoni scritte dalla Elliott e con i singoli successivi delle Destiny's Child. Nella prima strofa, cantata da Beyonc\u00e9, una ragazza affronta duramente il proprio partner dicendogli che non vuole sentire una parola uscire dalla sua bocca e che lo sta buttando fuori. Il ritornello consiglia al ragazzo di trovarsi un taxi, o meglio ancora, come suggerisce il titolo del brano, di prendere il bus, visto che non esiste pi\u00f9 un \"noi\" tra loro e che lei sta portando via tutte le sue cose.\nNella seconda strofa, cantata da Kelly, la protagonista dice al ragazzo di smetterla di chiamare gli amici di lei, e che troppe volte l'ha lasciato tornare nella sua vita, ma che stavolta \u00e8 diverso e sar\u00e0 un nuovo giorno.\nTimbaland appare nella canzone anche in qualit\u00e0 di rapper, nell'intro e prima dell'ultimo ritornello, e interpreta la parte del ragazzo: inizialmente si chiede perch\u00e9 la sua ragazza appaia triste e perch\u00e9 non le piaccia il navigatore satellitare che ha comprato per l'auto; la ammonisce di non accusarlo di cose stupide, come essere andato in giro per strada o essersi messo a parlare con le sue amiche, e le ricorda che senza di lei lui non \u00e8 niente, ed \u00e8 un semplice uomo che cerca di farcela in questo freddo mondo. Nell'ultima strofa le rinfaccia di averle fatto conoscere Dolce e Gabbana, di averla fatta passare da biciclette sgangherate alle moto Honda e di averle portato via lo stress. Le chiede perch\u00e9 dopo tutto quello che ha fatto per lei, ora lo tratta come fosse un disturbo; tutta questa situazione ai suoi occhi \u00e8 come uccidere un sogno e prega che non ci sia un altro uomo tra loro due.\nVideo.\nIl videoclip del singolo \u00e8 stato diretto da Earle Sebastian e vede le quattro ragazze e Timbaland in vari set bianchi; sulle pareti di fondo vengono proiettate le immagini di diapositive che mostrano oggetti che si riferiscono alla canzone: oggetti di valore femminili e maschili (in riferimento al voler impacchettare le proprie cose e andarsene), l'insegna della Greyhound Lines, nota linea di pullman interstatali statunitense, uccelli in volo (in riferimento al cinguettio campionato per la creazione del beat).\nLe ragazze sono vestite di bianco o di argento a seconda delle scene, ed eseguono una coreografia piuttosto veloce. Il loro look appare pi\u00f9 maturo rispetto ai video precedenti, anche se ancora hanno tutte i capelli scuri. Questo \u00e8 il primo video del gruppo che non \u00e8 stato diretto da Darren Grant.\nRicezione.\nIl singolo, forse a causa dell'insuccesso del precedente \"With Me\", non \u00e8 stato pubblicato in USA, ed \u00e8 diventato uno dei brani di minor successo della band, anche se in seguito \u00e8 diventato un favorito dei fan ed \u00e8 stato inserito nella scaletta del tour mondiale del gruppo del 2002. Il singolo \u00e8 entrato a malapena in alcune classifiche europee, senza mai ottenere risultati esaltanti. Nel Regno Unito \u00e8 arrivato alla posizione numero 15, diventando il terzo singolo della band ad entrare in classifica e nella top20, mentre nei Paesi Bassi \u00e8 arrivato al numero 18 spendendo 14 settimane in classifica, diventando il terzo singolo ad entrare nelle classifiche olandesi ma il secondo ad entrare in top20, dopo \"No, No, No\"."}
{"id": "1712046", "revid": "767487", "url": "https://it.wikipedia.org/wiki?curid=1712046", "title": "ST200", "text": "La ST200 \u00e8 una famiglia di processori VLIW; i cores sono basati su tecnologie sviluppate congiuntamente dai Hewlett-Packard Laboratories e STMicroelectronics sotto il nome di Lx.\nLa principale applicazione della famiglia ST200 \u00e8 l'embedded media processing.\nCores ST200.\nLa famiglia ST200 VLIW allo stato comprende i cores ST210, ST220, ST231, che sono implementazioni single-cluster dell'architettura Lx.\nTools.\nIl primo compilatore di ST210 \u00e8 stato il compilatore HP Lx sviluppato presso gli HP Labs di Cambridge (Boston, MA- USA); questo compilatore \u00e8 derivato dal Multiflow Trace scheduling dopo che fu radicalmente modificato dalla HP per adattarsi all'ambito embedded."}
{"id": "1712047", "revid": "712828", "url": "https://it.wikipedia.org/wiki?curid=1712047", "title": "Jin Kariya", "text": ""}
{"id": "1712049", "revid": "287204", "url": "https://it.wikipedia.org/wiki?curid=1712049", "title": "Avori Salernitani", "text": "Gli Avori Salernitani sono un ciclo di 67 tavolette di avorio (in origine erano una settantina) raffiguranti scene del Vecchio e Nuovo Testamento provenienti dalla Cattedrale di Salerno ed esposti per la maggior parte nel locale Museo Diocesano. Per la loro quasi completezza e l'eccellente stato di conservazione, rappresentano il ciclo decorativo eburneo pi\u00f9 importante al mondo.\nOrigine.\nNon sappiamo chi sia stato a commissionare l'imponente opera, n\u00e9 a cosa fosse esattamente destinata: pare appurato, in base a studi iniziati negli anni trenta e tuttora in corso, che furono realizzati quasi esclusivamente per la Cattedrale salernitana, ove furono sempre custoditi fino alla seconda guerra mondiale.\nNel complesso, il ciclo presenta tre, se non addirittura quattro stili decorativi differenti, tanti quanto si ritiene siano stati gli autori (due per il Vecchio Testamento, almeno altri due, se non tre per il Nuovo) ed anche le loro origini: sono state individuate possibili \"maestranze\" nordeuropee, arabe e bizantine, con precisi richiami a cicli eburnei prodotti nella vicina Amalfi, ma anche nel Nord Italia (in particolar modo agli Avori di Grado).\nLa precisa \"scelta\" degli episodi raffigurati fa comunque intendere che il ciclo non fosse stato concepito come una \"Bibbia dei poveri\", come per anni s'era erroneamente creduto, ma che dietro gli autori ci fosse una committenza specifica e sicuramente colta, forse ecclesiastica. A conferma di ci\u00f2 poi, tutte le figure, anche le pi\u00f9 umili, non appaiono mai rozze o incolte, ma sempre lavorate con estrema precisione e finezza.\nTecnica.\nLa tecnica usata \u00e8 quella dell'incisione diretta sulle tavolette, con molti abbozzi iniziali dell'opera compiuti - e ve n'\u00e8 ancora traccia evidente - sul retro delle stesse, dopo esser state tenute a bagno nell'aceto per stirarle e renderle pi\u00f9 duttili alla lavorazione; a ci\u00f2 s'aggiunge la tecnica, di derivazione carolingia, della fusione diretta sull'avorio di perline di pasta vitrea nera come decorazione per gli occhi dei personaggi.\nTemi.\nVecchio Testamento.\nIl ciclo inizia con le tavolette del Vecchio Testamento che hanno un andamento orizzontale e sono divise in due riquadri per pezzo. Si comincia dalla \"Separazione della Luce dalle Tenebre\" e dalla \"Creazione degli Angeli\" per arrivare alla creazione dei progenitori e al \"Peccato Originale\"; dal \"Diluvio Universale\" si passa via via ad altri episodi biblici quali \"La Torre di Babele\", le \"Storie di Abramo e di Mos\u00e8\" per terminare con la \"Consegna delle Tavole della Legge\". Alcune di queste tavolette non si trovano pi\u00f9 a Salerno, ma sono esposte in alcuni dei musei pi\u00f9 importanti del mondo: basti ricordare quella con le \"Storie di Caino e Abele\" del Louvre di Parigi (presentanti un'originale \"invenzione\", da parte dell'autore, della morte di Abele che avviene per strangolamento), o quella della \"Creazione degli animali\", segata in due parti, conservate rispettivamente a Budapest e a New York; quest'ultima presenta un ulteriore riferimento all'arte carolingia, giacch\u00e9 tra le bestie \u00e8 raffigurata una pistrice, ibrido tra volpe e serpente marino tipico della scultura franco-gotica; sul retro della prima, invece, vi \u00e8 un'iscrizione di cui si parler\u00e0 in seguito (vedi capitolo \"Dispersione e possibile destinazione d'uso\").\nCome gi\u00e0 detto, per via della sua essenzialit\u00e0 ed estrema sintesi, si ritiene che l'autore del Vecchio Testamento possa essere originario del nordeuropa/Italia, e che avesse ben presenti le sculture di quei posti (in particolar modo i rilievi del Duomo di Modena di Wiligelmo, o le sculture del chiostro di Moissac).\nNuovo Testamento.\nA differenza del primo, il Nuovo Testamento colpisce subito per l'andamento: non pi\u00f9 orizzontale ma verticale, con le tavolette divise sempre in due episodi, ma stavolta messi l'uno sopra l'altro; ci\u00f2 fa intuire che, nella posizione originaria del ciclo, esso avesse una funzione diversa, quasi centrale nella composizione. Altro fattore rilevante \u00e8 lo stile diverso, frutto dell'amalgama tra gli stili di tendenza normanna, araba e bizantina (quest'ultima tendente al recupero dell'arte classica), segno tangibile che l'opera sia attribuibile ad almeno tre maestri, e con una sovrabbondanza decorativa e di sfondi che fa pensare ad una sorta di \"horror vacui\". Vi sono inoltre richiami precisi a Salerno e al mondo orientale, con la citt\u00e0 e i templi simili pi\u00f9 a minareti e moschee che a chiese cristiane. Fonte iconografica di riferimento sono gli \"Avori di Grado\", ed il \"vangelo apocrifo di Giacomo\".\nLa prima tavoletta, raffigurante quasi sicuramente un\"Annunciazione\", \u00e8 andata perduta, mentre le altre sono tutte conservate. La prima collocabile cronologicamente \u00e8 quella con \"La Visitazione\" nel registro superiore e con \"I Magi davanti ad Erode\" in quello inferiore. Si prosegue con \"Maria che annuncia a Giuseppe la gravidanza\" ed \"Il Sogno di Giuseppe\", per proseguire con la \"Nativit\u00e0\", \"La fuga in Egitto\" (sul cui sfondo \u00e8 raffigurato il Castello di Arechi, e sul cui retro sono visibili le incisioni-bozzetto originarie) e la \"Strage degli innocenti\" (con Sant'Elisabetta e San Giovanni Battista e la montagna che si richiude su di loro proteggendoli). A questo punto compare la figura di Cristo adulto, che esordisce con il \"Battesimo\" e le \"Nozze di Cana\" per proseguire con vari \"miracoli\" (tra cui la \"Resurrezione del figlio della vedova\" e di \"Lazzaro\", la \"Guarigione dei tre infermi\", dello \"storpio\" e del \"cieco nato\"), per poi giungere all\"Ultima Cena\", alla \"Crocifissione\" (a rappresentazione unica) e all\"Apparizione alle Marie\" e alla \"Incredulit\u00e0 di Tommaso\": quest'ultima appare iconograficamente pregiatissima, con un vero e proprio sfondo floreale simul-Liberty nel primo episodio, e con uno dei primi tentativi di trompe-l'\u0153il nel secondo. Chiudono il ciclo l\"Ascensione\" (ancora a figura intera, con tanto di pregiate colonnine decorative) e la \"Pentecoste\", pi\u00f9 alcuni medaglioni raffiguranti, singolarmente, gli apostoli e i tre donatori.\nDispersione e possibile destinazione d'uso.\nNon sappiamo quando e come sia avvenuta la disgregazione del ciclo e la dispersione delle tavolette. Certo \u00e8 che, contrariamente a quel che si pensa, poche di esse furono rubate: da qualunque parte della Cattedrale fossero conservate, \u00e8 certo che un furto, avvenuto sicuramente con degli uncini per staccarli dalla sede originaria (di cui appaiono ancora evidenti i segni sui fianchi di molte, e che quasi sicuramente portarono alla rottura o al grave danneggiamento di varie) e sotto gli occhi di tutti, appare invero poco probabile. Sul retro della tavoletta con \"La Creazione degli animali\" conservata a Budapest \u00e8 incisa, in ungherese, una scritta che recita: \u00abPresa da un antiquario a Napoli, ma proveniente da Salerno, nel 1823\u00bb; a meno che non si tratti di un clamoroso furto sacrilego, appare improbabile che un antiquario avesse rubato da una chiesa un arredo sacro cos\u00ec importante e celebre per poi venderlo ad uno straniero. \u00c8 pi\u00f9 probabile che essa, come le altre mancanti all'appello, sia stata regolarmente venduta, ma non esistono documenti che lo provino.\nIl paliotto viene citato per la prima volta agli inizi del XVI secolo, quando viene nominata \"una grande tavola d'avorio\" (\"cona de ebore magno\") sita nella sacrestia della Cattedrale di Salerno: probabilmente si tratta dello stesso pannello che fu visto ed accuratamente disegnato alla met\u00e0 dell'Ottocento dallo storico dell'arte francese Charles Rohault de Fleury, al quale si deve la prima testimonianza diretta dell'opera \"in situ\", e che probabilmente non era quella originaria: osservando attentamente la grafica, si nota che non tutti gli episodi erano in successione cronologica, ed addirittura alcune tavolette tuttora esistenti non erano neppure presenti nell'opera.\nAltra ipotesi, formulata all'inizio degli anni sessanta e ritenuta valida fino al 1980, \u00e8 quella del tedesco Hans Hempel, secondo il quale gli avori decoravano una cattedra vescovile (se non addirittura allegorica) su modello degli Avori di Grado; contemporaneamente, l'inglese Robert Bergman ha sostenuto che decorassero una porta posta a chiusura dell'iconostasi della Cattedrale salernitana. Altre ipotesi sostengono che ricoprissero una \"capsa\" reliquiaria, se non addirittura l'antico altare della Cattedrale, ma probabilmente una risposta chiara e definitiva non si avr\u00e0 mai.\nConservazione e stato attuale.\nIl pregio principale degli \"Avori Salernitani\" sta nella loro conservazione: infatti, nonostante i quasi mille anni d'et\u00e0, le tavolette conservano ancora il loro splendido colore giallo paglierino, molto \"caldo\" nonch\u00e9 gradevole; ci\u00f2 \u00e8 probabilmente dovuto al fatto che essi sono stati lucidati spesso, e tenuti lontano da fonti dirette di calore, che li avrebbero inevitabilmente anneriti.\nAttualmente (2008) quasi tutte le tavolette sono esposte al Museo Diocesano di Salerno, fatta eccezione per le (fortunatamente pochissime) perse ed un'altra decina divisa tra il Louvre di Parigi, il Metropolitan Museum di New York, il Victoria and Albert Museum di Londra, i Musei statali di Berlino (Staatlichen Museen zu Berlin), l'Ermitage di San Pietroburgo e il Museo di Belle Arti di Budapest (Sz\u00e9pm\u00fcv\u00e9szeti M\u00fazeum). Inoltre, dal dicembre 2007 fino al 4 maggio 2008 ha avuto luogo, sempre al Museo Diocesano, una bellissima retrospettiva che ha riunito, per la prima volta dopo trent'anni, l'intero ciclo eburneo oltre a parte degli \"Avori di Grado\" ed altri pezzi pregiati in tale elemento, di fattura amalfitana e salernitana od ispirati alle botteghe locali."}
{"id": "1712054", "revid": "62748", "url": "https://it.wikipedia.org/wiki?curid=1712054", "title": "Avori di Grado", "text": "Gli Avori di Grado sono ci\u00f2 che resta di un ciclo eburneo che rivestiva la cattedra vescovile della Basilica di Sant'Eufemia di Grado (Gorizia).\nCaratteristiche.\nRealizzato quasi sicuramente in oriente, il trono in avorio fu forse commissionato a Bisanzio dall'imperatore Eraclio II e donato alla diocesi di Alessandria d'Egitto; da l\u00ec, quasi sicuramente per via degli scambi commerciali, fu portato a Grado dov'\u00e8 rimasto integro almeno fino alla met\u00e0 del XV secolo. La sua datazione oscilla tra il VI ed il VII secolo.\nLa decorazione \u00e8 divisa in due parti: un ciclo con un Nuovo Testamento, ed un ciclo marciano. Lo stile \u00e8 tipicamente bizantino, atto a recuperare le forme classiche, ma con chiari richiami alla cultura araba: prova evidente ne sono le architetture delle citt\u00e0, raffigurate ora con strutture simili a templi romani, ora con cupole e torri simili a minareti. La presenza di scritture in greco testimonia il fatto che la cattedra fosse stata realizzata per chiese col culto cristiano orientale.\nLa similarit\u00e0 stilistica ad essi degli \"Avori Salernitani\" (del XII secolo) e di altre opere simili e posteriori, fa ritenere che gli \"Avori di Grado\" fossero molto conosciuti e \"citati\" nell'alto Medioevo. Il ciclo and\u00f2 disperso quasi sicuramente a partire dal Rinascimento e molte delle tavolette originarie sono andate perdute. Attualmente (2008) le poche restanti sono divise tra i musei di Palma di Maiorca, Londra, Firenze e Milano, oltre ad alcune raccolte private.\nDal dicembre 2007 fino al 4 maggio 2008 ha avuto luogo al Museo Diocesano di Salerno una mostra retrospettiva che ha riunito, per la prima volta, l'intero ciclo eburneo degli \"Avori Salernitani\" oltre a parte degli \"Avori di Grado\" ed altri pezzi pregiati in tale elemento, di fattura amalfitana e salernitana od ispirati alle botteghe locali.\nPossibile attribuzione.\nUna tavoletta appartenente al ciclo di Grado ed attualmente a Londra raffigurante \"La resurrezione di Lazzaro\" si trovava, alla fine del Quattrocento, nel Duomo di Amalfi: ci\u00f2 ha ingannato per molto tempo gli studiosi, nel ritenere gli \"Avori di Grado\" di fattura amalfitana. Quest'ipotesi \u00e8 stata recentemente smentita dal fatto che, proprio alla met\u00e0 del Quattrocento, duca di Amalfi era Sergio Piccolomini, nipote di Enea Silvio Piccolomini che sarebbe poi diventato papa col nome di Pio II e che, prima di assumere la suprema carica, era stato (dal 1447) vescovo di Trieste, diocesi vicina a Grado. La tavoletta sarebbe stata, dunque, un \"regalo\" dello zio al nipote; tuttavia quest'ipotesi, per quanto suggestiva, \u00e8 ancora al vaglio degli studiosi in convegni.\nCollegamenti esterni.\n "}
{"id": "1712057", "revid": "712828", "url": "https://it.wikipedia.org/wiki?curid=1712057", "title": "Ry\u016bken Ishida", "text": ""}
{"id": "1712062", "revid": "712828", "url": "https://it.wikipedia.org/wiki?curid=1712062", "title": "Ashido Kan\u014d", "text": ""}
{"id": "1712068", "revid": "712828", "url": "https://it.wikipedia.org/wiki?curid=1712068", "title": "Karin Kurosaki", "text": ""}
{"id": "1712071", "revid": "1437722", "url": "https://it.wikipedia.org/wiki?curid=1712071", "title": "Tutti i miei sogni", "text": "Tutti i miei sogni \u00e8 un album raccolta dei successi di Riccardo Cocciante pubblicato in tre CD. \u00c8 questo l'unico album in cui si pu\u00f2 reperire su disco il brano Per Lei del 1994, versione in italiano di I'd Fly, inclusa nell'album Un uomo felice."}
{"id": "1712072", "revid": "287204", "url": "https://it.wikipedia.org/wiki?curid=1712072", "title": "Luo Qi", "text": "Biografia.\nNacque nel 1960 ad Hangzhou da una famiglia legata alla cultura dei letterati, durante l'adolescenza si interessa alla storia dell'arte occidentale e cinese: interesse che lo porter\u00e0 a laurearsi alla \"Zhongguo Meishu Xueyuan\" in incisione, poi a conseguire il master in pittura ad olio, fino alla cattedra di disegno e storia dell'arte.\nOrganizza mostre sulle teorie estetiche e artistiche contemporanee occidentali con varie mostre da lui organizzate come: \"Zhongguo Dangdai Shufajia Yaoqing Zhan \" del 1990, \"Xiandai Shu ? Zhan \" del 1991.\nL'impegno per il calligrafismo.\nIl maggior punto di svolta lo si ha nel 1993 quando, alla Henan Meishuguan di Zhengzhou, viene inaugurata la prima di una lunga serie di mostre sul \"calligrafismo\", un movimento artistico-concettuale postmoderno atto a delineare l'andamento plurivettoriale e disordinato degli esperimenti sulla calligrafia di quegli anni.\nOpere.\nLe sue opere pi\u00f9 importanti sono la serie \"Jiaowang\" e \"Qing Shu\", nella quale introduce la tecnica della pittura ad olio in un contesto calligrafico, sono importanti anche i quattro \"Manifesti del calligrafismo\" ed \"Shufazhuyi Wenben\", una raccolta di scritti sull'argomento.\nManifesti del Calligrafismo.\nIl \"Manifesto del calligrafismo\" fu il primo vero e proprio manifesto, inteso quindi nel senso europeo avanguardistico, nella storia della calligrafia cinese.\nDivulgato storicamente in occasione della \"Shoujie Zhongguo Shufazhuyi Zhan\", tenutasi il 18 agosto 1993 a Zhengzhou, nello Henan, reca in maniera garbata e chiara i punti fondamentali della struttura del pensiero di Luo Qi inerente al calligrafismo.\nAl primo ne seguiranno altri: La \"Critica del Calligrafismo\" del 1995, \"La Critica in Asia\" del 1997 e \"Il Calligrafismo Aperto\" del 1999, quest'ultimo presentato all'inizio della quarta edizione della mostra tenutasi al palazzo ducale di Genova, in Italia.\nPresentati come discorsi iniziali alle quattro edizioni della \"Shufazhuyi Zhan\", questi quattro testi rimangono unici nella storia della calligrafia cinese intesa come arte moderna.\nDi maggiore impatto rimane il primo, una sorta di introduzione indispensabile all'argomento e l'incipit di un variegato dibattito che vedr\u00e0 coinvolti da un lato i calligrafi maggiormente legati alla tradizione e dall'altro coloro che, supportati dalla critica del calligrafismo, cercano di aprire la calligrafia intesa come arte tradizionale cinese ai possibili elementi innovativi a questa estranei, ma soprattutto \u201cfare dell'arte della scrittura uno strumento di diffusione della cultura e del pensiero contemporaneo\u201d ( Luo Qi, Manifesto del calligrafismo).\nBibliografia.\nLuo Qi \u6d1b \u9f50, \"Shufazhuyi Wenben \" \u4e66 \u6cd5 \u4e3b \u4e49 \u6587 \u672c, Hangzhou \u676d \u5dde, Zhongguo Meishu Xueyuan Chubanshe \u4e2d \u56fd \u7f8e \u672f \u9662 \u51fa \u7248 \u793e, 2001."}
{"id": "1712073", "revid": "120540412", "url": "https://it.wikipedia.org/wiki?curid=1712073", "title": "Un uomo felice", "text": "Un uomo felice \u00e8 un album di Riccardo Cocciante pubblicato nel 1994, che vede l'autore duettare con interpreti femminili quali Mietta, Mina, Scarlett Von Wollenmann e Francesca Belenis."}
{"id": "1712074", "revid": "463686", "url": "https://it.wikipedia.org/wiki?curid=1712074", "title": "Manifesto del calligrafismo", "text": ""}
{"id": "1712076", "revid": "736476", "url": "https://it.wikipedia.org/wiki?curid=1712076", "title": "Quando si vuole bene", "text": "Quando si vuole bene \u00e8 il primo album \"live\" di Riccardo Cocciante. L'album \u00e8 stato registrato nel corso del tour effettuato dal cantautore nel 1986."}
{"id": "1712079", "revid": "827882", "url": "https://it.wikipedia.org/wiki?curid=1712079", "title": "Yap (stato)", "text": "Lo Stato di Yap \u00e8 uno dei quattro Stati Federati di Micronesia. Situato nell'Oceano Pacifico occidentale, comprende numerose isole dell'arcipelago delle Caroline posizionate fra la Repubblica di Palau, Guam e Chuuk.\nStoria.\nLe isole sono state popolate, presumibilmente, da popolazioni provenienti dall'Insulindia e dalle isole dell'Ammiragliato.\nNel 950 d.C. circa \u00e8 stato sede dell'Impero di Yap contemporaneo all'Impero Tu'i Tonga.\nI primi occidentali a visitare l'isola furono i portoghesi nel 1525 quando il navigatore Diego Da Rocha giunse a Ulithi e vi rimase per quattro mesi.\nCome Chuuk, Pohnpei e Kosrae ha fatto parte delle Indie orientali spagnole, dell'Impero coloniale tedesco e dell'Impero giapponese.\nCon la sconfitta dell'impero nipponico, il territorio di Yap entr\u00f2 a far parte, (insieme alle altre isole Caroline, Marshall e Marianne), del Territorio fiduciario delle Isole del Pacifico dal 1947 al 1990, anno dell'indipendenza.\nGeografia fisica.\nLo Stato di Yap comprende una vasta area della parte occidentale degli Stati Federati di Micronesia, da ovest a est si estende per oltre km e da nord a sud per km. Il punto pi\u00f9 occidentale \u00e8 si trova nell'atollo di Ngulu e quello pi\u00f9 orientale sull'isola di Pikelot vicino alla frontiera con lo stato di Chuuk.\nIl capoluogo Colonia si trova sull'isola di Yap nella parte nord-occidentale dello stato.\nIsole e atolli.\nLe isole al di fuori delle isole Yap (\"Yap Proper\") sono chiamate \"Outer Islands\" o isole esterne di Yap ma la geografia permette di repartirle tra occidentali e orientali:\nPopolazione.\nLa popolazione, di 11.758 abitanti, \u00e8 composta da Micronesiani e le lingue ufficiali sono l'inglese, lo yapese, l'ulithiano e il woleaiano.\nOrdinamento dello stato.\nSuddivisioni amministrative.\nLo Stato \u00e8 suddiviso in due distretti che a loro volta sono suddivisi in municipalit\u00e0.\nSociet\u00e0.\nIstituzioni, enti e associazioni.\nYap, a differenza degli altri stati federati, ha una gestione istituzionale molto legata alla tradizione. Come potere legislativo, oltre ad avere il Governo composto da dieci membri, \u00e8 dotato del Consiglio di Pilung e del Consiglio di Tamol. Questi due organismi si occupano di tradizioni e costumi.\nEconomia.\nTrasporti.\nLo Stato \u00e8 dotato di un aeroporto internazionale ubicato sull'isola Yap e dell'aeroporto di Ulithi, realizzato su l'isoletta Falalop dell'omonimo atollo.\nTradizioni e folclore.\nLa cultura e le tradizioni sono ancora forti, se comparate alle isole vicine. Nel 1731 dei missionari cattolici tentarono di convertire la popolazione ma vennero massacrati.\nIl simbolo dello Stato \u00e8 senza dubbio la moneta Rai. Usate come forma di pagamento, sono delle pietre di basalto provenienti da Palau, tuttora usate come simbolo di potere economico delle trib\u00f9.\nFestivit\u00e0.\nLe festivit\u00e0 dello Stato di Yap sono nove."}
{"id": "1712080", "revid": "671418", "url": "https://it.wikipedia.org/wiki?curid=1712080", "title": "Rai (moneta)", "text": "Le pietre Rai sono grandi dischi circolari scavati nel calcare che si trovano nell'isola di Yap, in Micronesia. Le popolazioni locali le usavano come moneta, \"denaro di pietra\".\nForme e valore.\nLe pietre sono dischi circolari scavati nel calcare con un grande buco al centro. La dimensione delle pietre \u00e8 molto variabile, le pi\u00f9 grandi hanno un diametro di 3 metri, sono spesse 0,5 metri e pesano 4 tonnellate.\nIl valore estrinseco (percepito) di una specifica pietra si basa non solo sulla sua dimensione e sulle modalit\u00e0 di produzione, ma anche sulla sua storia. Se molte persone - o nessuna - sono morte quando la pietra \u00e8 stata trasportata, o se l'ha portata un noto marinaio, il valore della pietra Rai aumenta.\nLe pietre Rai sono state utilizzate nelle transazioni sociali, come matrimoni, eredit\u00e0, affari politici, alleanze, riscatto dei morti in battaglia o solo per uno scambio di cibo.\nMolte si trovano di fronte a locali di riunione o su percorsi specifici. Anche se la propriet\u00e0 di un particolare pietra cambia, la pietra stessa \u00e8 spostata raramente. I nomi dei precedenti proprietari sono tramandati a quello nuovo.\nIl calcare per fabbricare le monete veniva estratto dalla vicina isola di Palau.\nStoria.\nGli abitanti di Yap estrassero le rocce calcaree dalle isole di Palau e le portarono a Yap con canoe e zattere. La leggenda locale sostiene che gli yapesi scoprirono le rocce circa 500-600 anni fa, quando una spedizione guidata da un uomo di nome Anagumang sbarc\u00f2 a Palau. Il calcare non si trovava a Yap e quindi era considerato molto prezioso dagli yapesi.\nPrima Anagumang ordin\u00f2 ai suoi uomini di tagliare la pietra a forma di pesce, ma alla fine fu scelta una forma circolare, probabilmente perch\u00e9 pi\u00f9 facile da trasportare. Un palo fu messo attraverso il buco al centro della pietra in modo che i lavoratori potessero portarla: i dischi pi\u00f9 grandi probabilmente avevano bisogno di centinaia di uomini per il trasporto.\nGli abitanti di Palau, a loro volta, richiesero agli yapesi di pagare in perline, polpa di cocco e copra o sotto forma di servizi per avere il privilegio di estrarre le pietre.\nNel 1871 un irlandese-americano, David Dean O'Keefe, fece naufragio vicino a Yap e fu aiutato dagli indigeni. Pi\u00f9 tardi, ha assistito gli yapesi nell'acquisto di Rai e, in cambio, ricevette copra e cetrioli di mare, che erano merci preziose nell'Estremo Oriente. Forn\u00ec agli yapesi aiuto e strumenti di ferro. Di conseguenza ci fu una forma di inflazione e le pietre Rai acquisite con questo aiuto sono state considerate meno preziose rispetto a quelle pi\u00f9 antiche.\nIl commercio delle pietre Rai si \u00e8 infine fermato all'inizio del XX secolo, a causa di controversie commerciali tra gli interessi spagnoli e tedeschi nella zona. Le cave furono abbandonate. Quando l'esercito imperiale giapponese conquist\u00f2 Yap durante la seconda guerra mondiale, alcune delle pietre vennero usate come ancore o per la costruzione.\nAnche se il denaro di tipo occidentale ha sostituito le pietre come moneta di tutti i giorni, le Rai sono ancora scambiate in modo tradizionale tra gli yapesi. Si tratta di un simbolo nazionale, e sono rappresentate sulla targa automobilistica locale.\nUna pietra Rai di 7 piedi di diametro \u00e8 in mostra nel giardino della Bank of Canada, ad Ottawa, Ontario."}
{"id": "1712084", "revid": "110157", "url": "https://it.wikipedia.org/wiki?curid=1712084", "title": "Pohnpei", "text": "Lo Stato di Pohnpei (fino al 1984 Ponape) \u00e8 uno degli Stati Federati di Micronesia. Posto fra Chuuk e Kosrae comprende numerose isole dell'arcipelago delle Caroline. In lingua pohnpeiana il nome dello Stato significa \"su (pohn) un altare di pietra (pei)\".\nStoria.\nTestimonianza pi\u00f9 antica dei primi abitanti sono le rovine di Nan Madol situate nella parte sud-est dell'isola principale. Le rovine, risalenti (secondo un test parziale del C14) al 1180 d.C., sono composte da una serie di isole artificiali con strade ed edifici parzialmente sommersi e sulla cui origine si sa ben poco. I primi occidentali a visitare le isole furono i portoghesi nel 1595. Come tutte le isole Caroline, ha fatto parte delle Indie orientali spagnole fino al 1899, dell'Impero coloniale tedesco e dal 1914 dell'Impero giapponese.\nCon la sconfitta dell'impero nipponico, il territorio di Pohnpei fece parte, (insieme alle altre isole Caroline, Marshall e Marianne), del Territorio fiduciario delle Isole del Pacifico dal 1947 al 1990, anno dell'indipendenza.\nGeografia fisica.\nLo Stato \u00e8 composto dall'omonima isola (con una superficie di 347\u00a0km\u00b2) appartenente alle Isole Senyavin, e da numerosi atolli con una superficie complessiva di 372\u00a0km\u00b2.\nSull'isola Pohnpei sorge Palikir, capitale della Federazione.\nSociet\u00e0.\nReligione.\nSono presenti cattolici, protestanti e animisti.\nLingue e dialetti.\nLe lingue ufficiali sono l'inglese e il pohnpeiano. Altre lingue parlate a Pohnpei sono il nukuoro e il kapingamarangi.\nOrdinamento dello stato.\nSuddivisioni amministrative.\nPohnpei \u00e8 suddivisa amministrativamente in due distretti, l'isola principale e tutte le altre. In base alla Costituzione ufficiale \u00e8 composta da undici municipalit\u00e0.\nMunicipalit\u00e0.\nKapingamarangiMokilNukuoroPingelapSapwuahfikKittiKoloniaMadolenihmwNettOrolukSokehsUh\nIstituzioni, enti e associazioni.\nL'organizzazione statale \u00e8 composta da tre branche: legislativa, esecutiva, e giudiziaria.\nQuella legislativa emana le leggi e crea servizi per la popolazione. La branca esecutiva applica le leggi e amministra vari servizi governativi. Quello giudiziario si occupa di interpretare le leggi e mantenere l'ordine pubblico. La sede \u00e8 nello State Capital Hill di Kolonia. L'organo dello Stato \u00e8 il Consiglio, composta da 23 membri fra cui il Portavoce ed il vice Portavoce.\nEconomia.\nCome gli altri stati federati, Pohnpei dipende in larga parte dagli aiuti economici forniti dagli USA. Le principali esportazioni sono la copra e il pepe. La valuta ufficiale \u00e8 il dollaro USA non esistono valute locali.\nTrasporti.\nIl principale scalo aereo \u00e8 il Pohnpei International Airport. Ubicato vicino a Kolonia, \u00e8 stato realizzato su una piccola isola al largo della costa settentrionale dell'isola Pohnpei.\nAree archeologiche.\nLetteratura.\nLe rovine di Nan Madol, hanno ispirato il \"Ciclo di Cthulhu\", un romanzo fantastico dello scrittore Howard Phillips Lovecraft, il romanzo \"The Moon Pool\", di Abraham Merritt e \"Deep Fathom\" di James Rollins.\nTradizioni e folclore.\nFestivit\u00e0.\nLe festivit\u00e0 dello Stato di Pohnpei sono dieci."}
{"id": "1712088", "revid": "339392", "url": "https://it.wikipedia.org/wiki?curid=1712088", "title": "Jin Karyia", "text": ""}
{"id": "1712095", "revid": "712828", "url": "https://it.wikipedia.org/wiki?curid=1712095", "title": "Maki Ichinose", "text": ""}
{"id": "1712097", "revid": "94295829", "url": "https://it.wikipedia.org/wiki?curid=1712097", "title": "Dibattito sull'estetica della calligrafia", "text": "Il dibattito sull'estetica della calligrafia si ebbe in Cina tra il 1979 e il 1985.\nStoria.\nQueste teorie fornirono le basi al movimento del neoclassicismo, che dar\u00e0 le prerogative essenziali di tutta la calligrafia di stampo tradizionale degli ultimi venti anni.\nLa nascita di un vero e proprio apparato estetico calligrafico, inteso come una serie di studi legati al pensiero cinese ed alla sua evoluzione contemporanea, vede al suo interno numerose e differenti teorie.\nNello \"Shufa Meixue Jianlun\" di Liu Gangji, prima opera dedicata all'estetica della calligrafia, del 1979, si espone la teoria del riflesso (\"fanying lun\"):\nSuccessivamente a Liu Gangji, altre teorie furono proposte da Jiang Chengqing, da Jin Xuezhi, Zhou Junjie, Chen Fangji, ecc.\nTra i numerosi esponenti del dibattito vi fu anche un grande studioso del pensiero cinese e della filosofia occidentale ovvero Li Zehou, contribu\u00ec al dibattito con alcuni scritti di grande importanza: l'articolo \"Luelun Shufa\" apparso sulla rivista \"Zhongguo Shufa\" 1/'86, dove descrive con grande chiarezza le sue posizioni al riguardo, che sono una sorta di compromesso tra la teoria del riflesso di Liu Gangji e quella dei segni astratti di Jiang Chengqing.\nI temi e le problematiche maggiormente trattate in questi anni riguardano, oltre ai canoni estetici veri e propri che un'opera calligrafica deve possedere, i contenuti, l'impatto con la popolazione (essendo la calligrafia diventata un'arte del popolo e per il popolo.\nI materiali e gli strumenti, ma soprattutto il ruolo del carattere cinese all'interno della calligrafia, quest'ultimo porter\u00e0 al consolidamento di due fazioni: la \"chuantong pai\", ovvero i \"tradizionalisti\", che vedono nel carattere cinese la condizione per la quale ha luogo la calligrafia, e la \"xiandai pai\", che ne rifiuta il ruolo predominante e che pone in primo piano il concetto di tratto.\nIl dibattito sull'estetica della calligrafia port\u00f2 alla formazione di un inedito e folto gruppo di critici e studiosi, i quali ebbero il compito di fornire strutture teoriche a quella che viene chiamata calligrafia contemporanea: oltre ai personaggi gi\u00e0 citati, si ricordino anche Chen Zhenlian, uno dei primi ad approcciarsi alla calligrafia giapponese, Wang Yichuan, Qiu Zhenzhong, Huang Jian e Wang Xuezhong, uno dei teorici di spicco della Xiandai pai."}
{"id": "1712099", "revid": "729019", "url": "https://it.wikipedia.org/wiki?curid=1712099", "title": "Aeroporto internazionale di Pohnpei", "text": "L'aeroporto internazionale di Pohnpei (IATA: PNI, ICAO: PTPN) \u00e8 l'aeroporto dello stato di Pohnpei, uno degli Stati Federati di Micronesia situato sull'isola Deketik, collegato con una strada all'isola principale, nelle vicinanze di Kolonia."}
{"id": "1712100", "revid": "54354", "url": "https://it.wikipedia.org/wiki?curid=1712100", "title": "Pohnpei International Airport", "text": ""}
{"id": "1712102", "revid": "729019", "url": "https://it.wikipedia.org/wiki?curid=1712102", "title": "Aeroporto Internazionale di Yap", "text": "L'Aeroporto internazionale di Yap o Yap International Airport \u00e8 un aeroporto degli Stati Federati di Micronesia situato sull'isola principale dello stato di Yap."}
{"id": "1712103", "revid": "196390", "url": "https://it.wikipedia.org/wiki?curid=1712103", "title": "Yap International Airport", "text": ""}
{"id": "1712107", "revid": "729019", "url": "https://it.wikipedia.org/wiki?curid=1712107", "title": "Molucche meridionali", "text": "Le Molucche meridionali sono un insieme di 150 isole del Mar di Banda che fanno parte della Repubblica d'Indonesia.\nGeografia.\nLe isole principali sono Seram, Ambon, e Buru.\nPopolazione.\nLa popolazione conta circa un milione di abitanti, principalmente melanesiani cristiani. Comunit\u00e0 di Molucchesi meridionali si trovano al di fuori dell'Indonesia, soprattutto nei Paesi Bassi e in California negli Stati Uniti.\nStoria.\nLe isole sono il luogo di nascita di un movimento rivoluzionario che proclam\u00f2 l'indipendenza dall'Indonesia nel 1950 nella Repubblica delle Molucche del Sud (Republik Maluku Selatan). Lo Stato dur\u00f2 solo pochi mesi ed il governo centrale di Giakarta ristabil\u00ec il suo potere costringendo all'esilio i rivoluzionari."}
{"id": "1712114", "revid": "1573940", "url": "https://it.wikipedia.org/wiki?curid=1712114", "title": "Gundam Sentinel", "text": " \u00e8 una light novel di Masaya Takahashi, con fotografie di diorami e disegni del mecha designer Hajime Katoki, pubblicato a puntate tra il 1987 ed il 1988 sulla rivista mensile di modellismo giapponese \"Model Graphix\", ed ambientato nell'Universal Century della saga di \"Gundam\". Inedito in Italia.\nNato come opera amatoriale, \"Gundam Sentinel\" riscosse un grande successo in Giappone, tanto da suscitare l'attenzione della Bandai, che all'epoca produsse un'intera linea di Gunpla dei mobile suit ideati dall'allora giovane dilettante Hajime Katoki, e da essere considerato al pari di un'opera ufficiale. Malgrado non sia mai stato trasposto in un anime o in un manga, \"Gundam Sentinel\" \u00e8 diventato un titolo di culto, come testimoniato dalla successiva uscita di modellini anche nella serie Master Grade della Bandai a quasi 15 anni di distanza.\nTrama.\nLa storia si colloca tra le due serie TV \"Mobile Suit Z Gundam\" e \"Mobile Suit Gundam ZZ\". \u00c8 l'anno 0088 UC; dopo la sconfitta dei Titans ad opera dell'AEUG, sull'asteroide Pezun un gruppo di ufficiali gi\u00e0 parte di quella \"\u00e9lite\" militare, autonominatosi New Desides, si ribella al nuovo Governo della Federazione Terrestre e decide di proseguire lo scontro con l'AEUG per riprendere il controllo dell'esercito regolare della Federazione. Malgrado la persistente minaccia di Axis, il Governo decide di sedare subito la rivolta ed invia alla volta di Pezun un'apposita \"task force\", chiamata Alpha, dotata di diversi nuovi prototipi di mobile suit, tra cui l'MSA-0011 Superior Gundam, equipaggiato con il sistema di intelligenza artificiale ALICE. Lo scontro si risolver\u00e0 con la sconfitta dei dissidenti, anche se a caro prezzo."}
{"id": "1712127", "revid": "2014155", "url": "https://it.wikipedia.org/wiki?curid=1712127", "title": "Ludovico VIII di Baviera-Ingolstadt", "text": "Biografia.\nLudovico era figlio di Ludovico VII e di Anna di Borbone. Gi\u00e0 dal 1438 govern\u00f2 il ducato insieme al padre, che per\u00f2 gli preferiva un figlio illegittimo. Le continue lotte che il padre affront\u00f2 in questo periodo lo spinsero ad allearsi con Enrico XVI. Per tale ragione, nel 1443, imprigion\u00f2 il padre e lo consegn\u00f2 ad Enrico. Divenne cos\u00ec duca di Baviera-Ingolstadt.\nLudovico mor\u00ec senza eredi nel 1445; gli succedette Enrico XVI.\nMatrimonio.\nLudovico spos\u00f2 nel 1441 Margherita di Brandeburgo, figlia di Federico I di Brandeburgo. Da questo matrimonio nacquero due figli che tuttavia non raggiunsero l'et\u00e0 adulta."}
{"id": "1712139", "revid": "1714743", "url": "https://it.wikipedia.org/wiki?curid=1712139", "title": "Guglielmo III di Baviera", "text": "Biografia.\nGuglielmo era figlio di Giovanni II di Baviera e di Caterina di Gorizia. Nel 1397 successe al padre nel governo del Ducato di Baviera-Monaco, insieme al fratello Ernesto.\nNel 1429, all'estinzione della dinastia dei Wittelsbach di Straubing, d'Olanda e di Hainaut, ingaggi\u00f2 insieme al fratello Ernesto una lotta con i cugini Enrico XVI e Ludovico VII. Ottennero cos\u00ec met\u00e0 del Ducato di Baviera-Straubing, che divenne cos\u00ec parte dei territori di Baviera-Monaco.\nGuglielmo appoggi\u00f2 Sigismondo nelle guerre hussite e appoggi\u00f2 il cognato Venceslao contro Roberto, nella lotta per il titolo di imperatore. Egli stesso, inoltre, fu preso in considerazione come possibile candidato a imperatore."}
{"id": "1712144", "revid": "4711", "url": "https://it.wikipedia.org/wiki?curid=1712144", "title": "Elmer Berkessy", "text": ""}
{"id": "1712150", "revid": "83549", "url": "https://it.wikipedia.org/wiki?curid=1712150", "title": "Cafalotripsia", "text": ""}
{"id": "1712159", "revid": "1538224", "url": "https://it.wikipedia.org/wiki?curid=1712159", "title": "Un disco per l'estate 1972", "text": "La nona edizione della manifestazione canora Un disco per l'estate inizi\u00f2 alla radio il 16 aprile 1972.\nPrima fase (dal 16 aprile).\nLa prima fase di presentazione di tutte le canzoni partecipanti prosegue con una serie di trasmissioni quotidiane fino al 14 maggio.\n\u00c8 l'edizione record per numero di canzoni in gara che sono ben 64.\nEcco l'elenco definitivo dei partecipanti, in ordine alfabetico: in neretto i 28 promossi alle prime due serate di Saint Vincent, la sigla SF (Serata Finale) indica l'ulteriore promozione dei 14 finalisti.\nFase eliminatoria (dal 15 al 18 maggio).\nLa fase eliminatoria si svolge alla radio dal 15 al 18 maggio. Le 64 canzoni in gara, nel corso di quattro trasmissioni in onda all'ora di pranzo sul Secondo Programma, presentate da Giancarlo Guardabassi, vengono sottoposte al voto delle giurie che selezionano le 28 canzoni finaliste per le serate finali di Saint Vincent. Moltissimi i \"bocciati eccellenti\": da Gianni Morandi, Patty Pravo e Sergio Endrigo, alla loro prima e unica partecipazione alla rassegna canora, a Camaleonti, Lucio Dalla, Equipe 84. Giganti, Romina Power, Tony Renis, Rosalino e la rivelazione dell'edizione 1969 Mario Tessuto.\nLe serate finali di Saint Vincent (15-16-17 giugno).\nLa diretta televisiva e radiofonica consiste in due serate eliminatorie in cui sono presentate 14 canzoni per sera, ed in una serata finale nella quale vengono riproposti i 7 brani pi\u00f9 votati di ciascuna eliminatoria.\nI presentatori di questa edizione sono Corrado e Gabriella Farinon, con ospite fisso Paolo Panelli e la partecipazione di Ciccio Ingrassia, Franco Franchi, Raffaella Carr\u00e0, Minnie Minoprio e Gino Cervi (quest'ultimo per promuovere quella che sar\u00e0 la sua ultima serie televisiva de \"Le inchieste del Commissario Maigret\", in onda alla fine dell'estate).\nPer la prima volta, gli artisti nelle serate finali si esibiscono dal vivo, con l'accompagnamento dell'orchestra. La sede della manifestazione si sposta dal Casino de la Vall\u00e9e al Salone delle Terme.\nIl vincitore \u00e8 Gianni Nazzaro con la canzone melodica \"Quanto \u00e8 bella lei\", che ebbe un buon successo di vendita, raggiungendo anche la prima posizione nella hit parade. Orietta Berti si classifica seconda con \"Stasera ti dico di no\", lo stesso brano scartato pochi mesi prima dal \"Festival di Sanremo\", prendendosi, quindi, una bella rivincita.\nTra gli altri pezzi partecipanti, ebbe un buon successo \"Haum\" dei Delirium, il cui cantante solista era Ivano Fossati. Altre canzoni che entrarono nelle classifiche di vendita furono \"Semo gente de borgata\" del duo I Vianella (che raggiunse anch'essa il primo posto in hit parade), \"Questo nostro grande amore\" di Fred Bongusto, \"Che barba amore mio\" di Ornella Vanoni, \"Voglia di mare\" de I Romans, \"Un ricordo\" degli Alunni del Sole, \"Due delfini bianchi\" di Piero e i Cottonfields (sicuramente il loro brano di maggior successo), \"Una catena d'oro\" di Peppino Di Capri, \"Non si vive in silenzio\" di Gino Paoli, \"Salvatore\" di Ombretta Colli, \"Angiolina\" di Sergio Endrigo, \"Sulla rotta di Cristoforo Colombo\" di Lucio Dalla, \"Sotto il bamb\u00f9\" degli Stormy Six, \" Viaggio di un poeta\" dei Dik Dik. \nAlcune altre canzoni ebbero un successo solo radiofonico, non di vendita: \"Tempo d'inverno\" eseguita dai Camaleonti; \"Io\", cantata da Patty Pravo; \"Storia di due amici\", brano di Rosalino (oggi Ron), con testo di Umberto Donato, poeta di Pizzo Calabro. Rosalino \u00e8 anche autore di \"Principessa\", canzone presentata da Gianni Morandi, che non riscuoter\u00e0 molto successo in Italia ma verr\u00e0 incisa in svedese da Annifrid Lyngstad, futura componente degli ABBA, con il titolo \"Ska Man Skratta Eller Gr\u00e5ta\", e nel 1996 anche da Angelo Branduardi.\nVetrina di un disco per l'estate.\nLe 28 canzoni finaliste tornano alla radio pi\u00f9 volte al giorno a rotazione, dal 18 giugno ai primi giorni di settembre, negli appositi spazi intitolati \"Vetrina di un disco per l'estate\". "}
{"id": "1712162", "revid": "344503", "url": "https://it.wikipedia.org/wiki?curid=1712162", "title": "Patricio Guzm\u00e1n", "text": "Carriera.\n\u00c8 conosciuto a livello internazionale per aver diretto i tre documentari della \"Battaglia del Cile\", vale a dire ' (\"La Batalla de Chile: La insurrecci\u00f3n de la burgues\u00eda\", 1975), ' (\"La Batalla de Chile: El golpe de estado\", 1977) e \"\" (\"La Batalla de Chile: El poder popular\", 1979). Ha diretto inoltre \"Il caso Pinochet\" (\"Le Cas Pinochet\", 2001), \"Salvador Allende\" (2004), \"Nostalgia della luce\" (2010) e \"La memoria dell'acqua\" (2015)."}
{"id": "1712163", "revid": "6923", "url": "https://it.wikipedia.org/wiki?curid=1712163", "title": "Bitter SC", "text": "La SC \u00e8 un'autovettura prodotta dalla casa automobilistica tedesca Bitter tra il 1981 ed il 1986.\nStoria e profilo.\nNel 1977, Erich Bitter, titolare dell'omonima Casa automobilistica, cominci\u00f2 a lavorare alla sostituta della Bitter CD, un modello oramai decisamente troppo vecchio nello stile.\nQuasi in contemporanea, la Opel lanci\u00f2 l'ammiraglia Senator. Poich\u00e9 Erich Bitter vide nella meccanica e nel pianale della nuova Opel un valido punto di partenza, questi contatt\u00f2 la Casa di R\u00fcsselsheim per stringere un nuovo accordo, dopo quello precedente che port\u00f2 alla nascita della CD. In base a tale nuovo accordo, la Opel permise ad Erich Bitter di utilizzare il pianale e la meccanica della Senator per costruire la sua nuova coup\u00e9.\nI lavori si protrassero per circa due anni, durante i quali la Bitter non ebbe in listino alcun modello e il lancio avvenne nel 1981. Nacque cos\u00ec la Bitter SC, la nuova coup\u00e9 destinata a sostituire la CD.\nSe la CD balzava all'occhio per la sua somiglianza con la Maserati Ghibli, la silhouette a tre volumi della SC appariva invece simile a quella della Ferrari 400, anch'essa una coup\u00e9 a tre volumi.\nLa SC montava inizialmente il motore a 6 cilindri da 2986 cm\u00b3 della Senator. Tale motore, con monoalbero, erogava fino a 180 CV.\nNel 1983 fu proposta anche la versione cabriolet, prodotta in numero assai limitato, anche in rapporto al gi\u00e0 limitato volume della produzione totale SC.\nNel 1984 il vecchio 3 litri venne sostituito da un motore da 3848\u00a0cm\u00b3 in grado di erogare 210\u00a0CV. Nello stesso anno furono realizzati 4 esemplari con carrozzeria berlina.\nLa produzione della SC termin\u00f2 nel 1986. In totale furono prodotti 525 esemplari, cos\u00ec suddivisi:"}
{"id": "1712170", "revid": "246027", "url": "https://it.wikipedia.org/wiki?curid=1712170", "title": "Fasolaro", "text": ""}
{"id": "1712171", "revid": "436907", "url": "https://it.wikipedia.org/wiki?curid=1712171", "title": "La fidanzata (singolo)", "text": "La fidanzata \u00e8 un singolo del gruppo musicale italiano Articolo 31, pubblicato il 20 aprile 1998 come primo estratto dal quarto album in studio \"Nessuno\".\nDescrizione.\nScritto da J-Ax, DJ Jad, Liri e Gulmar, \"La fidanzata\" campiona il ritornello del brano del 1942 \"Mamma... voglio anch'io la fidanzata\" di Natalino Otto. Per richiamare il sound \"vintage\" del brano, il CD viene stampato come se fosse un vecchio vinile. Nella canzone \u00e8 presente anche una citazione de \"La ballata del Cerutti\" di Giorgio Gaber.\nAll'interno dell'album il brano viene inoltre anticipato da una breve introduzione recitata dall'attrice e doppiatrice Grazia Migneco, a chiusura della traccia precedente, \"La rinascita\".\nIl brano al suo apice raggiunge la posizione #20 della classifica dei singoli pi\u00f9 venduti in Italia."}
{"id": "1712178", "revid": "287204", "url": "https://it.wikipedia.org/wiki?curid=1712178", "title": "Now, There Was a Song!", "text": "Now, There Was a Song! \u00e8 il nono album dell'artista country Johnny Cash ed il suo quinto album pubblicato dalla Columbia Records. \u00c8 il primo album di Johnny Cash ad essere composto interamente da \"cover\" di brani di altri artisti, come Hank Williams, Ernest Tubb e George Jones. Fu pubblicato nel 1960 e successivamente \u00e8 stato ripubblicato dalla Legacy Recordings l'11 ottobre 1994, mantenendo la tracce originali dell'LP, senza aggiunte."}
{"id": "1712180", "revid": "1522738", "url": "https://it.wikipedia.org/wiki?curid=1712180", "title": "Starmon", "text": ""}
{"id": "1712186", "revid": "110157", "url": "https://it.wikipedia.org/wiki?curid=1712186", "title": "Guapa loca", "text": "Guapa loca \u00e8 un singolo dell'album del 1999 \"Xch\u00e9 s\u00ec\" degli Articolo 31.\nIl singolo ha visto la partecipazione vocale di Carmelo Saenz Mendoza, che era anche l'autore del brano originale al quale gli Articolo 31 si sono rifatti."}
{"id": "1712187", "revid": "287204", "url": "https://it.wikipedia.org/wiki?curid=1712187", "title": "Almas (Brasile)", "text": "Almas \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712191", "revid": "161374", "url": "https://it.wikipedia.org/wiki?curid=1712191", "title": "Unimon", "text": ""}
{"id": "1712192", "revid": "287204", "url": "https://it.wikipedia.org/wiki?curid=1712192", "title": "Arraias", "text": "Arraias \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis.\nA 2 km dal suo centro \u00e8 presente il piccolo aeroporto di Arraias destinato al traffico dell'aviazione generale."}
{"id": "1712194", "revid": "287204", "url": "https://it.wikipedia.org/wiki?curid=1712194", "title": "Aurora do Tocantins", "text": "Aurora do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712196", "revid": "287204", "url": "https://it.wikipedia.org/wiki?curid=1712196", "title": "Chapada da Natividade", "text": "Chapada da Natividade \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712197", "revid": "443160", "url": "https://it.wikipedia.org/wiki?curid=1712197", "title": "Aldo De Fazio", "text": "Comincio la sua carriera difendendo i pali della \"Filotranviaria\" di Salerno in Prima Divisione (quarta serie).\nPass\u00f2 poi insieme al cognato Giuseppe D'Avino alla , dove conquist\u00f2 poi la promozione in Serie B, pass\u00f2 poi all' e , prima di approdare alla in uno scambio sempre col cognato D'Avino.\nIn totale, De Fazio ha disputato 62 incontri in Serie A, difendendo la porta di Lazio e Lucchese, e 68 in Serie B, nelle file di e .\nDopo il ritiro, si dedic\u00f2 alla carica da allenatore, diventando trainer, tra le altre di e ."}
{"id": "1712199", "revid": "287204", "url": "https://it.wikipedia.org/wiki?curid=1712199", "title": "Combinado", "text": "Combinado \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712201", "revid": "767487", "url": "https://it.wikipedia.org/wiki?curid=1712201", "title": "Concei\u00e7\u00e3o do Tocantins", "text": "Concei\u00e7\u00e3o do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712202", "revid": "436907", "url": "https://it.wikipedia.org/wiki?curid=1712202", "title": "Volume (Articolo 31)", "text": "Volume \u00e8 un singolo del gruppo musicale italiano Articolo 31, l'unico estratto dalla raccolta \"Greatest Hits\" e pubblicato il 4 novembre 2000.\nLa canzone.\nIl brano, dalle sonorit\u00e0 piuttosto dance anni settanta, sfrutta campionamenti di ogni genere: si va dai riff di chitarre elettriche alle sigle elettroniche di videogames (come quella di Super Mario Bros. all'inizio della canzone), fino ad arrivare a rumori da cartoni animati.\nIl ritornello del brano \u00e8 cantato dal gruppo femminile Wonderbra (all'epoca composto da Lola Feghaly, Lalla Francia e Paola Folli), storico trio di coriste che accompagn\u00f2 il gruppo e pi\u00f9 recentemente anche J-Ax da solista durante le tourn\u00e9e e in studio."}
{"id": "1712204", "revid": "110157", "url": "https://it.wikipedia.org/wiki?curid=1712204", "title": "Dian\u00f3polis", "text": "Dian\u00f3polis \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis.\nStoria.\nLa storia di Dian\u00f3polis inizia nel 1750, con la fondazione di una citt\u00e0 nella regione indiana Acro\u00e1s villaggio di miniere d'oro di grandi dimensioni, con il nome di Tapuias Minas. Dato le richieste dei coloni, \u00e8 sceso alla missione dei Gesuiti agli indiani nei villaggi del cluster (Ant e missioni), vennero le prime case che hanno dato origine al campo di San Giuseppe Duro. Nel 1854, il campo era gi\u00e0 Paz District, elevata a una citt\u00e0 il 26 agosto 1884, questa data ritenuta della sua fondazione in fase di installazione al 1 \u00b0 gennaio 1885. Pi\u00f9 tardi, la citt\u00e0 venne chiamato Dian\u00f3polis, l'origine del nome \"Dian\u00f3polis\" \u00e8 relativo a Francisco das Chagas Moura, che \u00e8 stato sindaco della citt\u00e0 tra gli anni 1934 al 1938. Poi, la citt\u00e0 \u00e8 stata denominata \"San Giuseppe Du \u2022 ro\". \"Hard\" era una semplificazione del \"D'oro\", in quanto la regione era ricca di oro nel suo seminterrato. Come sindaco, Francisco Moura ha dichiarato che la citt\u00e0 ha fatto un omaggio alle signore del posto che chiamavano se stessi \"Custodiana\", noto con il soprannome di \"Diana\". Di qui l'affermazione della citt\u00e0 ora si chiamano \"Dian\u00f3polis\", che significa \"Terra di Dianas\".\nLa citt\u00e0 divenne famosa per l'episodio di The Trunk (titolo del libro Bernardo Elis), noto per i suoi abitanti la storia di segnalazione il massacro di nove cittadini e che sono stati sepolti nella pubblica piazza, chiamata oggi la \"Cappella Piazza\"."}
{"id": "1712207", "revid": "287204", "url": "https://it.wikipedia.org/wiki?curid=1712207", "title": "Lavandeira", "text": "Lavandeira \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712209", "revid": "1305772", "url": "https://it.wikipedia.org/wiki?curid=1712209", "title": "Natividade", "text": "Natividade \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712214", "revid": "287204", "url": "https://it.wikipedia.org/wiki?curid=1712214", "title": "Novo Alegre", "text": "Novo Alegre \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712215", "revid": "1869172", "url": "https://it.wikipedia.org/wiki?curid=1712215", "title": "European Champions Tournament 1989-1990", "text": "Il sesto European Champions Tournament fu giocato dal 21 al 22 dicembre 1989 a Roma.\nL'edizione vide la prima vittoria italiana nella storia della massima competizione continentale del calcio a 5, fu la Roma RCB a battere in finale gli spagnoli de La Garriga Isolar per 2-1 davanti al proprio pubblico"}
{"id": "1712216", "revid": "113880", "url": "https://it.wikipedia.org/wiki?curid=1712216", "title": "Alimont", "text": ""}
{"id": "1712218", "revid": "287204", "url": "https://it.wikipedia.org/wiki?curid=1712218", "title": "Novo Jardim", "text": "Novo Jardim\u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712222", "revid": "287204", "url": "https://it.wikipedia.org/wiki?curid=1712222", "title": "Paran\u00e3", "text": "Paran\u00e3 \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712223", "revid": "287204", "url": "https://it.wikipedia.org/wiki?curid=1712223", "title": "Pindorama do Tocantins", "text": "Pindorama do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712227", "revid": "287204", "url": "https://it.wikipedia.org/wiki?curid=1712227", "title": "Ponte Alta do Bom Jesus", "text": "Ponte Alta do Bom Jesus \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712228", "revid": "767487", "url": "https://it.wikipedia.org/wiki?curid=1712228", "title": "Frank Hoste", "text": "Professionista dal 1977 al 1991, vinse la classifica a punti al Tour de France 1984; partecip\u00f2 inoltre ai Giochi olimpici 1976 di Montr\u00e9al.\nCarriera.\nPrima di passare professionista, Hoste partecip\u00f2 con la selezione belga ai Giochi della XXI Olimpiade di Montr\u00e9al del 1976, giungendo trentaseiesimo nella prova in linea."}
{"id": "1712229", "revid": "287204", "url": "https://it.wikipedia.org/wiki?curid=1712229", "title": "Porto Alegre do Tocantins", "text": "Porto Alegre do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712230", "revid": "1305772", "url": "https://it.wikipedia.org/wiki?curid=1712230", "title": "Brunswick", "text": ""}
{"id": "1712234", "revid": "287204", "url": "https://it.wikipedia.org/wiki?curid=1712234", "title": "Rio da Concei\u00e7\u00e3o", "text": "Rio da Concei\u00e7\u00e3o \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712236", "revid": "287204", "url": "https://it.wikipedia.org/wiki?curid=1712236", "title": "Santa Rosa do Tocantins", "text": "Santa Rosa do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712240", "revid": "287204", "url": "https://it.wikipedia.org/wiki?curid=1712240", "title": "S\u00e3o Val\u00e9rio da Natividade", "text": "S\u00e3o Val\u00e9rio da Natividade, a volte chiamato semplicemente S\u00e3o Val\u00e9rio, \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712241", "revid": "287204", "url": "https://it.wikipedia.org/wiki?curid=1712241", "title": "Taguatinga (Tocantins)", "text": "Taguatinga \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712242", "revid": "830939", "url": "https://it.wikipedia.org/wiki?curid=1712242", "title": "William Howard Russell", "text": "\u00c8 stato definito da David Randall \u00ab\"L'uomo che invent\u00f2 le corrispondenze di guerra\"\u00bb. Scrisse per il \"Times\" di Londra per il quale segu\u00ec la Guerra di Crimea, trasmettendo via telegrafo i suoi articoli.\nLa carriera.\nNel 1844, a 24 anni, Russell inizi\u00f2 la sua carriera giornalistica come corrispondente del \"Times\" a Dublino, durante il processo a Daniel O'Connell.\nA causa della mancanza del telegrafo, Russell dovette recarsi a Londra di corsa, affinch\u00e9 il \"Times\" fosse il primo giornale a comunicare la notizia. \nUna volta entrato nella sede del giornale, esausto, disse a quello che credeva essere un linotipista il verdetto: colpevole.\nIn realt\u00e0 si trattava di un reporter del \"Morning Herald\", giornale concorrente, che riusc\u00ec cos\u00ec a pubblicare per primo la notizia.\nNegli anni successivi fece da corrispondente presso il Parlamento, coprendo anche notizie quali i funerali di Willington nel 1852.\nNel 1854 il direttore del giornale, John Delane, lo invi\u00f2 in Crimea come corrispondente di guerra: egli fu il primo giornalista civile a svolgere questo compito.\nNell'ottobre del 1854 descrisse la rovinosa carica della cavalleria leggera a Balaklava e le difficili condizioni dei soldati inglesi al fronte, articolo a causa del quale Russell venne fatto rimpatriare immediatamente.\nInviato negli Stati Uniti durante la Guerra di Secessione, non patteggi\u00f2 per i Confederati, appoggiati dall'Impero Britannico, ma per l'Unione, parlando tuttavia aspramente della sconfitta a Bull Run e ritrovandosi cos\u00ec nuovamente costretto a rimpatriare.\nUna volta ritiratosi dalla carriera di giornalista entro in Parlamento, si spos\u00f2 e si dedic\u00f2 ai viaggi."}
{"id": "1712243", "revid": "2208340", "url": "https://it.wikipedia.org/wiki?curid=1712243", "title": "Buddhismo Ti\u0101nt\u00e1i", "text": "Ti\u0101nt\u00e1i z\u014dng (\u5929\u53f0\u5b97, Wade-Giles: T'ien-t'ai tsung, giapponese: Tendai-shu, coreano: \ucc9c\ud0dc\uc885 Ch'ont'ae jong, vietnamita Thi\u00ean Thai t\u00f4ng; scuola delle Terrazze celesti, scuola buddhista Mah\u0101y\u0101na cinese fondata nel VI secolo).\nLa scuola Ti\u0101nt\u00e1i \u00e8 una delle pi\u00f9 importanti scuole Mah\u0101y\u0101na del Buddhismo cinese e prende il nome da una catena montuosa, a suo tempo isolata e selvaggia, situata a sud di Nanchino, sul versante costiero della provincia di Zhejiang ove, nel 575, fu fondato il suo primo monastero.\nFondatore di questa scuola e del monastero da cui essa prende il nome \u00e8 il patriarca Zh\u00ecy\u01d0 (\u667a\u9857, 538-597), ma nel computo del lignaggio dei suoi patriarchi cinesi vengono segnalati anche il maestro di Zh\u00ecy\u01d0, Hu\u00ecs\u012b (\u5357\u5dbd) e il maestro di costui, Hu\u00ecw\u00e9n (\u6167\u6587).\nDuramente colpita dalle persecuzioni dell'845, la scuola Ti\u0101nt\u00e1i esprimer\u00e0 nel corso dei secoli ancora dei grandi maestri, ma verr\u00e0 progressivamente soppiantata dalle scuole del Buddhismo Ch\u00e1n (\u79aa\u5b97) e dalle scuole del \"J\u00ecngt\u01d4 z\u014dng\" (\u6de8\u571f\u5b97, vedi Buddhismo della Terra Pura).\nDiffusa in Giappone nel IX secolo dal pellegrino giapponese Saich\u014d (\u6700\u6f84, 767-822), dove prende la denominazione di scuola Tendai e dove \u00e8 tutt'oggi fiorente, recentemente sembrerebbe rivivere un risveglio nella stessa Cina.\nL'insegnamento di Zh\u00ecy\u01d0 (\u667a\u9857) della dottrina dello \"yu\u00e1nr\u00f3ng s\u0101nd\u00ec\" (\u5713\u878d\u4e09\u8ae6) e del \"Mi\u00e0of\u01ce Li\u00e1nhu\u0101 J\u012bng\" (\u5999\u6cd5\u84ee\u83ef\u7d93).\nGli aspetti pi\u00f9 interessanti della dottrina buddhista insegnata da Zh\u00ecy\u01d0, e che rappresentano il cuore dell'insegnamento della scuola Ti\u0101nt\u00e1i, si fondano su un originale sviluppo della scuola indiana M\u0101dhyamika promossa da N\u0101g\u0101rjuna nel II secolo. \nQuesta dottrina, denominata della Triplice verit\u00e0 (cinese \u5713\u878d\u4e09\u8ae6 \"yu\u00e1nr\u00f3ng s\u0101nd\u00ec\", giapponese \"eny\u016b santai\") sostiene che dal punto di vista della Verit\u00e0 assoluta (sanscrito \"param\u0101rtha-satya\" o \"\u015b\u016bnyat\u0101-satya\", cinese \u7a7a\u8ae6 \"k\u014dngd\u00ec\", giapponese \"k\u016btai\") tutta la Realt\u00e0 che ci appare \u00e8 vuota di propriet\u00e0 inerente: essa \u00e8 impermanente dal punto di vista temporale e, nel contempo, non c'\u00e8 un fenomeno che non dipenda dagli altri fenomeni. Questa vacuit\u00e0 (sanscrito \"\u015b\u016bnyat\u0101\", cinese \u7a7a \"k\u014dng\", giapponese \"k\u016b\") si poggia tuttavia sulla Verit\u00e0 convenzionale (sanscrito \"sa\u1e43v\u1e5bti-satya\", cinese \u5047\u8ae6 \" ji\u01ced\u00ec\", giapponese \"ketai\") dove i singoli fenomeni vengono percepiti nella loro unicit\u00e0. La sintesi esperienziale di queste due Verit\u00e0, apparentemente contraddittorie, porta alla realizzazione della terza verit\u00e0, la Verit\u00e0 di mezzo (sanscrito \"m\u0101dhya-satya\", cinese \u4e2d\u8ae6 \"zh\u014dngd\u00ec\", giapponese \"ch\u016btai\").\n\u00c8 evidente l'originalit\u00e0 di questa posizione rispetto allo sviluppo dottrinale contemporaneo della scuola Madhyamaka indiana (in particolare con l'opera di Candrak\u012brti) dove invece veniva chiaramente indicata la prevalenza della \"Verit\u00e0 assoluta\" come \"vera\" realt\u00e0 delle cose, rispetto alla \"Verit\u00e0 convenzionale\", una 'verit\u00e0 solamente funzionale, strumentale, che non corrisponde alla vera Realt\u00e0 la quale \u00e8 sempre e comunque vacuit\u00e0 (\"\u015b\u016bnyat\u0101\"). Tale posizione viene interpretata da Zh\u00ecy\u01d0 come una possibile lettura nichilista della dottrina del Buddha Shakyamuni.\nL'insegnamento di Zh\u00ecy\u01d0 della Triplice verit\u00e0 legge il mondo fenomenico (la Verit\u00e0 convenzionale) nella Verit\u00e0 ultima per cui anche la mondanit\u00e0, se ben compresa alla luce della Triplice Verit\u00e0, non \u00e8 distinta ed appartiene proprio dalla Verit\u00e0 ultima, in quanto tutte le cose e tutta la Realt\u00e0 additano l'Illuminazione. Grazie a questo insegnamento vi \u00e8 una riconciliazione della bellezza, dell'estetica e in generale di tutte le attivit\u00e0 umane, con i pi\u00f9 ascetici insegnamenti buddhisti sulla verit\u00e0. Cos\u00ec la poesia, ad esempio, pu\u00f2 essere considerata come un mezzo che conduce al perfezionamento spirituale. La contemplazione della poesia \u00e8 semplicemente contemplazione del Dharma. Ci\u00f2 pu\u00f2 essere affermato per ogni altra forma d'arte, di studio e di attivit\u00e0.\nLa traccia di questo percorso di svelamento della Realt\u00e0, secondo la scuola Ti\u0101nt\u00e1i, ha inizio con l'opera di Hu\u00ecw\u00e9n (\u6167\u6587, vissuto intorno alla met\u00e0 del VI secolo, di lui non rimane alcuna opera) a cui la tradizione d\u00e0 il merito di aver, per primo, intuito la \"simultaneit\u00e0 della mente nelle tre saggezze\" (\u4e00\u5fc3\u4e09\u667a \"y\u012bx\u012bn s\u0101nzh\u00ec\", saggezza assoluta o della vacuit\u00e0; saggezza provvisoria o nella discriminazione; e saggezza unita di vacuit\u00e0 e discriminazione o saggezza della Via di mezzo).\nAll'opera di Hu\u00ecw\u00e9n segue quella di Hu\u00ecs\u012b (\u6167\u601d, 515-577, si conservano di lui diverse opere), grande cultore del \"Sutra del Loto\" (sanscrito \"Saddharmapundar\u012bkas\u016btra\", cinese \u5999\u6cd5\u84ee\u83ef\u7d93 \"F\u01cehu\u0101 j\u012bng\" o \"Mi\u00e0of\u01ce Li\u00e1nhu\u0101 J\u012bng\" \u00e8 conservato nel \"F\u01cehu\u0101b\u00f9\"). Hu\u00ecs\u012b intuisce nel simbolo del Loto, che non ha fiore che non produce frutti, una metafora della stessa vita. Non c'\u00e8 vita che non si poggi sulla buddhit\u00e0, sulla natura di Buddha. Quando la vita si esprime nelle condotte esse stesse non possono che condurre verso la stessa buddhit\u00e0. Ogni azione \u00e8 azione della natura di Buddha e conduce alla buddhit\u00e0 stessa, questo anche quando colui che agisce non ne \u00e8 consapevole. Hu\u00ecs\u012b elabora anche la dottrina della \"simultaneit\u00e0 delle tre consapevolezze\" (\u4e00\u5fc3\u4e09\u89c0, \"y\u012bx\u012bn s\u0101ngu\u0101n\"): consapevolezza della vacuit\u00e0 di ogni fenomeno (\u89c0\u7a7a \"gu\u0101nk\u014dng\"), consapevolezza della sua unicit\u00e0 provvisoria (\u89c0\u5047, \"gu\u0101nji\u01ce\") e quindi consapevolezza unita di vacuit\u00e0 e unicit\u00e0 provvisoria di ogni fenomeno o suoi insiemi (\u89c0\u4e2d \"gu\u0101nzh\u014dng\").\nLa dottrina delle 'simultaneit\u00e0 delle Tre menti' di Hu\u00ecw\u00e9n unita alle intuizioni di Hu\u00ecs\u012b sul Sutra del Loto, con particolare riguardo al II capitolo dove vengono elencate le dieci talit\u00e0 della Realt\u00e0 ognuna vista contemporaneamente nella sua vacuit\u00e0 e unicit\u00e0 provvisoria, portano Zh\u00ecy\u01d0 ad esprimere la prima dottrina compiuta della scuola Ti\u0101nt\u00e1i.\n\u00c8 da tener presente il fondamentale ruolo del \"Sutra del Loto\" nell'insegnamento della scuola Ti\u0101nt\u00e1i, in quanto questo sutra contiene una complessiva reinterpretazione, sotto forma di rivelazione, di tutte le dottrine buddhiste all'epoca discusse, sia nell'ambito del Buddhismo dei Nik\u0101ya (H\u012bnay\u0101na) sia in quello del Mah\u0101y\u0101na. La lettura che d\u00e0 di quest'opera Zh\u00ecy\u01d0 non \u00e8 tuttavia una lettura polemica nei confronti degli \u015br\u0101vaka (\u8072\u805e, \"sh\u0113ngw\u00e8n\") e dei pratyekabuddha (\u7de3\u89ba, \"yu\u00e1nju\u00e9\"), le due vie \"H\u012bnay\u0101na\" secondo i mahayanisti indiani, bens\u00ec esprime la consapevolezza che all'interno di una lettura radicale dell'interdipendenza di tutti i fenomeni, anche i comportamenti ritenuti 'inferiori' da parte dei mahayanisti rivestono un autentico lavoro del Buddha.\nQuesto profondo lavoro ermeneutico da parte Zh\u00ecy\u01d0 trova origine nel fatto che, grazie soprattutto all'opera di Kum\u0101raj\u012bva (344-413), dei suoi collaboratori e dei suoi discepoli, il Canone buddhista cinese conteneva ormai la quasi totalit\u00e0 delle principali opere buddhiste indiane. L'origine di tali opere, sutra e commentari, veniva per tradizione attribuita allo stesso Buddha Shakyamuni. Purtuttavia, erano evidenti le contraddizioni tra queste opere. Il \"Sutra del Loto\" rileggeva tutti questi insegnamenti fornendo un'organica interpretazione e fornendo un ulteriore e innovativo messaggio di liberazione. Da qui la scelta del Tiantai di farsi portavoce di questa antichissima opera buddhista indiana e del suo messaggio rivelatore.\nLa dottrina dello \" y\u012bni\u00e0n s\u0101nqi\u0101n\" (\u4e00\u5ff5\u4e09\u5343) e lo \"Yu\u00e1nd\u00f9n zh\u01d0gu\u0101n\" (\u5713\u9813\u6b62\u89c0) di Gu\u00e0nd\u01d0ng (\u704c\u9802).\nLa lettura del \"Sutra del Loto\" alla luce dell'elaborazione, di impronta Madhyamaka, della Triplice verit\u00e0 porta Zh\u00ecy\u01d0 a elaborare la dottrina dello \"y\u012bni\u00e0n s\u0101nqi\u0101n\" (\u4e00\u5ff5\u4e09\u5343, \"tremila mondi in un istante di vita\", giapponese \"ichinen sanzen\").\nQuesta dottrina esprime un complesso olismo e omnicentrismo radicale che caratterizza l'unicit\u00e0 dell'insegnamento Ti\u0101nt\u00e1i e Tendai nel panorama delle dottrine buddhiste. Essa sostiene che, dal punto di vista del pensiero, tutti i mondi (le singole esperienze e l'individuazione dei singoli oggetti di esperienza) esistono certamente, ma la pratica meditativa consente di scorgerne la loro ambiguit\u00e0, la loro indeterminatezza. Essi esistono solo in quanto la mente li delimita in modo arbitrario sia dal punto di vista spaziale sia da quello temporale. Visti nella loro continuit\u00e0 temporale e nel loro condizionamento reciproco questi 'mondi' non possono essere considerati che 'vuoti', privi di un'identit\u00e0 inerente. Ma il pensiero, ovvero la vita, non si accontenta della loro vacuit\u00e0, soffrendo d'altro canto per la loro incostante 'esistenza' (ogni fenomeno appare, esiste e scompare): \u00e8 l'ambiguit\u00e0 di questi 'mondi' a generare la sofferenza negli \"esseri senzienti\" (sanscrito \"sattva\", cinese \u8846\u751f \"zh\u00f2ngsh\u0113ng\", giapponese \"sh\u016bj\u014d\") ed \u00e8 il continuo esercizio di consapevolezza (pratica dello \"zh\u01d0gu\u0101n\", \u6b62\u89c0) sulla dottrina dello \"y\u012bni\u00e0n s\u0101nqi\u0101n\" che pu\u00f2 portare la salvezza da questa condizione.\nLe realt\u00e0 possibili in un solo pensiero (sanscrito \"eka-k\u1e63a\u1e47a\", cinese \u4e00\u5ff5 \"y\u012bni\u00e0n\", giapponese \"ichinen\") indicati in questa dottrina, sono tremila (sanscrito \"tri-s\u0101hasra\", cinese \u4e09\u5343 \"s\u0101nqi\u0101n\", giapponese \"sanzen\") in quanto inglobano tutte le condizioni esperibili: 10 sono le condizioni esistenziali (Dieci mondi, \u5341\u754c cinese \"sh\u00edji\u00e8\", giapponese \"j\u00f9kai\") che vanno dalla condizione infernale (sanscrito \"ap\u0101ya-bh\u016bmi\", \u5730\u7344 cinese \"d\u00ecy\u00f9\", giapponese \"jigoku\") allo stato di Buddha (\u4f5b cinese \" f\u00f3\", giapponese \"butsu\"), tali condizioni esistenziali vanno moltiplicate per s\u00e9 stesse in quanto tutte queste condizioni, da quella infernale a quella buddhica, implicano potenzialmente le altre nove esistenze al loro stesso interno. Queste cento potenziali esistenze vanno poi moltiplicate per le 10 talit\u00e0 (vera natura dei dharma, sanscrito \"tath\u0101t\u0101\", \u5982\u662f\u5be6\u76f8 cinese \"r\u00fash\u00ec sh\u00edxi\u00e0ng\", giapponese \"nyoze jiss\u014d\") indicate nel \"Sutra del Loto\" e che corrispondono a: caratteristiche, natura, essenza, forza, azione, causa, condizione, retribuzione, frutto e uguaglianza di tutte queste talit\u00e0 tra loro.\nQuesti mille \"dharma\" vanno poi moltiplicati per i tre mondi (sanscrito \"loka\", \u4e16 cinese \"sh\u00ec\", giapponese \"se\") ovvero per i cinque aggregati (sanscrito \"pa\u00f1ca skandha\", \u4e94\u860a cinese \"w\u01d4y\u00f9n\", giapponese \"goun\"), per gli esseri costituiti dai cinque aggregati (sanscrito \"sattva\", cinese \u8846\u751f \"zh\u00f2ngsh\u0113ng\", giapponese \"sh\u016bj\u014d\") e per il luogo in cui essi vivono (sanscrito \" talima\", \u5730 cinese \"d\u00ec\", giapponese \"ji\"), raggiungendo il numero di tremila mondi (sanscrito \"tri-s\u0101hasra\", cinese \u4e09\u5343 \"s\u0101nqi\u0101n\", giapponese \"sanzen\"). La vita pu\u00f2 manifestarsi in queste tremila condizioni cambiando costantemente anche a seconda dei vissuti della mente, ma questi tremila mondi sono, per la dottrina Ti\u0101nt\u00e1i, tutti immancabilmente vuoti (sanscrito \"\u015b\u016bnyat\u0101\", cinese \u7a7a \"k\u014dng\", giapponese \"k\u016b\") e non sono n\u00e9 esistenti n\u00e9 non esistenti.\nQuesto continuo esercizio di consapevolezza dell'omnicentricismo della realt\u00e0, dei mondi, e dei vissuti porter\u00e0 il discepolo di Zh\u00ecy\u01d0, Gu\u00e0nd\u01d0ng (561-632) nella sua breve opera, lo \"Yu\u00e1nd\u00f9n zh\u01d0gu\u0101n\" (\u5713\u9813\u6b62\u89c0, \"Perfetta e immediata meditazione di calma-e-discernimento\", giapponese \"Endon Shikan\") inserita nell'introduzione all'opera del maestro, il \"M\u00f3h\u0113 Zh\u01d0gu\u0101n\" (\u6469\u8a36\u6b62\u89c0, Grande trattato di calma e discernimento, giapponese \"Maka Shikan\", T.D. 1911, dove viene descritta la pratica meditativa dello \"zh\u01d0gu\u0101n\"), a sostenere:\nTale olismo e omnicentrismo radicale giunger\u00e0 anche a sostenere la non differenza tra la natura di Buddha, che comprende la profonda compassione nei confronti di tutti gli esseri senzienti, e la stessa malvagit\u00e0. Non \u00e8 quindi un criterio etico o trascendente a governare o ad offrire un destino dell'uomo, e degli esseri senzienti in generale, piuttosto la vita stessa che comprendendo sia il bene che il male ad indicare all'uomo il percorso da seguire. L'uomo qui non \u00e8 inteso solo nella sua singolarit\u00e0, che non pu\u00f2 possedere se non come drammatico e importante \"interrogativo\" della sua mente e delle sue emozioni, piuttosto come manifestazione della stessa intera Realt\u00e0.\nPer questa ragione Zh\u00ecy\u01d0 sostenne, con Hu\u00ecs\u012b, che l'assemblea del Picco dell'avvoltoio dove il Buddha Shakyamuni predic\u00f2 il \"Sutra del Loto\" \u00e8 in continuo svolgimento: essa sarebbe dunque la vita di tutti gli esseri.\nLa dottrine dei cinque periodi (\u4e94\u6642 \"w\u01d4sh\u00ed\") e degli otto insegnamenti (\u516b\u6559 \"b\u0101ji\u00e0o\").\nLa presenza di numerose e differenti dottrine riferibili al Buddha \u015a\u0101kyamuni, nonch\u00e9 i numerosi sutra e discorsi a lui attribuiti, fu interpretata dalla scuola Ti\u0101nt\u00e1i, come da altre scuole del Buddhismo cinese, come una scelta propria dello \u015a\u0101kyamuni di differenziare il proprio insegnamento a seconda delle caratteristiche dei suoi discepoli. La scuola Ti\u0101nt\u00e1i elabor\u00f2 per queste ragioni una lista di cinque periodi di insegnamento denominata \"w\u01d4sh\u00ed\" (\u4e94\u6642):\nDa tener presente che la datazione di questi insegnamenti non fu indicata da Zh\u00ecy\u01d0, ma da uno studioso del XIII secolo, Yuansui e fu criticata da un altro maestro ti\u0101nt\u00e1i \u014euy\u00ec Zh\u00ecx\u00f9 (\u8545\u76ca\u667a\u65ed, 1599-1655).\nPer quanto concerne gli \"otto insegnamenti\" (\u516b\u6559 \"b\u0101ji\u00e0o\"), questi vengono suddivisi in due raggruppamenti.\nIl primo, che concerne i \"quattro modi di insegnare\" (\u5316\u5100\u56db\u6559, \"hu\u00e0y\u00ed s\u00ecji\u00e0o\"), comprende:\nIl secondo raggruppamento concerne gli insegnamenti classificati in base ai loro contenuti (\u5316\u6cd5\u56db\u6559, \"hu\u00e0f\u01ce s\u00ecji\u00e0o\") e comprende:\nZh\u00e0nr\u00e1n (\u6e5b\u7136) e la natura di Buddha (\u4f5b\u6027) negli esseri insenzienti (\u7121\u60c5).\nL'ottavo patriarca cinese Ti\u0101nt\u00e1i, Zh\u00e0nr\u00e1n (\u6e5b\u7136, 711-782), nella sua unica opera non commentaria, il \"J\u012bng\u0101ngp\u00ed\" (\u91d1\u525b\u930d giapponese \"Kong\u014d bei\", La Spada di diamante, T.D. 1932), svolse un attacco frontale alle principali scuole buddhiste cinesi contemporanee, la Hu\u0101y\u00e1n (\u83ef\u56b4\u5b97, \"Hu\u0101y\u00e1n z\u014dng\") e il Ch\u00e1n (\u79aa\u5b97, \"Ch\u00e1n z\u014dng\") che ritenevano la natura di Buddha (sanscrito \"buddhat\u0101\", \"buddhatva\", \"tath\u0101gatagarbha\", cinese \u4f5b\u6027 \"f\u00f3x\u00ecng\", giapponese \"bussh\u014d\") esclusiva degli esseri senzienti (cinese \u6709\u60c5 \"y\u01d2uq\u00edng\", giapponese \"uj\u014d\"). Zh\u00e0nr\u00e1n sostenne che era impossibile limitare la natura di Buddha ai soli esseri senzienti. Essere un preciso \"essere\" vuol dire implicitamente e potenzialmente essere anche tutti gli altri 'esseri': non pu\u00f2 esistere, secondo la dottrina di Zh\u00e0nr\u00e1n, una divisione nella natura di Buddha tra la consapevolezza degli esseri senzienti e l'inerzia degli esseri insenzienti (\u7121\u60c5 cinese \"w\u00faq\u00edng\" giapponese \"muj\u014d\"). Ogni volta che un essere realizza la buddhit\u00e0 allora in quel momento tutti gli esseri sono Buddha; ogni volta che un'entit\u00e0 \u00e8 insenziente, tutti gli esseri sono insenzienti. Tutto ci\u00f2 in base all'interdipendenza di tutti i regni possibili come insegnata dalla dottrina di Zh\u00ecy\u01d0 dello \"y\u012bni\u00e0n s\u0101nqi\u0101n\": tutti gli attributi possibili sono sempre applicabili a tutti gli esseri possibili.\nVa ricordato, tuttavia, che le asserzioni di Zh\u00e0nr\u00e1n si muovono sempre all'interno della \"yuanrong sandi\" (Triplice verit\u00e0) predicata da Zh\u00ecy\u01d0. Dal punto di vista della seconda verit\u00e0 (Verit\u00e0 convenzionale, cinese \u5047\u8ae6 \" ji\u01ced\u00ec\") per Zh\u00e0nr\u00e1n le differenze tra esseri senzienti e insenzienti vi sono ma, ed \u00e8 questo il motivo dell'intervento del sesto patriarca Ti\u0101nt\u00e1i, la realt\u00e0 \u00e8 come una sfera il cui centro (la natura di Buddha e tutti i mondi possibili) \u00e8 ovunque: anche negli alberi e nelle pietre.\nIl contributo di Zh\u012bl\u01d0 (\u77e5\u79ae) sulla pratica dello \"zh\u01d0gu\u0101n\" (\u6b62\u89c0) e sulla presenza del male (\u60e1) nella natura di Buddha (\u4f5b\u6027).\nAltro grande patriarca Ti\u0101nt\u00e1i fu Zh\u012bl\u01d0 (\u77e5\u79ae, 960-1028) che respinse la tendenza cittam\u0101tra di una corrente considerata eterodossa dalla scuola, i \"sh\u0101nw\u00e0i\" (\u5c71\u5916, giapponese \"senge\", i \"fuori della montagna\" ovvero i fuori dal monastero Ti\u0101nt\u00e1i, corrente fondata dal monaco W\u00f9\u0113n, \u6664\u6069, (?-986).\nZh\u012bl\u01d0 sostenne che la frase dell\"'Avata\u1e43sakas\u016btra\" (\u83ef\u56b4\u7d93, pinyin \"Hu\u0101y\u00e1nj\u012bng\", giapponese \"Kegon ky\u014d\", Sutra della ghirlanda fiorita di Buddha, importante sutra Mah\u0101y\u0101na, conservato nello \"Hu\u0101y\u00e1nb\u00f9\"): \u00abNon c'\u00e8 differenza fra la mente, i Buddha e gli esseri senzienti\u00bb, andava interpretata nel senso che ciascuna di queste tre realt\u00e0 doveva essere considerata la creatrice delle altre due e viceversa. Questa interpretazione rifiutava dunque l'asserzione cittam\u0101tra che la mente fosse la sola fonte del reale e che potesse generare, o manifestarsi, come Buddha o esseri senzienti a seconda se fosse stata consapevole o offuscata.\nZh\u012bl\u01d0 sostenne che questa asserzione non era una vera identit\u00e0 in quanto alla fin fine la mente possedeva almeno una qualit\u00e0 che alle altre due realt\u00e0 (Buddha e esseri senzienti) mancava: essere creatrice e non creata. Dal punto di vista di Zh\u012bl\u01d0, invece, ciascuna delle tre realt\u00e0 (mente, Buddha e esseri senzienti) \u00e8 creatrice, ciascuna di queste \u00e8 creata e nessuna \u00e8 pi\u00f9 fondamentale delle altre due.\nInoltre Zh\u012bl\u01d0 sostenne che l'obiettivo della pratica meditativa (\u6b62\u89c0, \"zh\u01d0gu\u0101n\") dovesse concentrarsi sull'analisi dei processi ingannatori della mente e non la mera contemplazione della vacuit\u00e0. La mente risvegliata per Zh\u012bl\u01d0 \u00e8 una mente che grazie alla Triplice verit\u00e0 penetra i processi di generazione del Reale di cui essa stessa fa parte e non una mente che si fonde con l'assoluto e che rischia di fondersi di fatto con un trascendente autogenerato. Zh\u012bl\u01d0 ribad\u00ec anche la dottrina riguardante il ruolo del male all'interno della natura buddhica. Il male (\u60e1, \"\u00e8\", giapponese \"o\") per Zh\u012bl\u01d0 non pu\u00f2 essere semplicemente eliminato, negato, con la pratica spirituale, ma esso deve essere compreso nella sua essenza e nella sua vera natura alla luce della Triplice verit\u00e0. In questo senso la dottrina Ti\u0101nt\u00e1i si discosta dagli altri insegnamenti buddhisti, anche Mah\u0101y\u0101na, che assegnavano all'ignoranza (sanscrito \"avidy\u0101\", cinese \u7121\u660e \"w\u00fa m\u00edng\", giapponese \"mumy\u014d\") la responsabilit\u00e0 della sofferenza e del male.\nIl male, l'ignoranza e la sofferenza compartecipano, per la scuola Tiantai, alla stessa natura buddhica e non ne sono affatto la negazione e quindi non vanno rigettati 'tout court' ma compresi nel loro meccanismo di genesi e di compartecipazione alla realt\u00e0.\nLa presenza del \"male\" nella realt\u00e0 e nella natura di Buddha nel dibattito contemporaneo su Zh\u012bl\u01d0 (\u77e5\u79ae).\nLe opere della scuola Ti\u0101nt\u00e1i non sono ancora state tutte tradotte nelle lingue occidentali. La loro progressiva traduzione, e la pubblicazione di studi al riguardo, ha provocato vivaci dibattiti internazionali. In particolar modo il lavoro di Brook Ziporyn \"Evil and/or/as the Good: Intersubjectivity and Value Paradox in Tiantai Buddhist Thought\", pubblicato nel 2000 dalla Harvard University Press, ha provocato numerosissimi articoli in riviste specializzate di filosofia e di religioni comparate in tutto il mondo .\nIl motivo del dibattito \u00e8 riassumibile nello scritto lasciato da Zh\u012bl\u01d0 prima di morire in cui viene letteralmente riportato che: \nLe domande poste nel dibattito sono sostanzialmente due. La prima riguarda la coerenza tra la dottrina di Zh\u012bl\u01d0 con quella del primo Ti\u0101nt\u00e1i insegnata da Zh\u00ecy\u01d0, la seconda riguarda cosa effettivamente implichino questi insegnamenti di Zh\u012bl\u01d0 per l'uomo e per il mondo dei suoi valori. Di certo il tema, in ambito del Buddhismo Mah\u0101y\u0101na, \u00e8 pi\u00f9 antico di quanto non sembri. Un accenno lo si riscontra nel \"La\u1e45k\u0101vat\u0101ras\u016btra\" (Il Sutra della discesa a Lanka, \u695e\u4f3d\u7d93 \"L\u00e8ngqi\u00e9j\u012bng\", giapponese \"Ry\u014dgaky\u014d\", \u00e8 conservato nel \"J\u012bngj\u00edb\u00f9\"), sutra di derivazione cittam\u0101tra propugnato anche dalle prime scuola del Buddhismo Ch\u00e1n, dove viene riportato:\nInoltre la dottrina di Zh\u00ecy\u01d0 richiama costantemente la compresenza, in tutti i mondi possibili, dalle forme infernali ai Buddha, di tutti i mondi possibili. Tuttavia alcuni studiosi contemporanei indicano in Gu\u00e0nd\u01d0ng, discepolo di Zh\u00ecy\u01d0, colui che ha introdotto il tema della compresenza e della necessit\u00e0 del male deviando di fatto dalla dottrina del maestro che su un piano di interpretazione etica era maggiormente coerente con il Buddhismo tradizionale. Ma il tema, controverso, non \u00e8 ancora stato chiarito.\nPer quanto concerne invece l'argomento del secondo quesito, ovvero cosa implichi la dottrina religiosa della compresenza e necessit\u00e0 del bene-male, va ricordato che analogo tema, in ambito religioso, religioso-comparato, morale e psicologico, fu affrontato anche da Carl Gustav Jung durante la conferenza, tenutasi a Stoccarda nel 1959 e poi successivamente pubblicata, dal titolo: \"Gut und Bose in der analytischen Psychologie\"..\nIl lavoro di Jung, tuttavia, focalizzandosi sul valore trasformativo-spirituale di alcuni insegnamenti religiosi, non entrando dunque nelle implicazioni filosofiche del rapporto tra il bene e il male come fa invece il dibattito contemporaneo su Zh\u012bl\u01d0, raggiunge una maggiore coerenza con gli scopi di questi insegnamenti anche nel caso delle dottrine Tiantai. Ci\u00f2 premesso, se esaminiamo alla luce della Triplice verit\u00e0 la dottrina sul \"male\" formulata da Zh\u012bl\u01d0 potremo darne una lettura pi\u00f9 coerente. Dal punto di vista della Vacuit\u00e0 (o della Verit\u00e0 assoluta) il \"male\" non esiste. La Vacuit\u00e0 infatti non rende conto dell'individualit\u00e0. Essa \u00e8 e basta, si manifesta per quello che \u00e8: nascita, morte, vita, positivo, negativo, etc., tutto manifesta senza privilegiare uno rispetto all'altro. Dal punto di vista della \"Realt\u00e0\" e \"Verit\u00e0 convenzionale\", il \"male\" esiste. Esiste perch\u00e9 la soggettivit\u00e0, l'individualit\u00e0 dell'essere senziente lo percepisce, lo giudica, lo fugge. Perch\u00e9 l'essere distinto nasce, vive, soffre e muore, sogna e desidera, \u00e8 frustrato nei suoi desideri, impaurito dal dolore, addolorato dall'ingiustizia. La pratica dello \"zh\u01d0gu\u0101n\" (\u6b62\u89c0, giapponese \"shikan\": calmarsi e guardare, discernere), com\u00b4\u00e8 insegnata dalla scuola \"Ti\u0101nt\u00e1i\", \u00e8 finalizzata a rendere conto di ambedue le \"Verit\u00e0\" (assoluta e convenzionale), a leggerne una con lo sguardo dell'altra e tramite questo guardare, a individuare una modalit\u00e0 concreta di esistenza che renda conto di ambedue. L'assolutezza e la finitezza del mondo ma anche il \"grido\" dell'individuo al suo cospetto. Questa pratica consentirebbe, secondo la dottrina Tiantai, di realizzare la \"Verit\u00e0 di mezzo\" o \"Verit\u00e0 ultima\".\nLa dottrina buddhista Ti\u0101nt\u00e1i si distingue quindi nettamente da quella del Buddhismo \"H\u012bnay\u0101na\" (o Buddhismo dei Nik\u0101ya), dove il \"male\" \u00e8 frutto (e colpa) dell'ignoranza (sanscrito: \"avidy\u0101\") dell'uomo e solo se questi apporta dei correttivi (per mezzo dell'Ottuplice sentiero, sanscrito: \"m\u0101rgasatya\") che gli consentano la fuga dal luogo di dolore e dagli attaccamenti (\"sa\u1e43s\u0101ra\") raggiungendo il \"nirv\u0101na\", sar\u00e0 possibile la sua sconfitta definitiva.\nMa si distingue anche dalle altre scuole buddhiste \"Mah\u0101y\u0101na\" che considerano il \"male\" causato dalla mancata percezione della Verit\u00e0 assoluta (\"param\u0101rtha-satya\"), e dal conseguente permanere nella Verit\u00e0 convenzionale (\"sa\u1e43v\u1e5bti-satya\"). Tale errata percezione, secondo queste scuole Mah\u0101y\u0101na, pu\u00f2 essere sanata esclusivamente dall'ingresso, mediante l'assorbimento meditativo (sanscrito: \"sam\u0101dhi\") che causa la scomparsa delle nozioni di \"soggetto-oggetto\", nella Verit\u00e0 assoluta, luogo che come abbiamo visto non consente la presenza del \"male\". Tutto ci\u00f2 a scapito dell'individualit\u00e0, della soggettivit\u00e0, vista, in questo ambito, come negativa percezione 'egoica'.\nLa dottrina Ti\u0101nt\u00e1i sul ruolo e il significato della presenza del \"male\" nel mondo segna quindi uno sviluppo rispetto alle dottrine \"H\u012bnay\u0101na\" e del \"Mah\u0101y\u0101na\" tradizionale (M\u0101dhyamika e Cittam\u0101tra), le quali avevano gi\u00e0 rigettato, su questa problematica le soluzioni \"trascendentali\" di alcune dottrine cosiddette \"induiste\". Tali dottrine, come peraltro le religioni abramitiche, avevano infatti di volta in volta proiettato il \"male\" e la sua causa all'interno di un essere trascendente inferiore (i demoni) affidando la risposta al problema del \"dolore\" nella speranza di un dio che potesse sanare la presenza sofferente del mondo fenomenico fornendo, magari dopo la morte, la felicit\u00e0 e le risposte complete agli interrogativi esistenziali.\nIl lignaggio (\u6212\u8108) della scuola Ti\u0101nt\u00e1i (\u5929\u53f0\u5b97).\nEsistono, tradizionalmente, due linee di lignaggio di questa scuola.\nLa prima, fa riferimento al \"F\u00f9 f\u01cez\u00e0ng y\u012bnyu\u00e1n zhu\u00e0n\" (\u4ed8\u6cd5\u85cf\u56e0\u7de3\u50b3, giapponese \"Fuh\u014dz\u014din'enden\", Trasmissione del tesoro del Dharma, T.D. 2058.50) che vuole Hu\u00ecw\u00e9n (\u6167\u6587, V secolo), il primo patriarca (\u7956 \"z\u01d4\") cinese, successore degli insegnamenti (dei \"sutra\") del patriarca indiano \u0100ryasi\u1e43ha.\nLa seconda invece vuole Hu\u00ecw\u00e9n erede degli insegnamenti relativi alla pratica meditativa dello \"zh\u01d0gu\u0101n\" (\u6b62\u89c0) per tramite del \"D\u00e0 zh\u00ecd\u00f9 l\u00f9n\" (\u5927\u667a\u5ea6\u8ad6, giapponese \"Dai chido ron\", \"Mah\u0101praj\u00f1\u0101p\u0101ramit\u0101-\u015b\u0101stra\", T.D. 1509.25.57c-756b) un commentario dei \"Mah\u0101\"-\"praj\u00f1\u0101p\u0101ramit\u0101s\u016btra\" tradotto in cinese da Kum\u0101raj\u012bva (350-413) e attribuito a N\u0101g\u00e2rjuna (II secolo). Questa seconda linea di lignaggio parte quindi direttamente da N\u0101g\u00e2rjuna includendolo nel conteggio come primo patriarca e considerando, subito dopo, come secondo patriarca Hu\u00ecw\u00e9n. Di seguito, in questa sede, si \u00e8 preferito invece conteggiare i patriarchi del Ti\u0101nt\u00e1i partendo dal loro primo esponente cinese."}
{"id": "1712244", "revid": "262457", "url": "https://it.wikipedia.org/wiki?curid=1712244", "title": "Tiantai", "text": ""}
{"id": "1712246", "revid": "287204", "url": "https://it.wikipedia.org/wiki?curid=1712246", "title": "Taipas do Tocantins", "text": "Taipas do Tocantins \u00e8 un comune del Brasile nello Stato del Tocantins, parte della mesoregione Oriental do Tocantins e della microregione di Dian\u00f3polis."}
{"id": "1712250", "revid": "22416", "url": "https://it.wikipedia.org/wiki?curid=1712250", "title": "Furtei", "text": "Furtei (\"Futei\" o \"Futt\u00e8i\" in sardo) \u00e8 un comune italiano di abitanti della provincia del Sud Sardegna, nella sub-regione storica della Marmilla.\nStoria.\nArea abitata gi\u00e0 in epoca nuragica e romana, nel medioevo appartenne al Giudicato di Cagliari, e fece parte della curatoria di Nuraminis. Alla caduta del giudicato (1258) pass\u00f2 per circa un quarantennio sotto il dominio del Giudicato di Arborea, ma alla fine del XIII secolo viene ceduto da Mariano II de Bas Serra a Pisa, insieme ad altri territori. Intorno al 1324-28 passa sotto il dominio aragonese. Il paese godeva allora di alcuni privilegi e di franchigie, perci\u00f2 quando gli aragonesi convocarono a Cagliari il primo parlamento sardo, Furtei invi\u00f2 i suoi rappresentanti.\nNel 1358 fu dato in feudo a G. Bertrando de Torrente. Nel 1414 venne formata la Baronia di Furtei, che venne concessa a Michele Sanjust. Il paese rimase ai Sanjust sino al 1839, anno in cui venne riscattato con la soppressione del sistema feudale.\nSimboli.\nLo stemma e il gonfalone di Furtei sono stati concessi con Decreto presidenziale del 22 giugno 2005. Lo stemma comunale si blasona:\nSociet\u00e0.\nLingue e dialetti.\nLa variante del sardo parlata a Furtei \u00e8 il campidanese occidentale.\nCultura.\nIstruzione.\nBiblioteche.\nL'unica biblioteca di Furtei \u00e8 sita in via Madre Teresa di Calcutta al civico 1, e conta circa \nEconomia.\nL'economia del paese si basa tradizionalmente sulle attivit\u00e0 agricole.\nLa societ\u00e0 \"Sardinia Gold Mining S.p.a.\", controllata della multinazionale canadese \"Buffalo Gold ltd\", \u00e8 stata concessionaria di un'attivit\u00e0 mineraria legata all'estrazione aurifera dal 1997 al dicembre 2008, anno in cui dichiara il fallimento societario e la chiusura della miniera. Lascia la zona in pericolose condizioni ambientali a causa del grave inquinamento da sostanze come cianuro, mercurio e altri metalli pesanti."}
{"id": "1712253", "revid": "287204", "url": "https://it.wikipedia.org/wiki?curid=1712253", "title": "Now Here's Johnny Cash", "text": "Now Here's Johnny Cash \u00e8 il decimo album del cantautore country Johnny Cash ed \u00e8 il suo quinto album pubblicato dalla Sun Records. Fu originariamente pubblicato il 21 ottobre 1961 ed \u00e8 stato ripubblicato nel 2003 dall'etichetta Var\u00e8se Sarabande, con cinque bonus track, quattro di esse sono versioni alternative di brani gi\u00e0 presenti nell'album, come la prima versione di \"My Treasure\", di durata notevolmente maggiore rispetto al master, mentre una, \"I Couldn't Keep From Crying\", \u00e8 un brano registrato da Cash alla Sun Records e mai apparso fino ad allora su un album della Sun."}
{"id": "1712254", "revid": "819238", "url": "https://it.wikipedia.org/wiki?curid=1712254", "title": "Ferrovia Lucca-Pisa", "text": "La ferrovia Lucca-Pisa \u00e8 una linea ferroviaria a scartamento ordinario che collega la citt\u00e0 di Pisa con quella di Lucca. Costruita negli anni Quaranta del XIX secolo, risulta essere una delle pi\u00f9 antiche ferrovie internazionali della storia, preceduta di soli tre anni dalla ferrovia Bruxelles-Colonia.\nStoria.\nProdromi.\nLa restaurazione avviata con il Congresso di Vienna vide il ritorno a Lucca della casata dei Borbone di Parma; nel 1824 divenne duca Carlo Ludovico di Borbone, che con l'appoggio del suo primo ministro Ascanio Mansi promosse una politica di miglioramento delle vie di comunicazione lucchesi. Il piccolo Ducato di Lucca, anche a causa dei problemi finanziari di cui soffriva, guardava con interesse a ci\u00f2 che accadeva nel vicino Granducato di Toscana, dove nel 1844 fu aperta al servizio la ferrovia Leopolda. Negli ambienti economicamente pi\u00f9 attivi di Lucca si cominci\u00f2 a pensare di sfruttare la nuova e rivoluzionaria via di comunicazione, che sulle orme di quanto gi\u00e0 avvenuto in Inghilterra prometteva un veloce e importante sviluppo economico e industriale.\nIl duca Carlo II cedette alle pressioni della corrente liberale e acconsent\u00ec alla costituzione di una societ\u00e0 che realizzasse un collegamento ferroviario tra Lucca e la vicina bench\u00e9 rivale citt\u00e0 di Pisa, il cui territorio era gi\u00e0 attraversato dalla ferrovia Leopolda. Decisivo si rivel\u00f2 il contributo alla causa di Pasquale Berghini, patriota e politico sarzanese condannato a morte insieme a Giuseppe Mazzini per le sue idee repubblicane; stabilitosi nel Ducato di Lucca dopo aver scontato sette anni di esilio, si fece promotore della costruzione della ferrovia Lucca-Pisa e riusc\u00ec a formare nel 1841 un'apposita societ\u00e0 anonima con sede a Lucca.\nProgetto.\nIl 10 dicembre 1841 il duca Carlo II eman\u00f2 un primo decreto di concessione, autorizzando la societ\u00e0 di Berghini a procedere con la progettazione della linea sino al confine con il Granducato di Toscana. Il 27 giugno 1844 arriv\u00f2 con \"motu proprio\" anche l'approvazione del granduca Leopoldo II, il quale consent\u00ec la formulazione del progetto nella tratta dal confine lucchese a Pisa. Quale percorso pi\u00f9 idoneo fu scelto il tracciato pi\u00f9 pianeggiante, che passava per Ripafratta aggirando il Monte Pisano, mentre fu scartata l'ipotesi di attraversare quest'ultimo con una galleria.\nLa ferrovia sarebbe stata costruita a binario unico e avrebbe avuto origine appena al di fuori delle mura di Lucca, dove sarebbero state costruite la stazione e le officine ferroviarie. La linea si sarebbe cos\u00ec diretta verso ovest, lambendo gli abitati di Montuolo e Fagnano per poi raggiungere la dogana di Cerasomma. Qui il tracciato avrebbe svoltato verso sud e, correndo di fianco al fiume Serchio, avrebbe attraversato gli abitati di Ripafratta, Rigoli e Bagni di San Giuliano, dove con una stretta curva verso est avrebbe avanzato fino a raggiungere Pisa.\nPresso l'abitato pisano si decise di costruire una stazione provvisoria fuori Porta a Lucca, dove un servizio di carrozze dedicato avrebbe assicurato il collegamento di passeggeri e merci con la stazione Leopolda, che sorgeva nella parte opposta della citt\u00e0. Solo in un secondo momento, una volta completata la costruzione del ponte sul fiume Arno, la stazione terminale della linea sarebbe stata spostata presso Porta Nuova e sarebbe stata collegata con la ferrovia Leopolda.\nCostruzione.\nSulla base del progetto stilato dall'ingegner Bianchi, i lavori di costruzione della linea furono alacremente avviati, ma si protrassero a lungo a causa degli importanti interventi di contenimento del fiume Serchio e del canale Ozzeri che si resero necessari in localit\u00e0 Ripafratta, ma anche a causa del maggior numero di stazioni richieste dalle comunit\u00e0 attraversate dalla strada ferrata. Il 26 giugno 1846 venne finalmente inaugurato il primo tratto di ferrovia compreso tra Lucca e la stazione di Ripafratta, per un totale di 8 chilometri. La prima corsa di collaudo fu effettuata agli inizi di giugno con l'ausilio di un convoglio composto da una locomotiva e sei carrozze. Altre due corse di prova vennero effettuate il 22 e 25 giugno, con la presenza di numerosi personaggi illustri e cittadini comuni del ducato; il viaggio aveva una durata di dodici minuti.\nIl 29 settembre 1846 i binari raggiunsero Bagni di San Giuliano e permisero la circolazione delle prime corse regolari, anche se limitate al solo traffico passeggeri. Gli ultimi 4 chilometri di tracciato, da Bagni di San Giuliano a Pisa, vennero completati il 15 novembre 1846, quando fu possibile avviare anche il traffico merci. La stazione di Lucca ha subito con il tempo varie trasformazioni nel piano binari, negli impianti e nelle strutture accessorie, ma il fabbricato viaggiatori, salvo che per alcune lievi modifiche, conserva ancora oggi l'aspetto originario ed \u00e8 tuttora considerato uno degli edifici ferroviari ottocenteschi meglio conservati in Italia. Per l'esercizio della linea la societ\u00e0 anonima decise di commissionare la costruzione di tre locomotive alla Norris Locomotive Works di Filadelfia. Una di esse, la \"Ripafratta\", presentava il rodiggio 2-1-0, mentre le altre due, battezzate \"Lucca\" e \"Pisa\", erano delle \"American\" 2-2-0.\nSviluppi.\nFin dai primi anni di esercizio la ferrovia Lucca-Pisa incise in misura considerevole sugli sviluppi politici della zona. A causa del grave dissesto economico in cui si venne a trovare il Ducato di Lucca, nel 1847 Carlo II (probabilmente intimorito dal grande numero di manifestanti accorsi a Lucca con il treno per richiedere a gran voce riforme) accett\u00f2 di abdicare in favore di Leopoldo II. L'annessione di Lucca al Granducato di Toscana ebbe ripercussioni negative sull'economia della zona: l'instabile situazione finanziaria in cui si trovava la societ\u00e0 anonima proprietaria della ferrovia Lucca-Pisa sin dalla sua fondazione fin\u00ec cos\u00ec per sfociare in una profonda crisi, culminata con il fallimento dichiarato dal Tribunale di Lucca il 27 novembre 1854.\nAlla vendita all'asta della societ\u00e0, fissata per il 9 dicembre 1858, partecip\u00f2 anche la \"Societ\u00e0 Anonima per la Strada Ferrata Leopolda\", gi\u00e0 proprietaria della ferrovia Leopolda e interessata ad espandere la propria area d'azione verso Lucca. Nel 1860 le due societ\u00e0 trovarono un accordo di fusione e diedero vita alla \"Societ\u00e0 Anonima delle Strade Ferrate Livornesi\". La nuova societ\u00e0 ebbe tuttavia vita breve, poich\u00e9 i grandi cambiamenti politici che l'anno seguente portarono all'Unit\u00e0 d'Italia gravarono molto anche sui dissestati bilanci delle ferrovie. Nel 1865 la societ\u00e0, in vista di un massiccio potenziamento della rete ferroviaria toscana, fu accorpata alla \"Societ\u00e0 delle Strade Ferrate Romane\".\nNel frattempo, l'inadeguatezza del materiale rotabile della ferrovia Lucca-Pisa iniziava a farsi sentire. La maggioranza dei convogli effettuava viaggi diurni perch\u00e9 le carrozze erano del tutto sprovviste di un impianto d'illuminazione, oltre ad essere prive di servizi igienici. Tali problemi non ebbero una rapida risoluzione poich\u00e9 anche la nuova societ\u00e0 si trov\u00f2 a dover fronteggiare grossi problemi finanziari, legati a una generale debolezza del contesto economico del Regno d'Italia su cui pesavano un notevole deficit di bilancio e un basso tenore di vita dei cittadini.\nCon la legge n. 3048 del 27 aprile 1885 le linee ferroviarie italiane furono spartite tra due grandi societ\u00e0: la \"Societ\u00e0 per le Strade Ferrate del Mediterraneo\" (che gestiva la cosiddetta \"Rete Mediterranea\") e la \"Societ\u00e0 Italiana per le Strade Ferrate Meridionali\" (che gestiva la \"Rete Adriatica\"). La ferrovia Lucca-Pisa pass\u00f2 in gestione a quest'ultima, seppure le stazioni di Pisa Porta Nuova e Pisa Centrale rimasero in comune ad entrambe le societ\u00e0.\nSotto la gestione delle \"Strade Ferrate Meridionali\" la linea sub\u00ec un primo ammodernamento: venne modificato il sistema di segnalamento, fu adottato un armamento pi\u00f9 pesante che consent\u00ec di aumentare i limiti di velocit\u00e0 e fu trasformata in stazione la fermata di Rigoli, con la realizzazione di un binario d'incrocio, di un binario dedicato al carico e scarico di merci e di un magazzino coperto. Analogamente anche la fermata di Ripafratta fu promossa a stazione con la costruzione di un nuovo fabbricato viaggiatori, leggermente spostato in direzione di Lucca, oltre all'aggiunta di un binario d'incrocio, due binari per il carico di merci e un magazzino.\nEsercizio delle Ferrovie dello Stato.\nNel 1905, con la statalizzazione delle ferrovie italiane, la linea pass\u00f2 in gestione a \"Ferrovie dello Stato\", che intervenne migliorandone ulteriormente gli impianti e l'armamento e sostituendo l'antiquato sistema di segnalamento a disco con il sistema ad ala tipo 1922. Nel corso del Novecento le stazioni di Lucca e Pisa subirono importanti trasformazioni nel piano binari: a Lucca furono abbattuti i fabbricati ospitanti le officine ferroviarie per fare spazio ai nuovi binari che negli anni dovevano essere realizzati per far fronte alla crescita del traffico su rotaia, aumentato in quella zona anche a causa del completamento della linea per Aulla nel 1911 e dell'apertura della ferrovia Lucca-Pontedera nel 1928.\nLa stazione di Pisa Centrale, collegata a quella di Pisa Porta Nuova (poi divenuta Pisa San Rossore) sin dal 1861, fu anch'essa oggetto di pesanti modifiche a partire dal secondo dopoguerra, quando fu aumentato il numero di binari e costruito un nuovo deposito locomotive. Nel 1960 sulla ferrovia Lucca-Pisa fu adottato il segnalamento di tipo permanentemente luminoso, mentre il 2 ottobre dello stesso anno venne attivata l'elettrificazione sull'intera linea con il sistema a 3000 volt a corrente continua.\nAllo scopo di automatizzare gli impianti della ferrovia, il 1\u00ba dicembre 1993 furono attivati il blocco elettrico conta-assi e il posto di movimento Montuolo, situato all'altezza della diramazione della linea per Viareggio e dotato di deviatoi per consentire l'impiego indifferente di entrambi i binari presenti nel tratto Montuolo-Lucca. Contestualmente le stazioni di Ripafratta e San Giuliano vennero declassate a fermate impresenziate, mentre lo scalo di Rigoli, che da tempo aveva subito la stessa trasformazione, fu nuovamente promossa a stazione con la riattivazione del binario d'incrocio. Il 29 settembre 1996, anniversario dei 150 anni dall'apertura della ferrovia, fu organizzato un treno speciale commemorativo con trazione a vapore affidata alla locomotiva FS 740 451.\nAnni duemila.\nA partire dal 2000 la gestione della linea \u00e8 affidata a Rete Ferroviaria Italiana (RFI). L'ultima modifica significativa agli impianti della ferrovia \u00e8 avvenuta nel 2005 quando, allo scopo di riorganizzare il servizio passeggeri secondo il progetto Memorario, che prevede la distribuzione cadenzata delle corse durante la giornata, la fermata di San Giuliano \u00e8 stata riconvertita in stazione; la posa in opera dei nuovi scambi \u00e8 avvenuta l'11 ottobre.\nNel 2008, per rendere il tracciato della linea del tutto indipendente, \u00e8 stato realizzato un nuovo binario tra le stazioni di Pisa San Rossore e Pisa Centrale; parallelo ai due gi\u00e0 presenti a servizio della ferrovia Genova-Pisa, il nuovo binario, realizzato allargando il ponte sull'Arno, ha di fatto prolungato la ferrovia Lucca-Pisa fino alla stazione di Pisa Centrale. Dal 2010 l'impianto di Pisa San Rossore non opera pi\u00f9 autonomamente ai fini della circolazione ferroviaria, bens\u00ec \u00e8 stato accorpato alla stazione di Pisa Centrale in virt\u00f9 dell'attivazione dell'apparato centrale computerizzato multistazione. Nel 2022 sono stati compiuti alcuni studi preliminari per il raddoppio della tratta\nCaratteristiche.\nLa linea \u00e8 lunga 24 km, \u00e8 a binario unico ed \u00e8 interamente elettrificata a 3000 volt a corrente continua. Le stazioni di Rigoli e San Giuliano Terme sono dotate di deviatoi percorribili a 60 km/h, banchine rialzate e sottopassaggi; presso lo scalo di San Giuliano Terme sono inoltre presenti elevatori per disabili.\nLa velocit\u00e0 massima percorribile sulla linea raggiunge per lunghi tratti i 140 km/h in rango C (ossia per i mezzi leggeri di tipo ALn e ALe), mentre si riduce a 100 km/h all'altezza delle curve presso Ripafratta e San Giuliano Terme. La ferrovia \u00e8 dotata del blocco elettrico conta-assi e del Sistema Controllo Marcia Treno, mentre il servizio su di essa \u00e8 svolto mediante Dirigente Centrale Operativo con sede a Pisa. Le stazioni intermedie della linea sono tutte impresenziate.\nPercorso.\nLa ferrovia ha inizio presso la stazione di Lucca, dalla quale si allontana in direzione ovest; un primo tratto di 7 km compreso fra lo scalo lucchese e il posto di movimento Montuolo \u00e8 caratterizzato dalla presenza di un cosiddetto \"falso doppio binario\", in quanto il binario singolo della ferrovia Lucca-Pisa viene affiancato dal binario della linea per Viareggio. I due tracciati si separano in prossimit\u00e0 del raggiungimento del fiume Serchio, dove la ferrovia Lucca-Pisa volta verso sud e asseconda l'andamento del fiume fino alla stazione di Rigoli. In seguito la linea, dopo aver affiancato il Monte Pisano fino a San Giuliano Terme, curva verso sud-est e raggiunge la ferrovia Genova-Pisa presso la stazione di Pisa San Rossore. Qui il tracciato si introduce nell'abitato pisano, supera l'Arno e raggiunge la stazione di Pisa Centrale, dove i treni provenienti da Lucca vengono di norma attestati sui due binari tronchi 1 e 2 ovest.\nTraffico.\nLe relazioni che percorrono la ferrovia hanno carattere prevalentemente locale e metropolitano. Il servizio passeggeri \u00e8 svolto da Trenitalia ed \u00e8 inserito nel quadro del sistema Memorario; le corse sono cadenzate ogni 30 minuti per direzione e coprono preminentemente la tratta Pisa-Lucca, sebbene alcuni convogli raggiungano le stazioni di Aulla Lunigiana e Pontedera-Casciana Terme. Il servizio \u00e8 in genere espletato da elettrotreni \"Jazz\" oppure da carrozze \"Vivalto\" trainate da locomotive E.464, coaudivati da autotreni \"Swing\" per le relazioni che raggiungono Aulla.\nIl servizio merci si articola in alcune corse che collegano lo scalo merci di Pisa Campaldo, adiacente alla stazione di Pisa San Rossore, allo scalo ferroviario di Lucca. Le merci trasportate sono in larga parte correlate alle numerose industrie lucchesi produttrici di carta: a Lucca i carri merci provenienti da Pisa vengono infatti smistati tra la ferrovia Maria Antonia, per essere destinate alle cartiere raccordate con la stazione di Porcari, e la ferrovia Lucca-Aulla, per essere indirizzate verso un apposito scalo merci in localit\u00e0 Diecimo, frazione del comune di Borgo a Mozzano."}
{"id": "1712255", "revid": "49022", "url": "https://it.wikipedia.org/wiki?curid=1712255", "title": "Eadulf II of Bernicia", "text": ""}
{"id": "1712263", "revid": "104110621", "url": "https://it.wikipedia.org/wiki?curid=1712263", "title": "Edna Buchanan", "text": "\u00c8 stata definita da David Randall \u00ab\"Il miglior cronista di nera mai esistito\"\u00bb. Si \u00e8 occupata di cronaca nera per due dei principali quotidiani di Miami, il \"Miami Beach Daily Sun\" e il \"Miami Herald\". Ha scritto vari romanzi gialli. Ha vinto un premio Pulitzer nel 1986."}
{"id": "1712264", "revid": "2171879", "url": "https://it.wikipedia.org/wiki?curid=1712264", "title": "Renato Gandolfi", "text": "\u00c8 stato il padre di Valerio, Renato e Roberto Gandolfi, questi ultimi due olimpionici di pallanuoto. \u00c8 scomparso nel 2011 all'et\u00e0 di 83 anni.\nCarriera.\nCalcio.\nEntrato nel vivaio del Grande Torino nel 1940, fu ceduto in prestito per due stagioni alla , militante in Serie C. Rientrato in Piemonte, fece parte della rosa granata nella stagione 1948-1949 come secondo portiere: chiuso da Valerio Bacigalupo e frenato da una frattura alla clavicola, disput\u00f2 due partite nel campionato di Serie A, in cui esord\u00ec il 28 novembre 1948 contro la . In occasione di una trasferta in Portogallo gli fu imposto di lasciare il suo posto a Dino Ballarin, che in realt\u00e0 era il terzo portiere, su pressione del fratello Aldo, che riusc\u00ec a convincere il presidente di mandare in Portogallo anche suo fratello; la delusione per Renato fu forte, ma questo fatto gli salv\u00f2 la vita evitandogli di essere coinvolto nella tragedia di Superga.\nRimasto al Torino insieme all'unico altro giocatore superstite, Sauro Tom\u00e0, fu riserva di Giuseppe Moro nel campionato 1949-1950, e nel 1950 fu ceduto al Legnano, militante in Serie B.\nCon la formazione lilla conquist\u00f2 la promozione in Serie A, dimostrandosi portiere particolarmente abile nel parare i calci di rigore: nella stagione 1951-1952 ne neutralizz\u00f2 cinque, eguagliando un record stabilito pochi anni prima dallo stesso Moro e che verr\u00e0 battuto solo nel 2011 da Samir Handanovi\u010d. Nel 1952 ridiscese in Serie B con la maglia del , conquistando un'altra promozione in Serie A come riserva di Angelo Franzosi; debutta con i rossoblu a causa di un infortunio del titolare, nel riscaldamento della partita Genoa-Legnano del 5 aprile 1953. Nelle stagioni successive il Genoa lo cedette in prestito, dapprima al Legnano, in Serie A, e quindi, nel dicembre 1954, alla , dove non fu mai impiegato e venne schierato solamente nel campionato Riserve. Rientrato definitivamente al Genoa, gioc\u00f2 da titolare per quattro annate, di cui solo la prima da titolare; conferm\u00f2 la propria fama di portiere abile sui calci di rigore parando, tra gli altri, un penalty nella partita decisiva per la salvezza contro il Verona, nel campionato 1957-1958.\nNel 1959, svincolatosi dalla formazione ligure, scese in Serie C vestendo la maglia del , nel quale disput\u00f2 due campionati con una salvezza e una retrocessione in Serie D. Al termine del secondo campionato si ritir\u00f2 dall'attivit\u00e0 agonistica.\nTotalizz\u00f2 complessivamente 118 presenze in Serie A.\nPallanuoto.\nLasciato il mondo del calcio, si stabil\u00ec definitivamente a Nervi (dove apr\u00ec anche un negozio) e si dedic\u00f2 alla pallanuoto. Fu allenatore della Mameli Voltri, con cui ottenne l'ammissione al campionato di Serie A 1983-1984; nel campionato di Serie A2 1984-1985 allen\u00f2 invece lo Sturla, altra squadra di Genova."}
{"id": "1712267", "revid": "599013", "url": "https://it.wikipedia.org/wiki?curid=1712267", "title": "Geertje Wielema", "text": "Specializzata nello stile libero e nel dorso, ha vinto la medaglia d'argento nei 100\u00a0m dorso alle Olimpiadi di Helsinki 1952.\n\u00c8 stata primatista mondiale dei 200\u00a0m dorso e della staffetta 4x100\u00a0m mista."}
{"id": "1712274", "revid": "599013", "url": "https://it.wikipedia.org/wiki?curid=1712274", "title": "Jean Stewart", "text": "Specializzata nel dorso, vinse la medaglia di bronzo nei 100\u00a0m alle Olimpiadi di Helsinki 1952.\nDopo il matrimonio era conosciuta anche con il nome di Jean Hurring."}
{"id": "1712276", "revid": "666668", "url": "https://it.wikipedia.org/wiki?curid=1712276", "title": "European Champions Tournament 1990-1991", "text": "Il settimo European Champions Tournament fu giocato dal 25 al 30 giugno 1991 a Madrid. Vi parteciparono sei formazioni rappresentanti Russia, Iugoslavia, Spagna, Italia, Portogallo e Ungheria.\nI campioni in carica della Roma RCB lasciarono il passo per differenza reti al e agli jugoslavi del Seljak Livno. Ma la vittoria finale arrise ai padroni di casa dell'Interviu Lloyd's che batterono seccamente i portoghesi del Freixieiro per 7-0."}
{"id": "1712278", "revid": "307923", "url": "https://it.wikipedia.org/wiki?curid=1712278", "title": "Andrea Guarneri", "text": ""}
{"id": "1712284", "revid": "33689", "url": "https://it.wikipedia.org/wiki?curid=1712284", "title": "Osulf di Bernicia", "text": "Biografia.\n\u00c8 conosciuto soprattutto per aver cospirato contro Earl Maccone, figlio di Olaf Guthfrithson o Olaf Sihtricson, e per aver ucciso Eric Bloodaxe, re di J\u00f3rv\u00edk, suo figlio e suo fratello. Dopo la morte di Eric, Edred, re d'Inghilterra, diede met\u00e0 delle terre vichinghe a sud del fiume Tees a Osulf, che era di nuovo in possesso della Bernicia a nord del Tees. Sembra che Osulf, che era uomo di Eric, lo trad\u00ec quando stava combattendo per il suo regno dopo che era stato espulso dalla popolazione locale. Eric fu sconfitto e ucciso nella battaglia di Stainmore. Gli successe il figlio Waltheof"}
{"id": "1712287", "revid": "204012", "url": "https://it.wikipedia.org/wiki?curid=1712287", "title": "Vastae", "text": ""}
{"id": "1712288", "revid": "287204", "url": "https://it.wikipedia.org/wiki?curid=1712288", "title": "Elemer Berkessy", "text": ""}
