{"id": "1688582", "revid": "3082", "url": "https://it.wikipedia.org/wiki?curid=1688582", "title": "Caja Cirilla", "text": ""}
{"id": "1688586", "revid": "115133661", "url": "https://it.wikipedia.org/wiki?curid=1688586", "title": "Episodi di Lolle (seconda stagione)", "text": ""}
{"id": "1688588", "revid": "115133664", "url": "https://it.wikipedia.org/wiki?curid=1688588", "title": "Episodi di Lolle (terza stagione)", "text": ""}
{"id": "1688590", "revid": "187795", "url": "https://it.wikipedia.org/wiki?curid=1688590", "title": "Bristol F.2A", "text": ""}
{"id": "1688591", "revid": "1305772", "url": "https://it.wikipedia.org/wiki?curid=1688591", "title": "F\u00e2rt\u0103\u021be\u0219ti", "text": "F\u00e2rt\u0103\u021be\u0219ti \u00e8 un comune della Romania di 4.372 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1688593", "revid": "287204", "url": "https://it.wikipedia.org/wiki?curid=1688593", "title": "Fartatesti", "text": ""}
{"id": "1688596", "revid": "252680", "url": "https://it.wikipedia.org/wiki?curid=1688596", "title": "Biforcazione saddle node", "text": ""}
{"id": "1688597", "revid": "252680", "url": "https://it.wikipedia.org/wiki?curid=1688597", "title": "Biforcazione saddle-node", "text": ""}
{"id": "1688598", "revid": "252680", "url": "https://it.wikipedia.org/wiki?curid=1688598", "title": "Biforcazione fold", "text": ""}
{"id": "1688599", "revid": "19933", "url": "https://it.wikipedia.org/wiki?curid=1688599", "title": "Sengbing", "text": ""}
{"id": "1688600", "revid": "76963", "url": "https://it.wikipedia.org/wiki?curid=1688600", "title": "Cynthia Rhodes", "text": "Biografia.\nAffermata ballerina, la Rhodes ottiene ruoli minori in pellicole importanti come \"Xanadu\" (1980), \"Flashdance\" (1983) e \"Un sogno lungo un giorno\", fino ad arrivare al ruolo di protagonista femminile in \"Staying Alive\" (1983), al fianco di John Travolta. Recita con successo in \"Runaway\" (1984) e ottiene il ruolo di Penny Johnson in \"Dirty Dancing - Balli proibiti\" (1987), interpretazione che le regala grande popolarit\u00e0. Nello stesso periodo fa parte anche del gruppo musicale Animotion.\nCynthia Rhodes ha partecipato anche a numerosi video musicali di affermati artisti come \"Rosanna\" dei Toto, \"Woman In You\" dei Bee Gees e \"Don't Mean Nothing\" del suo futuro marito Richard Marx. La Rhodes conobbe Marx nel 1983 sul set di \"Staying Alive\", alla cui colonna sonora il musicista stava collaborando, e lo spos\u00f2 nel 1989, in seguito divorziarono nel 2014 . La coppia ha avuto tre figli. Come attrice non \u00e8 pi\u00f9 attiva dal 1991."}
{"id": "1688601", "revid": "252680", "url": "https://it.wikipedia.org/wiki?curid=1688601", "title": "Biforcazione pitchfork", "text": ""}
{"id": "1688602", "revid": "2178917", "url": "https://it.wikipedia.org/wiki?curid=1688602", "title": "Operazione Downfall", "text": "L'operazione Downfall era il nome in codice per definire i due sbarchi di forze alleate in Giappone che sarebbero dovuti avvenire tra il 1945 e il 1946 allo scopo di invaderlo e cos\u00ec portare a conclusione la seconda guerra mondiale. L'operazione venne annullata quando il Giappone si arrese in seguito al bombardamento atomico di Hiroshima e Nagasaki e alla dichiarazione di guerra da parte dell'URSS al Giappone.\nL'operazione \"Downfall\" era suddivisa in due fasi \u2014 l'operazione Olympic e l'operazione Coronet. Pianificata per incominciare nel novembre 1945, l'operazione \"Olympic\" aveva lo scopo di conquistare la parte meridionale del Ky\u016bsh\u016b, utilizzando l'isola di Okinawa, recentemente conquistata, come base avanzata per il rifornimento e il supporto logistico all'operazione. In seguito, nella primavera del 1946, sarebbe incominciata l'operazione \"Coronet\" che aveva lo scopo di invadere la regione del Kant\u014d, presso Tokyo, nell'isola dell'Honsh\u016b. Le basi aeree conquistate nel Ky\u016bsh\u016b nell'operazione Olympic avrebbero permesso agli USA di usufruire del supporto aereo per l'operazione Coronet.\nLa geografia del Giappone rendeva questo piano di invasione piuttosto ovvio per i giapponesi, che furono in grado di dedurre i piani di invasione alleati e accomodare di conseguenza i propri piani difensivi. I giapponesi pianificarono una difesa a oltranza di Ky\u016bsh\u016b, con poche riserve lasciate per operazioni difensive successive. Le stime sul numero di caduti erano variabili, ma comunque estremamente elevate su ambedue i fronti: a seconda del grado di resistenza all'invasione da parte dei civili giapponesi, le stime potevano arrivare ai milioni di caduti per gli Alleati.\nConsiderazioni preliminari.\nDopo il sostanziale fallimento nel 1944 dell'operazione Matterhorn che prevedeva di colpire il Giappone con i bombardieri strategici ultra-pesanti Boeing B-29 Superfortress schierati nelle basi aeree in Cina, nella prima met\u00e0 del 1945 finalmente il territorio metropolitano nipponico era stato sottoposto a una intensa pressione dopo che la conquista delle isole Marianne e la loro utilizzazione come basi aeree aveva permesso alla Twentieth Air Force statunitense incursioni massicce con un elevato numero di aerei e pesanti carichi di bombe.\nGli attacchi, diretti dall'aggressivo generale Curtis LeMay, erano culminati nella notte del 9/10 marzo 1945 con un devastante bombardamento incendiario su Tokyo, ed erano continuati nelle settimane seguenti su Nagoya, Kobe e altre citt\u00e0. Le perdite civili erano state elevatissime a causa della tempesta di fuoco innescata nei centri abitati costruiti prevalentemente in legno, e circa 4,5 milioni di abitanti dell'area Tokyo-Kawasaki-Yokohama erano stati evacuati. La elevata dispersione dell'industria leggera nipponica in tante piccole officine \"domestiche\" aveva per\u00f2 attenuato gli effetti delle distruzioni, vissute pienamente invece dalle industrie pesanti, aeronautiche e navali. L'area di Tokyo contenente il Palazzo Imperiale era stata per\u00f2 intenzionalmente risparmiata per invitare alla trattativa, ma i giapponesi non diedero segni apparenti agli anglo-americani di voler cercare una trattativa di pace, e neanche la Dichiarazione di Potsdam del 26 luglio 1945 che minacciava una \"pronta e completa distruzione del Giappone\" aveva sembrato provocare effetti; in realt\u00e0 i giapponesi avevano cercato contatti con gli Alleati, ma tramite i Sovietici, che invece non rivelarono agli Anglo-Americani la richiesta di Tokyo per poter approfittare della imminente debolezza giapponese in Manciuria e nelle altre aree occupate dalle forze imperiali.\nLe esigenze primarie che gli strateghi anglo-americani dovettero considerare furono il \"tempo\" e le \"perdite\", ovvero come riuscire a costringere il Giappone alla resa, il pi\u00f9 velocemente possibile e con le minori perdite per gli Alleati. Nel 1943, alla Conferenza \"Quadrant\" a Qu\u00e9bec, i \"Combined Chiefs of Staff\" anglo-americani (\"capi di stato maggiore combinati\") concordarono che il Giappone doveva essere costretto alla resa non oltre l'anno successivo alla resa tedesca. Si convinsero di questa decisione dopo aver esaminato \"Appreciation and Plan for the Defeat of Japan\", un documento prodotto da un gruppo congiunto di britannici e statunitensi, che prevedeva che un'invasione del Giappone fosse possibile non prima del 1947. Prolungare la guerra cos\u00ec a lungo era considerato pericoloso per il morale delle due nazioni anglosassoni. Pertanto incominciarono a confrontarsi le correnti di pensiero che vedevano nella Marina e nell'US Army Air Force (ex USAAC) predominare una strategia di accerchiamento e blocco aeronavale pi\u00f9 lunga (due anni) ma pi\u00f9 economica in termini di vite alleate, mentre nell'esercito era prevalente l'idea di una invasione, che avrebbe avuto il vantaggio di tempi pi\u00f9 brevi e della minimizzazione dell'influenza sovietica.\nLa Marina degli Stati Uniti proponeva quindi l'uso del blocco navale e della superiorit\u00e0 aerea per portare il Giappone alla resa. Propose delle operazioni anfibie per catturare delle basi aeree nelle vicine Shanghai e Corea, che avrebbero dato all'Aeronautica degli Stati Uniti una serie di basi avanzate dalle quali bombardare direttamente il Giappone. L'Esercito invece, riteneva che una tale strategia avrebbe potuto prolungare la guerra indefinitamente, con inutili costi in vite umane, e per questo riteneva che la resa dovesse essere ottenuta tramite un'invasione. L'Esercito proponeva operazioni in larga scala direttamente contro le isole del Giappone, senza alcuna delle operazioni di contorno volute dalla Marina. Alla fine, il punto di vista dell'Esercito prevalse e nel luglio 1944 le pressioni del generale George Marshall imposero la progettazione dello sbarco, in attesa di definirne la effettiva necessit\u00e0.\nPer la sua estensione, il Giappone era un obiettivo imponente e con poche spiagge adatte per un'invasione. Solamente Ky\u016bsh\u016b (l'isola pi\u00f9 a sud del Giappone) e le spiagge della pianura di Kant\u014d (a sud-ovest e sud-est di Tokyo) potevano essere considerate adatte allo scopo. Gli alleati decisero di lanciare un'invasione suddivisa in due fasi. L'operazione \"Olympic\" avrebbe attaccato Ky\u016bsh\u016b. A seguito della conquista di quell'isola, gli Alleati avrebbero costruito delle basi aeree che avrebbero fornito la copertura per l'operazione \"Coronet\", per attaccare la Baia di Tokyo.\nPianificazione.\nLa responsabilit\u00e0 della pianificazione dell'operazione Downfall ricadde sui comandanti statunitensi Chester Nimitz (ammiraglio di flotta) e Douglas MacArthur (generale dell'esercito) e sugli Stati maggiori riuniti (\"Joint Chiefs of Staff\") - gli ammiragli Ernest King e William D. Leahy, e i generali George C. Marshall e Henry \"Hap\" Arnold (quest'ultimo era il responsabile supremo dell'USAAF). A quel tempo, lo sviluppo della bomba atomica era ancora un segreto noto solo a pochi ufficiali di pi\u00f9 alto rango al di fuori del progetto Manhattan, e la pianificazione dell'invasione non prese in considerazione la sua esistenza.\nDurante tutta la guerra nel Pacifico, e contrariamente al teatro di guerra europeo, gli Alleati non furono in grado di trovare un accordo per nominare un unico Comandante in Capo (\"Commander-in-Chief\", \"C-in-C\"). Il comando alleato era diviso in regioni: nel 1945, per esempio, Chester Nimitz era Comandante in Capo delle forze alleate nell'Oceano Pacifico (CINCPACFLT), mentre Douglas MacArthur era Comandante supremo delle forze alleate del Pacifico sud-occidentale (CINCAFPAC); a ognuno dei due era conferito il comando di forze navali e terrestri, per cui Mac Arthur comandava anche una forza di assalto anfibia mentre Nimitz ebbe la responsabilit\u00e0 delle unit\u00e0 dell'US Army impiegate a Okinawa. Tuttavia, una catena di comando unificata fu ritenuta assolutamente necessaria per un'invasione del Giappone. Le rivalit\u00e0 interne alle forze armate statunitensi - la U.S. Navy appoggiava Nimitz la cui strategia di penetrazione era gradita anche al comando delle US Army Air Forces, dipendenti formalmente dall'esercito ma avviate a diventare una forza armata indipendente, mentre lo U.S. Army appoggiava MacArthur - furono cos\u00ec accese che rischiarono di far fallire la pianificazione dell'invasione. Alla fine, la U.S. Navy parzialmente soprassedette, e MacArthur avrebbe avuto il comando totale di tutte le forze, se le circostanze lo avessero reso necessario.\nIn un primo momento si prese in considerazione anche Hokkaid\u014d, ma la sua distanza dall'obbiettivo finale, la piana di Tokyo, e l'impossibilit\u00e0 di una efficace copertura aerea la fecero scartare come prima tappa. Pertanto, il Joint Chiefs of Staff, gli stati maggiori riuniti, eman\u00f2 il 3 marzo 1945 verso Mac Arthur e Nimitz le direttive JCS 1259/4 e 1259/5, che imponevano la pianificazione delle due operazioni, Olympic per Kyushu e Coronet per Honshu. In quella fase ancora non venivano escluse altre operazioni come l'occupazione dell'arcipelago Chusan-Ningpo vicino a Shangai (operazione Longtom) o della Corea, Tsushima e Quelpart, come basi aeronavali di appoggio.\nPrevisioni statunitensi.\nMentre la geografia del Giappone era nota, gli strateghi statunitensi potevano solo stimare le forze difensive che avrebbero incontrato. Basandosi su rapporti di intelligence disponibili all'inizio del 1945, gli analisti strategici prevedevano i seguenti punti:\nOperazione \"Olympic\".\nL'operazione \"Olympic\", ovvero l'invasione dell'isola di Ky\u016bsh\u016b, doveva incominciare il giorno \"X-Day\", che venne fissato al 1\u00ba novembre 1945. L'armata congiunta degli Alleati sarebbe stata la pi\u00f9 grande mai raccolta, e avrebbe incluso 42 portaerei, 24 corazzate, e 400 fra cacciatorpediniere e navi di scorta. Inizialmente, quattordici divisioni statunitensi dovevano prendere parte agli sbarchi iniziali. Usando Okinawa come base logistica, l'obiettivo dell'operazione prevedeva la conquista della parte meridionale di Ky\u016bsh\u016b. Quest'area sarebbe poi stata usata come base per attaccare Honsh\u016b nella successiva operazione \"Coronet\".\n\"Olympic\" doveva anche includere un piano diversivo, denominato operazione \"Pastel\". \"Pastel\" doveva convincere i Giapponesi che i Capi Congiunti avessero messo da parte la possibilit\u00e0 di un'invasione diretta e che invece gli Alleati avessero intenzione di circondare e bombardare il Giappone. Questo avrebbe richiesto di conquistare delle basi a Taiwan, presso la costa cinese, e nell'area del Mar Giallo.\nLa Ventesima Air Force (Twentieth Air Force) del generale Curtis LeMay avrebbe dovuto continuare il suo ruolo come principale forza per il bombardamento strategico contro le isole giapponesi. Il supporto aereo tattico sarebbe stato di responsabilit\u00e0 della \"U.S. Far East Air Forces\" (FEAF) - una formazione che comprendeva la 5\u00aa, 13\u00aa e 7\u00aa Air Force - durante la preparazione per l'invasione. La FEAF, guidata dal generale George Kenney, sarebbe stata responsabile degli attacchi agli aeroporti giapponesi e alle infrastrutture di trasporto su Ky\u016bsh\u016b e la parte meridionale di Honsh\u016b (come ad esempio il tunnel sullo Stretto di Kanmon) e avrebbe dovuto ottenere e mantenere la superiorit\u00e0 aerea sulle spiagge del Giappone.\nPrima dell'invasione principale bisognava conquistare le isole di Tanegashima, Yakushima, e le isole Koshikijima, a partire dal giorno X-5. L'invasione di Okinawa aveva dimostrato l'importanza di stabilire delle zone di sicuro ancoraggio nelle vicinanze del teatro della battaglia, per le navi non direttamente coinvolte nell'invasione e per le navi danneggiate dagli attacchi aerei.\nKy\u016bsh\u016b doveva essere invasa dalla Sesta Armata in tre punti - Miyazaki, Ariake e Kushikino. Se si disegnasse un orologio sovrapposto alla mappa di Ky\u016bsh\u016b, i tre punti si troverebbero rispettivamente a ore 4, 5 e 7. Le 35 spiagge di sbarco furono tutte chiamate con nomi di automobili: Austin, Buick, Cadillac fino a Stutz, Winton, e Zephyr. Assegnando un corpo d'armata a ogni sbarco, i pianificatori dell'invasione ritenevano che il rapporto di forza fra statunitensi e giapponesi sarebbe stato di tre a uno. All'inizio del 1945 Miyazaki era praticamente indifesa, mentre Ariake e la sua vicina baia erano pesantemente difese. Infine, nonostante Kushikino fosse marginalmente difesa, i Marines assegnati alla sua conquista probabilmente avrebbero avuto il compito pi\u00f9 difficile a causa del terreno sfavorevole.\nL'invasione non avrebbe dovuto conquistare l'intera isola, ma solamente il terzo pi\u00f9 a sud. La parte meridionale di Ky\u016bsh\u016b sarebbe stata usata come base di partenza per la successiva operazione \"Coronet\". Si riteneva che oltre a essere utilizzata come campo logistico per l'esercito allocandovi tra l'altro l'intera First Army statunitense e riparando molte unit\u00e0 della US Navy nelle varie baie e nei porti conquistati, i suoi numerosi campi di aviazione avrebbero potuto assorbire una quarantina di gruppi di aerei da combattimento, decongestionando cos\u00ec Okinawa; inoltre avrebbe necessariamente unificato le forze di Mac Arthur e Nimitz.\nOperazione \"Coronet\".\nL'operazione \"Coronet\", ovvero l'invasione di Honsh\u016b nella pianura di Tokyo a sud della capitale, doveva incominciare il giorno \"Y-Day\", che era stato fissato per il 1\u00ba marzo 1946. \"Coronet\" sarebbe stata la pi\u00f9 grande operazione anfibia di tutti i tempi, con 25 divisioni assegnate per le operazioni iniziali. La Prima Armata avrebbe invaso la spiaggia di Kuj\u016bkuri, nella Penisola di B\u014ds\u014d, mentre l'Ottava Armata avrebbe invaso Hiratsuka, nella Baia di Sagami. Ambedue le armate si sarebbero poi dirette a nord verso l'interno, incontrandosi a Tokyo.\nDislocamento delle truppe.\n\"Olympic\" doveva essere realizzata con le risorse gi\u00e0 presenti nel Pacifico, compresa la British Pacific Fleet, una formazione del Commonwealth che includeva almeno una dozzina di portaerei e numerose corazzate. La Australian First Tactical Air Force prese parte alla campagna per la riconquista delle Filippine. Questa forza avrebbe sicuramente aumentato il potenziale di supporto a corto raggio per le unit\u00e0 di sbarco. L'unico importante ridislocamento per \"Olympic\" fu quello della Tiger Force, un'unit\u00e0 di bombardieri pesanti formata da truppe del Commonwealth, composta da 10 squadroni, che doveva essere trasferita dal Comando Bombardieri della RAF in Europa alle basi aeree di Okinawa.\nSe fossero stati necessari dei rinforzi per \"Olympic\", questi potevano essere prelevati dalle forze che dovevano partecipare a \"Coronet\": ci\u00f2 avrebbe richiesto il ridislocamento di notevoli forze alleate dall'Europa, dal Sud Asia, dall'Australasia e da altre regioni. Queste avrebbero incluso la 1\u00aa Armata (15 divisioni) e la 8\u00aa Air Force, che erano dislocate in Europa in quel momento. La ridislocazione fu complicata dalla simultanea smobilitazione parziale della U.S. Army, che ridusse drasticamente l'efficienza delle divisioni in combattimento, privandole degli ufficiali e uomini di maggiore esperienza.\nSecondo lo storico statunitense John Ray Skates:\nIl governo australiano richiese l'inclusione di unit\u00e0 dell'Esercito australiano nella prima ondata di \"Olympic\", ma questa richiesta fu respinta dai comandanti statunitensi. A seguito di trattative con le altre potenze Alleate, fu deciso che un corpo del Commonwealth, inizialmente costituito da divisioni di fanteria australiane, e truppe dell'Esercito britannico e dell'Esercito canadese sarebbero state usate in \"Coronet\". Quelle nazioni inoltre avrebbero fornito eventuali rinforzi, assieme ad altre del Commonwealth. MacArthur blocc\u00f2 le proposte di includere divisioni dall'Esercito indiano, a causa della differenza di linguaggio, organizzazione, composizione, equipaggiamento, addestramento e disciplina. Inoltre raccomand\u00f2 che i corpi fossero organizzati attorno alle linee di quelli statunitensi, utilizzassero solo equipaggiamento e logistica statunitense e fossero addestrati negli Stati Uniti per sei mesi prima del dislocamento; tutti questi suggerimenti furono accolti. Un ufficiale britannico, il Tenente Generale Charles Keightley, fu nominato comandante dei corpi del Commonwealth. Il governo australiano per\u00f2 contest\u00f2 la nomina di un ufficiale che non aveva alcuna esperienza nel combattimento con i Giapponesi e appoggi\u00f2 la nomina del Tenente Generale Leslie Morshead. La guerra termin\u00f2 prima che i dettagli sulle truppe fossero completamente definiti.\nOperazione \"Ketsug\u014d\".\nNel frattempo, i Giapponesi stavano stabilendo i propri piani difensivi. All'inizio, i Giapponesi erano preoccupati per una possibile invasione durante l'estate del 1945. Tuttavia, la battaglia di Okinawa si prolung\u00f2 cos\u00ec a lungo che essi conclusero che gli Alleati non sarebbero stati in grado di lanciare un'altra operazione in larga scala prima della stagione dei tifoni, durante la quale il tempo atmosferico sarebbe stato troppo sfavorevole e rischioso per un'operazione anfibia. L\"'intelligence\" giapponese riusc\u00ec a pronosticare piuttosto accuratamente dove sarebbero avvenuti gli sbarchi: nella parte meridionale di Ky\u016bsh\u016b a Miyazaki, nella baia di Ariake, e/o nella penisola di Satsuma.\nUn altro aspetto molto preoccupante per i giapponesi era che una protratta campagna aeronavale avrebbe paralizzato completamente il Giappone, non solo rispetto all'afflusso dei rifornimenti dall'estero, ma anche per il fatto che buona parte delle materie prime e dei prodotti si spostava via mare all'interno del paese, complice la scarsit\u00e0 di strade e l'orografia del territorio; ma dall'inizio della guerra il naviglio mercantile era sceso da 6,3 milioni di tonnellate dell'inizio della guerra a 1,18 di gennaio 1945, per arrivare a 800.000 tonnellate a giugno 1945: era la condanna alla paralisi\nAnche se il Giappone non poteva pi\u00f9 avere la prospettiva realistica di vincere la guerra, poteva per\u00f2 ancora rendere inaccettabile il costo di un'invasione del Giappone da parte degli Alleati, costringendoli a giungere a un armistizio. Il piano giapponese per respingere l'invasione fu chiamato (\"operazione \"Decisione\"\").\n\" Kamikaze\".\nL'ammiraglio Matome Ugaki fu richiamato in Giappone nel febbraio del 1945 e gli fu conferito il comando della 5\u00aa Flotta Aerea assegnata a Ky\u016bsh\u016b. Alla 5\u00aa Flotta Aerea erano gi\u00e0 stati assegnati gli attacchi kamikaze contro le navi impiegate nell'invasione di Okinawa (operazione \"Ten-Go\"); la flotta incominci\u00f2 ad addestrare piloti e ad assemblare aerei per la difesa di Ky\u016bsh\u016b, dove si riteneva che gli alleati avrebbero portato la loro prossima offensiva di terra.\nLa difesa giapponese si affidava pesantemente agli aerei \"kamikaze\". Oltre ai caccia e ai bombardieri, i giapponesi riassegnarono anche molti dei loro aerei da addestramento per la missione, cercando quindi di sopperire con la quantit\u00e0 a quello che non disponevano in qualit\u00e0. Gli statunitensi si aspettavano circa 5.000 velivoli suicidi di vario tipo, tra convertiti e improvvisati. Il loro esercito e la marina disponevano secondo una fonte, di circa 5.000 secondo un'altra, pronti per l'uso in luglio (e ne avrebbero avuti ancora di pi\u00f9 in ottobre) e pianificavano di impiegare praticamente tutti quelli che sarebbero riusciti a raggiungere la flotta di invasione. Ugaki inoltre supervision\u00f2 la costruzione di centinaia di piccole barche suicide che sarebbero state usate per attaccare le navi Alleate giunte in prossimit\u00e0 delle spiagge di Ky\u016bsh\u016b.\nMeno di 2.000 aerei \"kamikaze\" furono utilizzati durante la Battaglia di Okinawa, riuscendo a ottenere approssimativamente un attacco riuscito ogni nove. A Ky\u016bsh\u016b, viste le circostanze pi\u00f9 favorevoli, i giapponesi speravano di ottenere un rapporto di uno a sei, sfondando le difese statunitensi con numerosi sciami di \"kamikaze\" nell'arco di poche ore. I Giapponesi stimarono che gli aerei avrebbero affondato pi\u00f9 di 400 navi; poich\u00e9 stavano addestrando i piloti a dirigersi verso le navi da trasporto piuttosto che le portaerei e i cacciatorpediniere, le perdite Alleate sarebbero state assai maggiori rispetto a Okinawa. Uno studio dello staff di comando stim\u00f2 che i \"kamikaze\" avrebbero potuto distruggere da un terzo a met\u00e0 delle forze di invasione prima dello sbarco. Era stata stimata necessaria una cifra pari a 3.000 aerei per raggiungere l'obbiettivo di infliggere perdite insostenibili agli Alleati; inoltre era stata creata una forza speciale di 350 velivoli destinata alle portaerei; i restanti 1.650 erano un margine di sicurezza per tener conto delle indisponibilit\u00e0 dovute alle riparazioni o delle perdite antecedenti allo sbarco.\nSolo a Ky\u016bsh\u016b erano operativi circa 60 aeroporti, e altri cinque erano in costruzione. La dispersione dei possibili bersagli era ovviamente fonte di preoccupazione per gli Alleati, che considerarono piani di occupazione delle isole costiere dove installare radar di allarme precoce; per contro le unit\u00e0 di difesa aerea vedevano operativi solo 900 aerei da caccia e delle due altre armate aeree, quella basata a Kanto aveva solo 50 velivoli mentre quella su Honshu aveva solo pochi velivoli da addestramento operativi.\nForze navali.\nAll'agosto 1945 la Marina imperiale giapponese aveva cessato di essere una forza combattente di qualche efficacia. Le uniche navi maggiori in grado di combattere erano sei portaerei, quattro incrociatori, una corazzata, nessuna delle quali poteva essere rifornita adeguatamente di carburante. La marina aveva ancora un consistente numero di navi minori come i cacciatorpediniere della classe Matsu, che venivano usati per compiti di scorta ai convogli e antisommergibile, ma il loro uso sarebbe stato ugualmente limitato dalla carenza di carburante. Queste potevano \"sostenere una forza composta da venti cacciatorpediniere e forse quaranta sottomarini per qualche giorno in mare aperto\".\nLa marina possedeva inoltre circa 100 sommergibili tascabili di classe \"K\u014dry\u016b\", 250 di classe \"Kairy\u016b\" (pi\u00f9 piccoli), e 1.000 siluri guidati \"Kaiten\". Inoltre possedeva 800 barche suicida \"Shinyo\".\nForze terrestri.\nIn qualsiasi operazione anfibia, il difensore pu\u00f2 optare fra due differenti strategie di difesa: una forte difesa delle spiagge, oppure una difesa dell'entroterra. Nelle prime fasi della guerra (come nella battaglia di Tarawa) i Giapponesi generalmente optavano per una strenua resistenza presso le spiagge, con poche o nulle truppe di riserva. Con questa tattica, i Giapponesi risultavano estremamente vulnerabili ai bombardamenti navali condotti prima degli sbarchi. Pi\u00f9 avanti nel corso della guerra, come a Peleliu, Iwo Jima e Okinawa, i Giapponesi cambiarono strategia e costituirono le loro linee difensive nel retroterra, che risultava pi\u00f9 difendibile. Il combattimento evolse quindi in lunghe battaglie di logoramento, con altissime perdite statunitensi e nessuna speranza di vittoria per i giapponesi.\nPer la difesa di Ky\u016bsh\u016b, i Giapponesi scelsero una strategia intermedia, e concentrarono le loro truppe nei pochi chilometri dell'immediato retroterra, sufficientemente distanti dalle spiagge per evitare l'artiglieria delle navi, ma sufficientemente vicini perch\u00e9 gli statunitensi non potessero stabilire una testa di ponte prima di ingaggiare il nemico. Le forze per i controattacchi erano posizionate ancora pi\u00f9 all'interno dell'isola, pronte a muoversi verso le spiagge teatro dei maggiori sbarchi.\nNel marzo del 1945, c'era un'unica divisione da combattimento a Ky\u016bsh\u016b. Nei successivi quattro mesi l'Esercito Giapponese vi trasfer\u00ec truppe dalla Manciuria, dalla Corea, e dal nord del Giappone, e inoltre arruol\u00f2 altre truppe direttamente sul posto. In agosto, si contavano gi\u00e0 quattordici divisioni e varie formazioni minori, fra cui tre brigate corazzate, per un totale di 900.000 uomini. I Giapponesi furono in grado di arruolare numerosi nuovi soldati, ma il problema principale consisteva nel riuscire a equipaggiarli. Ad agosto, l'Esercito Giapponese aveva l'equivalente di 65 divisioni solo nella propria nazione, ma equipaggiamento appena sufficiente per 40 e rifornimento di munizioni solo per 30.\nI Giapponesi non decisero formalmente di puntare tutto sul risultato della Battaglia di Ky\u016bsh\u016b, tuttavia concentrarono le loro risorse in modo tale che comunque sarebbero rimaste poche riserve per successive battaglie. Secondo una stima, le forze a Ky\u016bsh\u016b erano dotate del 40% di tutte le munizioni delle isole Giapponesi.\nInoltre i Giapponesi organizzarono i \"Corpi Combattenti dei Cittadini Patriottici\", che includevano tutti gli uomini in salute fra i 15 e i 60 anni e le donne fra i 17 e i 40, come supporto al combattimento e per la lotta a oltranza. Nella maggior parte dei casi non si potevano fornire armi, addestramento e munizioni: alcuni uomini erano armati con niente di meglio di vecchi moschetti ad avancarica, archi lunghi o lance di bamb\u00f9 e tuttavia ci si aspettava che riuscissero a combattere contro i militari invasori anche con questi mezzi.\nRivalutazione alleata di \"Olympic\".\nOpposizione aerea.\nL\"'intelligence\" militare statunitense inizialmente aveva stimato la presenza di circa 2.500 aerei giapponesi. L'esperienza a Okinawa era stata disastrosa - almeno due vittime e un numero simile di feriti per ogni sortita - e a Ky\u016bsh\u016b si prospettava uno scenario ancora peggiore. Per attaccare le navi al largo di Okinawa, gli aerei dovevano percorrere lunghi tratti sul mare aperto; per attaccare le navi al largo di Ky\u016bsh\u016b, gli aerei avrebbero potuto volare nell'entroterra e da l\u00ec coprire la corta distanza che li separava dalla flotta da sbarco. Gradualmente, i servizi appresero che i Giapponesi stavano convertendo tutti i loro aerei per le missioni \"kamikaze\" e stavano prendendo ogni precauzione per conservare gli aerei fino alla battaglia. Una stima dell'esercito del maggio 1945 contava 3.391 aerei; in giugno, 4.862; in agosto 5.911. Una stima della Marina, abbandonando ogni distinzione fra aerei da addestramento e da combattimento, nel luglio contava 8.570 aerei; in agosto, 10.290.\nGli Alleati prepararono un piano conosciuto con il nome di Grande Coperta Blu (\"Big Blue Blanket\") per contrastare l'uso dei \"kamikaze\". Si prevedeva di aggiungere pi\u00f9 squadroni di caccia alle portaerei, rimpiazzando parte dei bombardieri aerosiluranti e i bombardieri in picchiata, e convertendo un lotto di 31 B-17G in apparecchi per l'avvistamento radar riclassificati PB-1W - gli antenati dello AWACS; i velivoli erano dotati di un radar da ricerca aerea APS-20E ma mantenevano il loro armamento, in modo da potersi difendere visto che dovevano operare sul Mar del Giappone; in effetti il primo esemplare operativo ma ancora privo di radar raggiunse il Navy Squadron VPB-101 solo a guerra finita, il primo a settembre 1945, e il successivo dotato di radar a gennaio 1946. Nimitz present\u00f2 un piano per una finta pre-invasione, nel quale una flotta sarebbe stata mandata verso le spiagge di invasione alcune settimane prima della vera invasione, per attirare i Giapponesi nei loro voli di solo-andata facendo in modo che, al posto delle vulnerabili navi da trasporto, trovassero navi armate a dismisura con artiglieria antiaerea.\nLa difesa principale contro gli attacchi aerei giapponesi sarebbe stata costituita dalle massicce quantit\u00e0 di caccia che erano in via di allestimento nelle isole Ryukyu. La 5\u00aa Flotta Aerea e la 7\u00aa, oltre alle unit\u00e0 aeree della marina, erano state mosse sulle isole immediatamente dopo la loro invasione, e si stava incrementando la potenza aerea in preparazione dell'assalto finale al Giappone. In preparazione per l'invasione, una campagna contro gli aeroporti giapponesi e le arterie di trasporto era gi\u00e0 cominciata prima della resa del Giappone.\nOpposizione terrestre.\nPer tutto aprile, maggio e giugno, i servizi di \"intelligence\" alleati seguirono con molta attenzione il rafforzamento delle truppe terrestri giapponesi. Con l'aggiunta di cinque divisioni alle forze gi\u00e0 dislocate a Ky\u016bsh\u016b, i servizi prevedevano che in novembre il totale di uomini impiegati sarebbe stato di 350.000. Questa valutazione cambi\u00f2 in luglio, con la scoperta che quattro ulteriori divisioni erano state aggiunte e con indizi che altre erano in via di dislocamento. Per agosto, il conteggio si attestava a 600.000, e la crittoanalisi di Magic aveva identificato nove divisioni nella parte meridionale di Ky\u016bsh\u016b, ovvero tre volte il numero previsto: si svelava una seria sottostima della forza giapponese. La stima delle truppe dislocate a inizio luglio fu di 350.000 e sal\u00ec a 545.000 all'inizio di agosto.\nL'incremento delle truppe giapponesi su Ky\u016bsh\u016b port\u00f2 gli strateghi statunitensi, ma soprattutto il Generale George Marshall, a considerare dei cambi drastici a \"Olympic\", o a rimpiazzare l'operazione con un differente piano di invasione.\nArmi chimiche.\nA causa dell'andamento dei venti facilmente prevedibile e per molteplici altri fattori, il Giappone era particolarmente esposto agli attacchi con armi chimiche. Attacchi del genere avrebbero neutralizzato l'intenzione di combattere dall'interno di grotte, in quanto questo avrebbe drammaticamente aumentato l'esposizione dei soldati al gas.\nNonostante la guerra con armi chimiche fosse stata posta fuori legge dalla Convenzione di Ginevra, all'epoca questa non era stata ratificata n\u00e9 dagli Stati Uniti n\u00e9 dal Giappone. Mentre gli Stati Uniti avevano dichiarato che non avrebbero utilizzato armi chimiche, il Giappone le aveva utilizzate in precedenza durante la Seconda Guerra Mondiale contro i Cinesi.\n\"La paura di un'offensiva giapponese con armi chimiche si affievol\u00ec verso la fine della guerra, in quanto il Giappone non aveva pi\u00f9 la capacit\u00e0 di utilizzare armi chimiche via aria o via artiglieria a lungo raggio. Nel 1944, il sistema Ultra decifr\u00f2 comunicazioni dalle quali fu chiaro che i Giapponesi dubitavano della propria abilit\u00e0 di eseguire rappresaglie contro un eventuale uso dei gas da parte degli Stati Uniti. I comandanti giapponesi furono avvertiti: \"Ogni precauzione deve essere presa per non dare al nemico alcun pretesto per usare armi chimiche\". I leader Giapponesi erano cos\u00ec impauriti che avevano pianificato di ignorare usi tattici isolati di gas sul suolo giapponese da parte dei militari statunitensi perch\u00e9 temevano una \"escalation\"\"\nArmi nucleari.\nSu ordine di Marshall, il Maggiore Generale John E. Hull investig\u00f2 l'uso tattico di armi nucleari per l'invasione del suolo Giapponese: infatti anche dopo l'esplosione delle due bombe atomiche strategiche a Hiroshima e Nagasaki, Marshall riteneva che i Giapponesi non si sarebbero arresi immediatamente. Il Colonnello Lyle E. Seeman conferm\u00f2 che almeno sette bombe sarebbero state disponibili per la data dello X-Day, per essere usate sulle forze difensive giapponesi. Ma molti dicevano che non era una buona idea perch\u00e9 avrebbe rallentato l'avanzata alleata e avrebbe nuociuto ai soldati alleati. Seeman consigli\u00f2 che le truppe statunitensi non entrassero nelle aree colpite da una bomba \"per almeno 48 ore\"; il rischio rappresentato dal fallout nucleare non era ancora compreso, e quel ridotto intervallo avrebbe sicuramente implicato una cospicua esposizione alla radiazioni per le truppe Usa.\nObiettivi alternativi.\nGli strateghi dello staff congiunto, dopo aver preso nota dell'entit\u00e0 della concentrazione di truppe giapponesi a Ky\u016bsh\u016b a spese del resto del suolo giapponese, considerarono un piano alternativo per l'invasione, includendo lo sbarco nell'isola di Shikoku, o nella parte settentrionale di Honsh\u016b a Sendai oppure a Ominato, nella prefettura di Aomori; si pens\u00f2 anche a saltare completamente l'invasione preliminare e di dirigersi direttamente verso Tokyo. Attaccare la parte settentrionale di Honsh\u016b avrebbe avuto il vantaggio di una resistenza molto pi\u00f9 debole, ma con lo svantaggio di perdere tutto il supporto aereo da Okinawa, eccettuati i B-29.\nPrevisioni per \"Olympic\".\nIl Generale Douglas MacArthur liquid\u00f2 la necessit\u00e0 di cambiare i propri piani. \"Sono certo che il potenziale aereo giapponese per contrastare l'operazione \"Olympic\" che vi \u00e8 stato riportato \u00e8 molto esagerato. \u2026 Per quanto riguarda il movimento di forze terrestri\u2026 Non do credito\u2026 alle cospicue forze riportate nella parte meridionale di Kyushu. \u2026 Secondo me, non ci dovrebbe essere neanche il minimo pensiero di cambiare l'operazione \"Olympic\".\". Tuttavia l'ammiraglio Ernest King si prepar\u00f2 per opporsi ufficialmente al procedere dell'invasione, con l'appoggio dell'Ammiraglio Nimitz, e questo avrebbe creato una difficile disputa all'interno del governo degli Stati Uniti.\nAll'insaputa degli Stati Uniti, i Sovietici stavano preparando il seguito delle loro invasioni di Sachalin e delle isole Curili e progettavano un'invasione dell'isola di Hokkaid\u014d, scarsamente difesa, per la fine di agosto: questo avrebbe costretto gli Alleati a effettuare qualche operazione prima di novembre. Il 15 agosto, i Giapponesi decisero di arrendersi, e quindi l'intera discussione sull'invasione divenne di poco valore.\nStima delle vittime.\nPoich\u00e9 gli strateghi statunitensi avevano postulato che \"le operazioni nell'area saranno ostacolate non solo dalle forze militari organizzate dell'Impero, ma anche dalla popolazione fanatica e ostile\", erano state previste delle ingenti e inevitabili perdite, anche se nessuno sapeva con certezza quanto elevate. Molti esperti e ufficiali fecero delle stime, che variarono parecchio in numeri, presupposti, scopi (ad esempio, se servivano per perorare l'invasione od opporsi a essa). In seguito queste stime furono riutilizzate per il dibattito sul bombardamento di Hiroshima e Nagasaki.\nLe stime sulle vittime erano basate sull'esperienza delle precedenti campagne, e giunsero a differenti risultati:\nDi queste stime, solo quella di Nimitz includeva le perdite di truppe in mare, nonostante i \"kamikaze\" a Okinawa avessero inflitto 1,78 vittime per pilota \"kamikaze\" nella Battaglia di Okinawa, e che le navi di trasporto truppe a Ky\u016bsh\u016b sarebbero state molto pi\u00f9 vulnerabili.\nAl di fuori del governo, alcuni cittadini bene informati stavano facendo le loro stime. Kyle Palmer, corrispondente di guerra per il \"Los Angeles Times\", disse che da mezzo milione a un milione di statunitensi sarebbero morti entro la fine della guerra. Herbert Hoover, in memorandum consegnati a Truman e Stimson, stim\u00f2 anch'egli da 500\u00a0000 a 1\u00a0000\u00a0000 di morti, e riteneva che queste fossero stime conservative; ma non \u00e8 noto se Hoveer discusse queste specifiche stime nel suo incontro con Truman. Il capo della divisione Operazioni dell'Esercito le riteneva \"troppo elevate\" rispetto al \u00abnostro attuale piano per la campagna di invasione\u00bb..\nPer contestualizzare, la Battaglia di Normandia era costata 63\u00a0000 vittime nei primi 48 giorni; la Battaglia di Okinawa era costata 72\u00a0000 vittime in circa 82 giorni, dei quali 18\u00a0900 erano i morti e i dispersi. Numerose migliaia di soldati che morirono indirettamente per le ferite inflitte o per altre cause in data successiva non erano stati inclusi. L'intera guerra cost\u00f2 agli Stati Uniti un totale di poco pi\u00f9 di un milione di vittime, di cui 400\u00a0000 morti.\nQuasi 500\u00a0000 medaglie Purple Heart erano state prodotte in previsione delle vittime della futura invasione del Giappone. Alla data attuale, tutte le vittime militari statunitensi dei 65 anni successivi alla fine della Seconda guerra mondiale, incluse quelle della Guerra di Corea e della Guerra del Vietnam non hanno ancora raggiunto questo numero. Nel 2003, ancora 120\u00a0000 di quelle medaglie erano disponibili. Ci sono cos\u00ec tante medaglie in eccesso che le unit\u00e0 di combattimento in Iraq e Afghanistan hanno disponibili delle medaglie Purple Heart direttamente al fronte per premiare immediatamente sul campo gli uomini feriti."}
{"id": "1688603", "revid": "1632387", "url": "https://it.wikipedia.org/wiki?curid=1688603", "title": "Shipwrecked in Oslo", "text": "Shipwrecked in Oslo \u00e8 il primo DVD del gruppo musicale avantgarde metal degli Arcturus. \u00c8 stato registrato il 17 settembre 2005 al Rockefeller di Oslo."}
{"id": "1688605", "revid": "547034", "url": "https://it.wikipedia.org/wiki?curid=1688605", "title": "Fr\u00e2nce\u0219ti", "text": "Fr\u00e2nce\u0219ti \u00e8 un comune della Romania di 5.655 abitanti, ubicato nel distretto di V\u00e2lcea, nella regione storica dell'Oltenia. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore.\nSul territorio del comune si trovano due importanti monumenti:"}
{"id": "1688606", "revid": "287204", "url": "https://it.wikipedia.org/wiki?curid=1688606", "title": "Francesti", "text": ""}
{"id": "1688608", "revid": "599013", "url": "https://it.wikipedia.org/wiki?curid=1688608", "title": "Lavabo", "text": "Il lavabo (anche lavandino o lavello o in Italia anticamente o regionalmente anche acquaio, seppur con significato pi\u00f9 specifico), \u00e8 un apparato costituito da una sorgente idrica ed una bacinella di raccolta con scarico. \nIl lavabo spesso \u00e8 parte integrante di dispositivi igienico-sanitari, stanze da bagno, cucine e servizi in genere. L'apporto idrico comunemente \u00e8 fornito da uno o pi\u00f9 rubinetti d'acqua calda e/o fredda, e lo scarico \u00e8 normalmente connesso ad una rete fognaria.\nStoria.\nTrae le sue origini dalle bacinelle fisse, o \"vasche\", gi\u00e0 in uso presso le civilt\u00e0 antiche a partire dal III millennio a.C.; numerosi reperti di antiche stanze da bagno e cucine dimostrano la quasi invariata forma e funzione per millenni fino ai giorni odierni.\nUtilizzi.\nLa sua funzione primaria \u00e8 di raccolta temporanea di acque ad uso igienico-sanitario per oggetti, animali e/o usi umani (ad esempio il lavaggio delle mani).\nL'uso di attrezzature specifiche per il lavaggio delle mani, oltre che a misure igieniche, \u00e8 connesso anche con rituali di purificazione frequenti in molte religioni. Il termine stesso \"lavabo\", \u00e8 propriamente una parola latina (\"laver\u00f2\"), che proviene da una frase che l'orante recita nel corso della messa, al momento di lavarsi le mani: \"Lavabo inter innocentes manus meas et circumdabo altare tuum, Domine\" (\"Laver\u00f2 fra gli innocenti le mie mani: ed andr\u00f2 attorno al tuo altare, o Signore\", Salmo ). Il momento della Messa in cui viene pronunciata questa formula \u00e8 esso stesso denominato \"lavabo\"."}
{"id": "1688609", "revid": "599013", "url": "https://it.wikipedia.org/wiki?curid=1688609", "title": "Adnan Al-Talyani", "text": ""}
{"id": "1688610", "revid": "363629", "url": "https://it.wikipedia.org/wiki?curid=1688610", "title": "Spruce budworm", "text": ""}
{"id": "1688612", "revid": "12290", "url": "https://it.wikipedia.org/wiki?curid=1688612", "title": "Fattore rigenerante", "text": ""}
{"id": "1688613", "revid": "767487", "url": "https://it.wikipedia.org/wiki?curid=1688613", "title": "Galicea (V\u00e2lcea)", "text": "Galicea \u00e8 un comune della Romania di 4.084 abitanti, ubicato nel distretto di V\u00e2lcea, nella regione storica della Muntenia.\nIl comune \u00e8 formato dall'unione di 7 villaggi: Bratia din Vale, Bratia din Deal, Cocoru, Cremenari, Galicea, Ostroveni, Teiu."}
{"id": "1688614", "revid": "122881412", "url": "https://it.wikipedia.org/wiki?curid=1688614", "title": "Comunque vada sar\u00e0 un successo", "text": "Comunque vada sar\u00e0 un successo \u00e8 il primo album in studio del rapper italiano Piotta, pubblicato nel 1998 dalla Antibemusic.\nNel disco collabora con il rapper calabrese Turi ed il disc jockey e beatmaker romano Squarta.\nIl disco.\n\"Comunque vada sar\u00e0 un successo\" rappresenta l'esordio ufficiale di Piotta dopo le collaborazioni con il Colle der Fomento, i suoi numerosi mixtape (da \"1997: Fuga da Roma\" fino a \"La banda der trucido\") o la colonna sonora del film \"Torino Boys\". L'album raccoglie un ottimo successo di vendite a livello underground, tanto da portarlo al primo posto della classifica indie di \"Musica &amp; dischi\" e una buona visibilit\u00e0 televisiva che apre a Piotta le porte del music business.\nIl disco \u00e8 stato successivamente ristampato nel 1999 con il titolo di \"Comunque vada sar\u00e0 un successo '99\" a causa del grande successo del singolo \"Supercafone\", divenuto il tormentone dell'estate di quell'anno, anche grazie all'originale video con i Manetti Bros. alla regia."}
{"id": "1688628", "revid": "120878704", "url": "https://it.wikipedia.org/wiki?curid=1688628", "title": "Lavandino", "text": ""}
{"id": "1688649", "revid": "115133667", "url": "https://it.wikipedia.org/wiki?curid=1688649", "title": "Episodi di Lolle (quarta stagione)", "text": ""}
{"id": "1688650", "revid": "765341", "url": "https://it.wikipedia.org/wiki?curid=1688650", "title": "La leggenda dei 5 Antenati", "text": "La leggenda dei 5 antenati o Wuzu \u00e8 un mito delle arti marziali cinesi ed in particolare del Sud della Cina, oltre ad essere un elemento importante delle storie di fondazione di Societ\u00e0 Segrete come la Tiandihui.\nLa storia.\nL'alone leggendario dello Shaolinquan poggia anche sull'incredibile produzione della letteratura cinese di cappa e spada (Wuxia). Leggende come quella dei 5 monaci sopravvissuti alla distruzione del Tempio Shaolin del sud sono sprovvisti di realt\u00e0 storica. Tuttavia questa leggenda proviene dalle credenze su cui si fondano alcune societ\u00e0 segrete come la Tiandihui (\u5929\u5730\u4f1a), che infatti possiede il mito di essere stata fondata da 5 antenati sopravvissuti alla distruzione del Tempio Shaolin. Il Tempio Shaolin diventa il simbolo della resistenza contro i dominanti stranieri. Anche le informazioni a proposito del Tempio del Fujian provengono da una tradizione orale diffusa nelle Scuole di Pugilato del Sud, essa stessa ispirata dalle leggende di fondazione delle Societ\u00e0 Segrete.\nSecondo questa tradizione, il Monastero Shaolin del Fujian sarebbe stato raso al suolo sotto il regno di Kangxi, Yongzheng o ancora Qianlong. I cinque monaci che sarebbero sopravvissuti al massacro sono riveriti come \u201cCinque Antenati\u201d (Wu Zu, \u4e94\u7956) e le logge e le Scuole di Pugilato, rappresentano probabilmente i \u201c5 re\u201d (Wuwang \u4e94\u738b), eredi legittimi della dinastia Ming.\nPer sottolineare ulteriormente questo legame con la dinastia Ming, i praticanti di Hongjiaquan fanno risalire il nome del proprio stile all'Hong (\u6d2a) dell'imperatore Hongwu (\u6d2a\u6b66), nome dinastico del fondatore della dinastia Ming, che in giovane et\u00e0 fu molto legato al Buddismo.\nUn dialogo preso dal rito di iniziazione della Tiandihui recita cos\u00ec:\n\"-Dove hai appreso l'arte militare?\"\n\"-Al monastero Shaolin;\"\n\"-Di che arte si tratta?\"\n\"-Del Pugilato Hong. \"\nPer la Tiandihui e la Hongmen i Cinque Antenati erano: Cai Dezhong (\u8521\u5fb7\u5fe0,Choi Tak-Chung); Fang Dahong (\u65b9\u5927\u6d2a, Fong Tai-Hung); Ma Chaoxing (\u99ac\u8d85\u8208, Ma Chiu-Hing); Hu Dedi (\u80e1\u5fb7\u5e1d, Wu Tak-Tai); Li Shikai (\u674e\u5f0f\u958b, Lee Sik-Hoi).\nLa tradizione delle Societ\u00e0 Segrete situano il Tempio del Fujian sui monti Jiulianshan del distretto di Putianxian in Fujian, oppure nel distretto Panlong di queste stesse montagne, ma anche addirittura al Nord nella provincia di Shandong. Il solo riferimento a questo tempio in un documento storico \u00e8 negli \"Annali Storici di Quanzhou\" (Quanzhou fuzhi) che localizzano in Tempio Shaolin del Fujian nell'area di Quanzhou stessa. Essi narrano di un eremo edificato durante il periodo della dinastia Tang, due volte incendiato, sotto la dinastia Song e sotto la dinastia Yuan, poi ricostruito ed ingrandito durante la dinastia Ming. Non vi \u00e8 per\u00f2 nessun riferimento ad attivit\u00e0 marziali svoltesi in questo tempio.\nNel Sud della Cina molte Scuole rivendicano una provenienza dal Tempio Shaolin del Sud: abbiamo gi\u00e0 citato l'Hongjiaquan, poi ci sono Caijiaquan, Lijiaquan, Mojiaquan, lo Yongchunquan, il Fojiaquan, il Nanzhiquan, ecc.\nIn particolare sono legati alla leggenda dei 5 antenati i cinque pugilati pi\u00f9 importanti del Guangdong (Guangdong wu daming quan) nel modo che segue: Hong Xiguan (\u6d2a\u7199\u5b98) considerato fondatore dell'Hongjiaquan; Liu Sanyan (\u5289\u4e09\u773c, Lau Sam-Ngan) considerato il fondatore del Liujiaquan; Cai Jiuyi (\u8521\u4e5d\u5100, Choi Kau-Yee) considerato fondatore del Caijiaquan; Li Youshan (\u674e\u53cb\u5c71, Lee Yau-San) considerato il fondatore del Lijiaquan; Mo Qingjiao (\u83ab\u6e05\u77ef, Mok Ching-Kiu) considerato il fondatore del Mojiaquan.\nUn'altra tradizione vuole che i 5 Antenati fossero i seguenti: Zhishan Chanshi (\u81f3\u5584\u79aa\u5e2b, Jee Sim); Wumei Dashi (\u4e94\u6885\u5927\u5e2b); Baimei Daoren (\u767d\u7709\u9053\u4eba); Feng Daode (\u99ae\u9053\u5fb7, Fung To-Tak); Miao Xian (\u82d7\u986f, Miu Hin).\nTutte queste leggende come abbiamo visto si rifanno ad una presunta distruzione di un Monastero Shaolin e rivelano una matrice comune con i miti di fondazione delle Societ\u00e0 Segrete del Sud della Cina e sono attinte pi\u00f9 che da fatti storici documentabili da Romanzi del genere Wuxia."}
{"id": "1688652", "revid": "1008732", "url": "https://it.wikipedia.org/wiki?curid=1688652", "title": "18D/Perrine-Mrkos", "text": "La Cometa Perrine-Mrkos, formalmente 18D/Perrine-Mrkos, \u00e8 una cometa periodica del Sistema solare, appartenente alla famiglia delle comete gioviane. \u00c8 stata scoperta dall'astronomo statunitense ed argentino Charles Dillon Perrine il 9 dicembre 1896, dal \"Lick Observatory\" in California.\nFu considerata perduta dopo la sua apparizione del 1909, ma fu riscoperta dall'astronomo ceco Anton\u00edn Mrkos il 19 ottobre 1955 dall'Osservatorio astronomico di Skalnat\u00e9 Pleso in Slovacchia, ed in seguito confermata come la 18D da Leland E. Cunningham, dall'Osservatorio astronomico di Leuschner, a Berkeley, in California.\nLa cometa fu vista in ultimo nel 1969, non fu osservata infatti nel passaggio successivo, previsto per il 1975, e nei seguenti, ed oggi \u00e8 considerata una cometa perduta."}
{"id": "1688655", "revid": "36426", "url": "https://it.wikipedia.org/wiki?curid=1688655", "title": "Leopoldo II di Asburgo Lorena", "text": ""}
{"id": "1688665", "revid": "7077", "url": "https://it.wikipedia.org/wiki?curid=1688665", "title": "George Ohsawa", "text": ""}
{"id": "1688666", "revid": "1115371", "url": "https://it.wikipedia.org/wiki?curid=1688666", "title": "Prudential Center", "text": "Il Prudential Center (soprannominato The Rock) \u00e8 un'arena coperta situata a Newark, New Jersey. Ospita le partite dei New Jersey Devils di NHL, dei New Jersey Ironmen, squadra della MISL e dei Seton Hall Pirates, squadra di basket della Seton Hall University.\nIl Prudential Center \u00e8 il primo palazzetto ad essere costruito nell'area metropolitana di New York dopo la \"Brendan Byrne Arena\" (attualmente Izod Center), la precedente casa dei Devils, aperta nel 1981. I diritti di denominazione sono stati venduti nel gennaio 2007 alla societ\u00e0 Prudential Financial, con un accordo di sponsorizzazione per oltre vent'anni del valore di 105.3 milioni di dollari.\nL'arena \u00e8 stata inaugurata ufficialmente il 25 ottobre 2007 con una serie di 10 concerti del gruppo rock del New Jersey Bon Jovi. La prima partita dei Devils nella nuova arena \u00e8 stata giocata il 27 ottobre 2007 contro gli Ottawa Senators, che erano stati anche gli ultimi avversari dei Devils all'Izod Center. Il giocatore di Ottawa Chris Neil ha segnato il primo gol all'arena, mentre Brian Gionta ha segnato il primo gol per la squadra di casa, sconfitta 4-1. L'11 novembre 2007 \u00e8 stata giocata la prima partita di basket universitario, con i Seton Hall che hanno battuto Monmouth 89-81 ai supplementari."}
{"id": "1688667", "revid": "61051", "url": "https://it.wikipedia.org/wiki?curid=1688667", "title": "Corpo Aeronautico Militare", "text": ""}
{"id": "1688669", "revid": "174925", "url": "https://it.wikipedia.org/wiki?curid=1688669", "title": "Purulento", "text": ""}
{"id": "1688671", "revid": "767487", "url": "https://it.wikipedia.org/wiki?curid=1688671", "title": "\u00d2pis", "text": "\u00d2pis fu un'antica citt\u00e0 della Mesopotamia (nell'attuale Iraq), secondo alcuni situata sulla riva est del fiume Tigri, 30 chilometri a SSE di Baghdad, nei pressi del fiume Diyala. Non ne resta traccia archeologica e la collocazione \u00e8 incerta, ma le fonti epigrafiche e letterarie ne attestano la fioritura nella prima met\u00e0 del III millennio a.C.\nStoria.\nIntorno al 3000 a.C. sarebbe stata retta da una serie di sei re.\nSarebbe nei pressi di \u00d2pis che si combatt\u00e9 la battaglia di \u00d2pis (539 a.C.), che vide Ciro il Grande sconfiggere l'esercito babilonese di Nabonide.\nAlessandro Magno vi sarebbe passato due volte: la prima in direzione dell'India, nel 331 a.C.; la seconda nel 324 a.C., quando avrebbe avuto uno scontro con le proprie truppe sull'opportunit\u00e0 di incorporare l'elemento persiano nell'esercito, attribuendogli uguali diritti e peso."}
{"id": "1688672", "revid": "1573940", "url": "https://it.wikipedia.org/wiki?curid=1688672", "title": "Franz M\u00fcntefering", "text": "Biografia.\nNato a Neheim, ora parte di Neheim-H\u00fcsten, si iscrisse all'SPD, il partito socialdemocratico tedesco nel 1966. Deputato dal 1975 al 1992 e poi di nuovo dal 1998, dal 1995 al 1998 \u00e8 stato membro del parlamento del Land Renania Settentrionale-Vestfalia. In quegli anni ha rivestito anche la carica di presidente del partito.\nDopo una breve parentesi come Ministro dei Trasporti nel I Governo Schr\u00f6der, divent\u00f2 segretario generale del partito dal 1999 al 2002, nonch\u00e9 capogruppo parlamentare dell'SPD al Bundestag. Designato a succedere a Gerhard Schr\u00f6der, nell'aprile 2005, M\u00fcntefering critic\u00f2 aspramente il capitalismo selvaggio che, a suo dire, era ormai prevalente in Germania, proponendo pi\u00f9 intervento dello Stato nell'economia per garantire maggior giustizia sociale. In un celebre discorso, arriv\u00f2 a paragonare i fondi di private equity a delle \"locuste\", pubblicandone poi una lista. Le sue considerazioni innescarono un dibattito serrato nell'opinione pubblica e, bench\u00e9 attaccato da molte imprese ed economisti, M\u00fcntefering si vide appoggiato, secondo alcuni sondaggi, da circa il 75% dei tedeschi.\nDopo le elezioni federali del 2005, in un'elezione preliminare per la carica di Segretario generale del partito, appoggi\u00f2 la candidatura di Kajo Wasserh\u00f6vel, battuto per\u00f2 dall'esponente dell'ala radicale dell'SPD, Andrea Nahles. Dimessosi da presidente del partito, venne rimpiazzato da Matthias Platzeck nel novembre del 2005. Nominato Ministro del lavoro e degli affari sociali e Vice-Cancelliere nel Gabinetto di Angela Merkel, ha lasciato il suo incarico due anni pi\u00f9 tardi per assistere la moglie Ankepetra, da tempo gravemente malata.\nDopo la morte della moglie e in seguito alle dimissioni di Kurt Beck dalla carica di presidente del partito, il 7 settembre 2008 \u00e8 stato chiamato da Frank-Walter Steinmeier, candidato Cancelliere, a ricoprire che era gi\u00e0 stata sua. La sua elezione \u00e8 avvenuta in un congresso speciale del partito dell'ottobre 2008.\nDopo la rovinosa sconfitta della SPD alle elezioni federali del 2009, M\u00fcntefering si \u00e8 dimesso da presidente del partito. Il 13 novembre 2009 il congresso della SPD, riunito a Dresda, ha nominato suo successore Sigmar Gabriel."}
{"id": "1688679", "revid": "3115", "url": "https://it.wikipedia.org/wiki?curid=1688679", "title": "Autoparlante", "text": ""}
{"id": "1688680", "revid": "729019", "url": "https://it.wikipedia.org/wiki?curid=1688680", "title": "Stazione di Santa Giuletta", "text": "La stazione di Santa Giuletta \u00e8 una fermata ferroviaria posta sulla linea Alessandria-Piacenza, a servizio dell'omonimo comune.\nStoria.\nLa stazione fu attivata il 22 luglio 1858, all'apertura della tratta fra Casteggio e Stradella.\nIl 24 settembre 2000 fu declassata a fermata."}
{"id": "1688698", "revid": "124123", "url": "https://it.wikipedia.org/wiki?curid=1688698", "title": "Georges Ohsawa", "text": "Quando si trasfer\u00ec in Europa us\u00f2 diversi nomi come Musagendo Sakurazawa, Nyoiti Sakurazawa, e Yukikazu Sakurazawa.\nAutodidatta, contribu\u00ec in maniera determinante alla diffusione di tradizioni orientali quali l'arte del t\u00e8, il bonsai, il judo, l'agopuntura e della filosofia estremo-orientale, ivi compresa la medicina tradizionale cinese.\nEsemplare studioso dell'antica teoria cinese dello Yin e Yang (da lui stesso definita \"gli occhiali magici\"), che \u00e8 la base di tutte le filosofie estremo-orientali, ha portato le conoscenze dell'agopuntura in occidente sin dagli anni '20 del secolo scorso.\n\u00c8 l'inventore della macrobiotica."}
{"id": "1688706", "revid": "547034", "url": "https://it.wikipedia.org/wiki?curid=1688706", "title": "Tommaso Coccione", "text": "Biografia.\nEspatri\u00f2 negli Stati Uniti d'America dove inizi\u00f2 a studiare musica con i pi\u00f9 importanti maestri di Seattle (Washington) e ben presto divenne uno dei migliori fisarmonicisti dell'epoca. Fece parte di importanti orchestre e tenne diversi concerti nei pi\u00f9 noti teatri americani, sia come solista sia insieme ai fratelli Pietro e Guido Deiro, ritenuti i pionieri della fisarmonica.\nRitorn\u00f2 in Italia negli anni trenta, nel periodo pi\u00f9 felice del folclore abruzzese e, con la sua arte e con le struggenti melodie del suo strumento, riusc\u00ec a trasmettere alla canzone popolare un nuovo messaggio musicale, intriso di un sentimento di dolcezza e di gioia.\nFu per queste ragioni che Guido Albanese lo volle per interpretare le canzoni della Maggiolata ortonese del 1938.\nNello stesso anno si esib\u00ec, insieme al Coro di Poggiofiorito, a Roma in occasione della visita di Hitler nella capitale, suonando come solista e dirigendo un'orchestra di circa 300 fisarmoniche.\nNel 1939 partecip\u00f2 al film \"Torna caro ideal\" sulla vita di Francesco Paolo Tosti.\nSi dedic\u00f2 all'insegnamento a Poggiofiorito e nel 1940, a Roma, venne chiamato da un'importante casa musicale.\nColpito da un'improvvisa e grave malattia mor\u00ec all'et\u00e0 di 36 anni, l'8 luglio 1941.\nLa sua memoria \u00e8 stata raccolta dai figli Vincenzo e Camillo, riprendendo la corale folk di Poggiofiorito, una delle pi\u00f9 antiche d'Abruzzo fondata nel 1924, e intitolandola a nome di Tommaso, insieme al museo locale etnografico.\nOpere.\nIncise composizioni di musica leggera nel luglio 1928 a Detroit presso la casa discografica OKEH tra le quali il famoso valzer \"Napoli sempre canta\" conosciuto come il \"Valzer di Coccione\". Le sue opere recuperate tramite alcuni allievi, soprattutto per l'impegno dei figli Camillo e Vincenzo Coccione, sono state pubblicate su Internet. Fra le pi\u00f9 originali si distinguono: *\"Orgia\", una sinfonia;"}
{"id": "1688717", "revid": "3831", "url": "https://it.wikipedia.org/wiki?curid=1688717", "title": "Stazione di S. Giuletta", "text": ""}
{"id": "1688718", "revid": "1573940", "url": "https://it.wikipedia.org/wiki?curid=1688718", "title": "Pompilidae", "text": "I Pompilidi (Pompilidae ) sono una famiglia di insetti, inclusa nell'ordine degli Hymenoptera.\nQuesta famiglia comprende oltre 4.000 specie diffuse nelle zone tropicali, subtropicali e temperate.\nDescrizione.\nLe misure dei Pompilidi variano da 0.5-8 cm.\nLa maggior parte delle specie sono di colore blu o nero.\nBiologia.\nI Pompilidi hanno un veleno molto potente, in grado di paralizzare le proprie vittime. Le femmine ricercano i ragni e, dopo averne immobilizzato uno, lo trasportano in un nido approntato nel fango o in una fessura; qui depongono un solo uovo, quindi richiudono il nido."}
{"id": "1688723", "revid": "118173059", "url": "https://it.wikipedia.org/wiki?curid=1688723", "title": "Run for Cover (Gary Moore)", "text": "Run for Cover \u00e8 il settimo album di Gary Moore, pubblicato nel 1985 per l'etichetta discografica EMI.\nIl disco.\nL'album vede la partecipazione di alcuni amici di Moore, quali Glenn Hughes, Phil Lynott dei Thin Lizzy, Don Airey, Paul Thompson. Lynott e Moore duettano su \"Out in the Fields\", canzone che parla della sommossa religiosa nella loro nativa Irlanda. Il brano sar\u00e0 non solo la pi\u00f9 grossa hit dell'album ma anche dell'intera carriera di Moore: raggiunse la 5\u00aa posizione nella classifica inglese. Sar\u00e0 anche l'ultimo lavoro registrato da Phil Lynott prima della sua tragica morte il 4 gennaio 1986. \nAltra hit dell'album \u00e8 il remake di \"Empty Rooms\", posizioni numero 20 nelle classifiche inglesi."}
{"id": "1688734", "revid": "1602064", "url": "https://it.wikipedia.org/wiki?curid=1688734", "title": "Stazione meteorologica di Govone", "text": "La stazione meteorologica di Govone \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Govone. Attualmente la stazione risulta dismessa.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Govone, a 315 metri s.l.m. e alle coordinate geografiche .\nMedie climatiche ufficiali.\nDati climatologici 1951-1980.\nIn base alla media del periodo 1951-1980, effettivamente elaborata a partire dal 1953 e che non si discosta in modo significativo dalla media del trentennio di riferimento climatico (1961-1990) convenzionalmente fissata dall'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +1,5\u00a0\u00b0C; quella del mese pi\u00f9 caldo, luglio, \u00e8 di +21,8\u00a0\u00b0C.\nLe precipitazioni medie annue fanno registrare il valore di 573,3 mm con marcato minimo in inverno, moderato picco in primavera (mese pi\u00f9 piovoso maggio) e massimo secondario in estate per gli accumuli totali stagionali."}
{"id": "1688737", "revid": "7399", "url": "https://it.wikipedia.org/wiki?curid=1688737", "title": "Heathcliff Andrew Ledger", "text": ""}
{"id": "1688738", "revid": "7399", "url": "https://it.wikipedia.org/wiki?curid=1688738", "title": "Heathcliff Ledger", "text": ""}
{"id": "1688741", "revid": "212813", "url": "https://it.wikipedia.org/wiki?curid=1688741", "title": "Pompilidi", "text": ""}
{"id": "1688745", "revid": "1444396", "url": "https://it.wikipedia.org/wiki?curid=1688745", "title": "Inverno e Monteleone", "text": "Inverno e Monteleone (\"Inv\u00e8r\u00e4n e Muntagli\u00f2n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, nella pianura tra l'Olona e il Lambro meridionale. Monteleone si trova ai piedi del colle di San Colombano.\nStoria.\nInverno (che una tradizione erudita fa risalire - senza fondamento - a \"Hiberna Castra\", accampamenti invernali romani) nel X secolo era una dipendenza dell'antica abbazia di Santa Cristina, il vicino monastero di fondazione Longobarda, da cui pass\u00f2 all'epoca delle Crociate all'ordine dei Cavalieri Ospitalieri (poi Cavalieri di Malta), che fecero costruire l'attuale castello e da cui il paese dipese feudalmente nei secoli seguenti fino al 1786, anche se nel censimento del 1751 risult\u00f2 essere feudo dei marchesi di Origo. Apparteneva alla \"Campagna Sottana\" di Pavia.\nIl toponimo Monteleone \u00e8 documentato come \"Montis Luponi\" nel 999, in seguito come \"Montis Olivonis\" (1374) e successivamente come \"Mons Oleonis\" (1428). Parte della \"Campagna Sottana\" pavese, era infeudato nel 1750 agli Este. Da Monte Leone dipendevano i tre piccoli comuni di Cantelma, Gatta e Ca del Rho.\nNel 1863 Monteleone cambi\u00f2 denominazione in \"Monteleone sui Colli Pavesi\" e nel 1873 fu soppresso e aggregato a Inverno.\nIl comune assunse l'attuale denominazione di Inverno e Monteleone solo nel 1961."}
{"id": "1688753", "revid": "2143966", "url": "https://it.wikipedia.org/wiki?curid=1688753", "title": "Stazione meteorologica di Mondov\u00ec", "text": "La stazione meteorologica di Mondov\u00ec \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Mondov\u00ec.\nCaratteristiche.\nLa stazione meteorologica si trova nell'Italia nord-occidentale, in Piemonte, in provincia di Cuneo, nel comune di Mondov\u00ec, a 560 metri s.l.m. e alle coordinate geografiche .\nDal 1984 la stazione meteorologica \u00e8 collocata alla sommit\u00e0 della Torre Bressani nei Giardini del Belvedere (Parco del Tempo); precedentemente era in funzione a Mondov\u00ec un'altra stazione del Servizio Meteorologico dell'Aeronautica Militare che venne dismessa nel 1962.\nMedie climatiche ufficiali.\nDati climatologici 1961-1990.\nIn base alla media del trentennio di riferimento climatico 1961-1990, convenzionalmente fissata dall'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,9\u00a0\u00b0C; quella del mese pi\u00f9 caldo, luglio, \u00e8 di +22,1\u00a0\u00b0C.\nLe precipitazioni medie annue si aggirano sugli 800\u00a0mm, mediamente distribuite in 68 giorni, con minimi in inverno ed estate e picchi massimi in primavera ed autunno.\nLa nuvolosit\u00e0 media annua si attesta a 4 okta giornalieri con minimo di 3,1 okta a luglio e agosto e un massimo di 4,8 okta ad aprile.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui queste sono state registrate. La massima assoluta del periodo esaminato di +38,6\u00a0\u00b0C \u00e8 del luglio 1947, mentre la minima assoluta di -17,5\u00a0\u00b0C \u00e8 del gennaio 1947."}
{"id": "1688754", "revid": "712828", "url": "https://it.wikipedia.org/wiki?curid=1688754", "title": "74-Z speeder bike", "text": ""}
{"id": "1688756", "revid": "486946", "url": "https://it.wikipedia.org/wiki?curid=1688756", "title": "Credem", "text": ""}
{"id": "1688767", "revid": "1543377", "url": "https://it.wikipedia.org/wiki?curid=1688767", "title": "Benvenuto Terzi", "text": "Biografia.\nEnrico Benvenuto Terzi fu il settimo e ultimo figlio di Luigi e Semillante Busetti, il solo a nascere a\nBergamo, nella casa della nonna materna, contrariamente ai suoi fratelli nati a\nGromo in Val Seriana, dove la famiglia gestiva una farmacia. E proprio a Gromo trascorse i primi anni della sua vita.\nla famiglia aveva una propensione per lo studio della musica tanto che a Gromo e in tutta l'alta valle si parlava di una famiglia di \"artisti e musicisti\". Tutti i figli maschi suonavano la chitarra, in particolare il fratello Arturo, le figlie femmine erano dedite al mandolino.\nI genitori vollero dare per\u00f2 per Benvenuto una posizione pi\u00f9 sicura di quella del musicista orientandolo verso un indirizzo tecnico. Benvenuto si diplom\u00f2 ragioniere all'Istituto \"Vittorio Emanuele\" di Bergamo nel 1912, nell'antica sede in Piazza Vecchia. In suo ricordo l'Aula Magna dell'istituto porta il suo nome con l'esposizione di una targa marmorea opera del suo biografo Giacomo Parimbelli in collaborazione con i docenti ed allievi dell'Istituto. Dal 1922 al 1957 esercit\u00f2 la professione di ragioniere presso l'Ospedale Maggiore di Milano.\nL'artista.\nChiamato alle armi durante il primo conflitto mondiale, data la sua magrezza, vi partecip\u00f2 da impiegato e fu proprio in questo periodo che tenne il suo primo concerto alla Reggia di Caserta, nel 1916 dove si trovava causa i continui spostamenti militari.\nIl 29 dicembre 1926, all'unico concerto di Andr\u00e9s Segovia a Bergamo, Terzi, che ne era stato il promotore, conobbe Maria Quadri, che divent\u00f2 poi sua moglie. Nel 1929 acquist\u00f2 una pregevole chitarra di Herman Hauser che suon\u00f2 per tutta la vita, fu uno dei tre italiani a possederla (poi di propriet\u00e0 del chitarrista Massimo Laura). Ebbe inoltre strumenti di Guadagnini e \"Gallinotti\". L'incontro con il chitarrista spagnolo fu importante per il Terzi, tanto che lo incontrer\u00e0 ogni volta che questi fece ritorno per i suoi concerti italiani.\nIl decennio tra il 1920 e il 1930, fu quello di maggior attivit\u00e0 concertistica per il bergamasco, sia in Italia che all'estero. Il suo ultimo concerto lo tenne nel salone della Camera di Commercio di Bergamo il 31 marzo 1953.\nSuon\u00f2 in Svizzera negli anni 1920, in duo con il mandolinista e compositore Raffaele Calace. Alla fine della seconda guerra mondiale, fece ritorno con la famiglia a Bergamo e ricopr\u00ec una delle prime cattedre italiane di chitarra all'Istituto Musicale \"Gaetano Donizetti\" di Bergamo. \nTra le sue sessantanove opere sicuramente quella che \u00e8 maggiormente famosa \u00e8 \"Carillon\" specialmente nei paesi sovietici, la cui peculiarit\u00e0 \u00e8 l'accompagnamento in armonici con la mano destra, mentre una linea melodica a terzine si snoda sulle prime due corde suonata solo dalla mano sinistra.\nL'insegnante.\nLa sua attivit\u00e0 preferita fu per\u00f2 l'insegnamento della chitarra classica. Fond\u00f2 nel 1934 il periodico \"La chitarra\"; nel 1963 il suo metodo per chitarra pubblicato da Ricordi \"Il chitarrista autodidatta, metodo completo per chitarra classica\", affiancato da una raccolta di studi progressivi dei vari autori, che ebbe numerose ristampe. fu il primo revisore moderno del Metodo di Carulli e traduttore in italiano dell'Escuela Razonada di Pujol. \nLa sua opera venne inserita nel 1934 dal Prat nel suo \"Diccionario des Guitarristas\".\nTra i suoi alunni ricordiamo Antonio Barbieri, Roberto Beccuti, Leonilda Squarzoni, Mario Bezzola, Franco Craveri, Maria Delle Piane, Giovanni Ferrari, Angelo Frumento, Roberto Guardenghi, Marcella Giugiario, Nicol\u00f2 Illa, Giuseppe Porta, Carlo Roveda, Ada Zizeri e molti altri.\nApr\u00ec la cattedra di chitarra all'istituto Musicale Donizetti di Bergamo, la prima in Italia.\nTenne una fitta corrispondenza con i maggiori chitarristi europei del Novecento tra cui gli spagnoli Miguel Llobet, Emilio Pujol e Andr\u00e9s Segovia sempre in lingua francese, quella che era considerata la lingua ufficiale della cultura europea del primo Novecento. Rimase inoltre in contatto con il venezuelano Alirio D\u00edaz, con Luigi Mozzani e con Pietro Gallinotti, liutai e compositori, e con tantissimi suoi alunni. Questi carteggi sono oggi documenti fondamentali per capire l'evoluzione artistica della chitarra nel '900 attraverso i suoi maggiori interpreti.\nAl suo nome fu dedicata l'\"Orchestra di Chitarre Benvenuto Terzi\" diretta dal Maestro Pierluigi Capelli ed il \"Concorso Terzi\" di Clusone negli anni 1990, e successivamente il \"Festival delle Settimane Chitarristiche Italiane\", che nell'anno 2011 ha raggiunto il suo primo decennale di promozione, presso Martinengo dove il Terzi lavor\u00f2 prima come vicesegretario e poi come segretario comunale tra gli anni 1914 e 1919, con una triste parentesi durante la prima guerra mondiale."}
{"id": "1688768", "revid": "2144091", "url": "https://it.wikipedia.org/wiki?curid=1688768", "title": "European Union Public Licence", "text": "La European Union Public Licence (EUPL) \u00e8 una licenza di software libero con effetto \"copyleft\" redatta e approvata dalla Commissione europea. Essa \u00e8 da considerarsi la prima licenza europea F/OSS (Free/Open Source Software).\n\u00c8 stata approvata nel gennaio 2007 nelle versioni in inglese, francese e tedesco, mentre le traduzioni nelle altre 20 lingue ufficiali dell'Unione sono state approvate un anno pi\u00f9 tardi. Il 9 gennaio 2009 la Commissione europea ha adottato una versione aggiornata della licenza (EULP 1.1) rendendola valida in tutti gli stati membri della Comunit\u00e0 europea.\n\u00c8 rilasciata una nuova versione della European Union Public Licence (EUPL), la versione 1.2, il 18 maggio 2017\nEstensione dei diritti concessi dalla licenza.\n\"(estratto da: art. 2 EUPL vers 1.1)\"\nLa presente licenza concede al licenziatario sull'opera originale, e per tutta la durata del diritto d'autore, una licenza di tipo mondiale, non esclusiva, gratuita e con la possibilit\u00e0 di essere concessa a sua volta in sub-licenza, conferendo il diritto di:\nTali diritti sono usufruibili mediante qualunque mezzo di comunicazione o tramite qualunque supporto attualmente esistente o di futura invenzione.\nCompatibilit\u00e0 con altre licenze libere.\nLa EUPL 1.1 e la EUPL 1.2 elenca un insieme di licenze compatibili:\nChi usa la EUPL ?\nIl target principale \u00e8 rappresentato dall'amministrazione pubblica dell'Unione europea e dei suoi stati membri, anche se tutti possono usare la licenza EUPL. Questa licenza in origine era destinata ad essere usata per la distribuzione di software sviluppato nel quadro del programma IDABC, anche se \u00e8 ugualmente adatta per qualunque software.\nIl suo obbiettivo principale \u00e8 l'uniformit\u00e0 dei diritti d'autore nei 27 stati membri dell'Unione europea, conservando per\u00f2 la compatibilit\u00e0 con altre licenze open source come la GPL. Le prime applicazioni software IDABC sono CIRCA, un groupware per la condivisione di documenti, IPM e le specifiche G2G, G2C, G2B del software eLink. Dall'entrata in funzione (ottobre 2008) dell'osservatorio europeo \"Open Source Observatory and Repository\" (OSOR, \u00e8 stato migrato a JOINUP.eu - gennaio 2012), un buon numero di applicativi software prodotti principalmente dagli amministrazioni europee sono disponibili sotto licenza EUPL.\nCritiche.\nNel mondo del Software Libero sono state mosse diverse critiche verso la decisione di adottare una nuova licenza di copyleft forte in aggiunta a quelle gi\u00e0 usate. Le ragioni per causare un'ulteriore proliferazione delle licenze di Software Libero (necessit\u00e0 di avere traduzioni ufficiali nelle lingue dell'Unione europea, localizzazione della lingua e della legge applicabile) non sembrano a molti sufficienti a bilanciare gli svantaggi di un'ulteriore licenza.\nInoltre, il riferimento alla sola versione 2 della licenza GPL fa s\u00ec che la EUPL v1.1 sia incompatibile con la pi\u00f9 recente e aggiornata licenza approvata dalla Free Software Foundation. A differenza della GPL, poi, la EUPL difetta di una clausola che tratti in alcun modo il problema dei brevetti .\nLa EUPL \u00e8 inoltre solo nominalmente una licenza di copyleft forte. Essendo espressamente compatibile con licenze a copyleft debole, infatti, il codice pu\u00f2 facilmente perdere la sua caratteristica di copyleft forte mediante la distribuzione sotto una di tali licenze, causando confusione negli sviluppatori e titolari del diritto d'autore che possono avere effetti legali diversi da quelli attesi qualora fossero convinti di una sostanziale equivalenza tra la licenza GPL e la EUPL."}
{"id": "1688769", "revid": "124215346", "url": "https://it.wikipedia.org/wiki?curid=1688769", "title": "Rose Red", "text": "Rose Red \u00e8 una miniserie televisiva americana del 2002, diretta da Craig R. Baxley, scritta da Stephen King ed interpretata da Nancy Travis, Matt Keeslar, Julian Sands, Kimberly J. Brown, Melanie Lynskey, Matt Ross, Emily Deschanel e Julia Campbell. Girata a Seattle, Washington, la miniserie \u00e8 incentrata su una villa presumibilmente infestata situata a Seattle, Washington, chiamata Rose Red. A causa della sua lunga storia di eventi soprannaturali e tragedie inspiegabili, la casa viene investigata dalla parapsicologa Dr. Joyce Reardon e da un gruppo di sensitivi.\nOriginariamente concepita come un film, lo scrittore Stephen King ha lanciato l'idea per \"Rose Red\" di Steven Spielberg nel 1996, immaginandolo come un debole remake sciolta di \"Gli invasati\" di Robert Wise (che a sua volta era basato sul romanzo \"L'incubo di Hill House\" di Shirley Jackson). Nel 1999 venne realizzato un remake del film \"Gli invasati\", dopo il quale la sceneggiatura di King \u00e8 stata rivista ed espansa in una miniserie. Nello scrivere la sceneggiatura, King ha incorporato una variet\u00e0 di influenze, inclusi elementi del romanzo della Jackson e della Winchester Mystery House a San Jose, in California. L'ambientazione \u00e8 cambiata da Los Angeles a Seattle dopo che il team di produzione ha assicurato la Thornewood Estate a Lakewood come location per le riprese. \"Rose Red\" \u00e8 stata girata nell'autunno del 2000 a Seattle e Lakewood con la fotografia principale che si \u00e8 conclusa a met\u00e0 dicembre. La post-produzione \u00e8 durata circa sei mesi, durante i quali sono stati implementati vari effetti speciali nella serie.\nL'ABC ha fornito a \"Rose Red\" una campagna di marketing da $ 200.000, che comprendeva un'ampia pubblicit\u00e0. Oltre agli spot televisivi, \u00e8 stata lanciata una campagna elaborata per rendere reale la villa e la sua storia: incluso un falso sito web per la fittizia Beaumont University, l'universit\u00e0 descritta nel film, cos\u00ec come la pubblicazione di \"Il diario di Ellen Rimbauer - La mia vita a Rose Red\" (2001), un romanzo presumibilmente scritto dal personaggio immaginario di Ellen Rimbauer, la moglie del proprietario della tenuta, ed editato dalla finta protagonista della miniserie, la dottoressa Joyce Reardon.\n\"Rose Red\" \u00e8 stata trasmessa negli Stati Uniti sulla ABC il 27 gennaio 2002, in esecuzione per tre notti consecutive, durante le quali ha avuto un pubblico di oltre 18,5 milioni di telespettatori.\nTrama.\nParte 1.\nNel 1991, a Seattle, la giovane Annie Wheaton sta facendo il disegno di una casa mentre i suoi genitori e la sorella maggiore, Rachel, discutono fuori dalla sua stanza. Mentre la bambina disegna delle linee sulla casa nel suo disegno, alcune enormi rocce precipitano dal cielo su di casa appartenente ad una coppia di anziani il cui cane aveva morso Annie.\nDieci anni dopo, nel 2001, la dottoressa Joyce Reardon \u00e8 professore alla Beaumont University e tiene lezioni sui fenomeni psichici. Kevin Bollinger, un giornalista del giornale del campus, la interroga scetticamente sulla spedizione che la donna intende compiere a Rose Red, una villa presuntamente infestata di Seattle. Il professor Carl Miller, presidente del dipartimento di Joyce, che mette in discussione la validit\u00e0 della dottoressa, ordina a Bollinger di seguirla e di spiare un incontro con il gruppo di sensitivi che intende portare a Rose Red. Il gruppo comprende Victor \"Vic\" Kandinsky, un anziano precognitivo con malattie cardiache; Pam Asbury, una giovane psicometrica; Cathy Kramer, una scrittrice automatica di mezza et\u00e0; Nick Hardaway, un telepate con capacit\u00e0 di visione remota ed Emery Waterman, un giovane post-cognitivo. Il gruppo incontra, in un auditorium del college, Steve Rimbauer, l'ultimo discendente di Ellen e John Rimbauer, primi proprietari di Rose Red. Bollinger scatta una foto del gruppo che si tiene per mano in un cerchio e la foto insieme ad un articolo che ridicolizzano la professoressa Joyce vengono pubblicati sul giornale del campus. Il dottor Miller conduce Bollinger a Rose Red e lo incarica di scattare ulteriori foto imbarazzanti una volta che il gruppo di sensitivi sia arrivato. Il giornalista viene accolto da Sukeena alla porta d'ingresso, la quale lo informa che \u00e8 atteso. Non rendendosi conto che la donna \u00e8 in realt\u00e0 un fantasma, Bollinger entra nella villa. Rimasto intrappolato nel solarium, viene trascinato in alto da qualcosa non visibile allo spettatore.\nVengono poi presentati i retroscena dei sensitivi Emery Waterman e Annie Wheaton. Emery Waterman \u00e8 un giovane rude, sarcastico e odioso sotto il perenne controllo della sua madre prepotente, Patricia Waterman. Il pubblico scopre che Rachel Wheaton ora si prende cura di Annie Wheaton, che parla raramente e che si riferisce a Rachel come \"Sorella\". Il pubblico scopre anche che Joyce ha una relazione amorosa con Steve, anche se non \u00e8 chiaro se lei lo ami o se lo stia semplicemente usando per ottenere l'accesso a Rose Red.\nParte 2.\nJoyce e il gruppo di sensitivi, ora raggiunti da Rachel Wheaton e Annie Wheaton arrivano a Rose Red. La squadra visita la villa. Joyce e Steve sottolineano che la casa contiene molte illusioni ottiche oltre a una stanza capovolta e una biblioteca con un pavimento a specchio. Il gruppo trova il cellulare di Bollinger e Steve chiama Miller per affrontarlo per il suo tentativo di screditare il gruppo. Quella notte, Emery si risveglia a letto con il corpo morto, ma vivente, di un'attrice che \u00e8 scomparsa dalla casa decenni prima; Pam sogna Kevin Bollinger morto-vivente; le sorelle Wheaton sono visitate da un fantasma sotto il letto e nell'armadio e Cathy vede qualcosa muoversi sotto il tappeto e le sue coperte. Al contempo, Pam \u00e8 attirata fuori da un doppelg\u00e4nger impersonante Cathy nello stagno del giardino e viene presumibilmente annegata.\nLa mattina dopo, quando il dottor Miller riceve il messaggio di posta vocale di Steve, che, alterato dalla casa, dice che Bollinger si \u00e8 tagliato i polsi ed ha scritto il nome di Miller col suo sangue prima di morire. Il messaggio innervosisce il dottor Miller, il quale decide di recarsi anch'egli alla villa per saperne di pi\u00f9. Anche Patricia Waterman si reca alla villa dopo che non \u00e8 pi\u00f9 in grado di raggiungere suo figlio tramite il suo telefono cellulare. I due arrivano contemporaneamente e le loro macchine si scontrano nel viale d'accesso quando la signora Waterman sterza per evitare quello che lei crede essere la figura di suo figlio che attraversa la strada. Terrorizzata, la signora Waterman inizia a correre attraverso la boscaglia nel giardino della villa mentre chiama suo figlio. Miller, che vuole ottenere le sue informazioni sull'assicurazione, la insegue. All'interno di Rose Red, Emery sente le grida della madre, ma le congeda come un'illusione uditiva creata dalla casa.\nDall'altro lato della casa, il fantasma di Pam conduce Vic nel giardino verso uno stagno con una statua di Ellen. Lei improvvisamente scompare. Quando Vic osserva lo stagno, vede quello che crede essere il cadavere di Pam e cerca di trascinarla fuori dall'acqua. Il corpo per\u00f2 scompare nel nulla lasciandogli tra le mani solo la sua camicia da notte. In preda al panico, Vic corre verso la casa. Guardando dietro di s\u00e9, vede la statua di Ellen prendere vita ed ha un infarto. Vic cerca di attirare l'attenzione di Emery (che \u00e8 dentro la casa), ma Emery crede che si tratti di un'apparizione e si rifiuta di aprire la finestra. Nick arriva e tenta di aprire la finestra, che per\u00f2 non si apre, e nemmeno riesce a rompere il vetro. Vic collassa e muore in piena vista di Emery e Nick. Nel bosco, la signora Waterman viene fermata e tramortita dal fantasma di Kevin Bollinger.\nParte 3.\nAnnie Wheaton scopre una casa delle bambole che \u00e8 una riproduzione in miniatura di Rose Red. Mentre \u00e8 in piedi su una sedia nel tentativo di raggiungere la casa delle bambole, cade e perde i sensi. Rachel Wheaton e Steve Rimbauer la vedono cadere e tentano di prestarle il primo soccorso. Nel frattempo, dall'altra parte della casa, le finestre e le porte di Rose Red si aprono misteriosamente di nuovo. Emery Waterman, rendendosi conto che le urla di sua madre non erano un'illusione, si precipita fuori a cercarla. Incontra il dottor Miller, che lo avverte di stare lontano e poi fugge. Emery insegue Miller ma non riesce a raggiungerlo e quindi torna da Rose Red. Miller, continuando a correre freneticamente attorno al terreno della casa, viene trovato e attaccato dal fantasma di Kevin Bollinger.\nEmery cerca di convincere gli altri che dovrebbero andarsene tutti. Essi rifiutano ed Emery cerca di andarsene da solo ma si imbatte nei fantasmi di Pam Asbury e Deanna Petrie, la star del cinema scomparsa nella casa negli anni '40. Emery ha il potere di far scomparire le apparizioni ripetendo la frase \"Non qui\" ed evita il destino mortale di sua madre e del dottor Miller. Mentre Emery sta per lasciare Rose Red, Annie Wheaton si sveglia e attraverso la psicocinesi fa chiudere le porte della casa. La mano di Emery \u00e8 sul bordo della porta d'ingresso ed alcune delle sue dita vengono tranciate di netto dalla violenta chiusura. Mentre gli altri assistono Emery, Joyce Reardon chiede ad Annie di continuare a tenere chiuse porte e finestre, promettendo di darle la casa delle bambole, se lo far\u00e0. Tuttavia, Steve scoprir\u00e0 ben presto che \u00e8 in grado di comunicare telepaticamente con Annie e i due iniziano a stringere amicizia.\nPi\u00f9 tardi, Steve rivive alcuni ricordi repressi di una visita a casa con la madre ubriaca durante la quale gli apparve una spettrale Ellen Rimbauer che gli chiese di aiutarla a continuare la costruzione di Rose Red. Nel frattempo, Emery sospetta che sia Annie e non lo spirito di Rose Red a tenere la casa sigillata. Nick conferma i sospetti di Emery ed informa il gruppo che Bollinger sembrava essersi impiccato in biblioteca. Il gruppo inizia ad ipotizzare che Rose Red non sia mai stata in uno stato dormiente e che si sia potenziata grazie alla presenza di Annie e Steve (le cui abilit\u00e0 psichiche diventano evidenti solo quando \u00e8 in casa a causa della sua connessione familiare alla propriet\u00e0). Nick giustamente indovina che Joyce ha portato i sensitivi nella casa nel tentativo di risvegliare Rose Red piuttosto che semplicemente indagare su di essa.\nEmery suggerisce che Annie venga uccisa per permettere a tutti di scappare, allarmando il resto del gruppo. Mentre \u00e8 in cucina, Cathy Kramer viene attaccata dalla signora Waterman che si era l\u00ec rintanata e viene salvata da Nick. I due decidono di legare la donna squilibrata e lasciarla in cucina e di non informare Emery per evitare che il giovane gi\u00e0 instabile diventi pi\u00f9 squilibrato. Una Sukeena spettrale fa la sua comparsa e trascina la signora Waterman nella cantina. Mentre Nick e Cathy tornano nella sala principale, la casa cambia intorno a loro ed si perdono. Improvvisamente una forma animalesca da sotto il tappeto inizia a seguirli, Nick spinge Cathy dentro una stanza e girandosi fa appena in tempo per vedere un mostro il fantasma di Ellen con fattezze animalesche che lo assale. Quando cala di nuovo il silenzio nel corridoio, Cathy esce dalla stanza ma non trova alcun segno di Nick o dell'entit\u00e0. Mentre la casa continua a cambiare intorno a lei, Cathy si ritrova in soffitta. Improvvisamente sopraffatta dall'impulso di scrivere automaticamente, assiste all'omicidio di John Rimbauer da parte di Ellen e Sukeena. Steve e Rachel, nel frattempo, decidono di cercare Nick e Cathy. Trovano Cathy in soffitta, dove sta per essere attaccata da una donna morta-vivente, che Steve tuttavia riesce a gettare a terra. Il braccio rattrappito del cadavere permette loro di dedurre che si tratta della prozia scomparsa di Steven (figlia di Ellen), April Rimbauer. Improvvisamente, il cadavere di April rilascia una luce bianca brillante dalla bocca e si dissolve.\nIl gruppo si riunisce nella sala principale. Emery tenta di attaccare Annie con un attizzatoio e la ragazza, usando la psicocinesi, anima un'armatura e la guida ad attaccare Emery con un'alabarda. Lo spaventa scagliando l'arma a pochi centimetri dalla sua testa, e successivamente Joyce calma entrambi. Nell'idea di comunicare direttamente con lo spirito di Rose Red imponendogli di riaprire le porte per lasciarli andare, Steve crea un legame telepatico tra Cathy e Annie, e Cathy con la scrittura automatica impone a Annie l'ordine di aprire le porte. Le porte si spalancano e le finestre scoppiano in mille pezzi. Steve, Emery, Cathy, Rachel e Annie fuggono da Rose Red, mentre Joyce, ormai completamente impazzita, rifiuta di andarsene. Il fantasma della signora Waterman salta fuori da uno specchio e tenta di trascinare Emery nel regno dello spirito di Rose Red, ma Emery, con l'aiuto di Steve e Cathy, resiste a sua madre per la prima volta nella sua vita e la signora Waterman viene risucchiata nello specchio. Dallo specchio emerge quindi Ellen Rimbauer morta-vivente, che cerca di convincere Steve a prendere in mano il martello da costruzione che gli aveva offerto anni prima, ancora bambino, per continuare l'opera di costruzione infinita della villa. Steve rifiuta e colpisce con il martello la bisnonna, che viene risucchiata nello specchio. Nell'uscire dalla casa, il gruppo viene inseguito dal fantasma di Ellen Rimbauer nella sua forma animalesca, ma Annie le chiude la porta d'ingresso in faccia. All'interno della casa, Joyce decide improvvisamente di andarsene ma si rende conto che \u00e8 troppo tardi per lei: \u00e8 circondata dai fantasmi di Rose Red (Nick, Pam, Vic, la signora Waterman, Miller, Bollinger, Sukeena e Deanna Petrie) e viene da essi uccisa. I sopravvissuti fuggono alle loro macchine mentre Annie fa piombare massi su Rose Red, inferendo alla casa gravi danni.\nSei mesi dopo, i sopravvissuti visitano Rose Red poco prima che essa venga demolita e prestano il loro ultimo saluto alle persone morte nella casa posando rose rosse di fronte all'ingresso. Dalla finestra della torre, i fantasmi di Elle, Sukeena e Joyce osservano i sopravvissuti allontanarsi e infine si dissolvono.\nProduzione.\nConcezione.\nL'autore Stephen King aveva sempre voluto scrivere una sceneggiatura su una casa infestata, essendo stato ispirato da una presunta casa stregata nella sua citt\u00e0 natale di Durham, Maine. King originariamente lanci\u00f2 l'idea di \"Rose Red\" a Steven Spielberg come film nel 1996, in parte un remake del film \"Gli invasati\" del 1963. Il progetto \u00e8 andato in turnaround ed una sceneggiatura completa \u00e8 stata scritta, ma Spielberg voleva che ci fossero pi\u00f9 brividi e sequenze d'azione mentre King voleva pi\u00f9 orrore. King e Spielberg si accordarono reciprocamente per accantonare il progetto dopo diversi anni di lavoro, e King riacquist\u00f2 i diritti sulla sceneggiatura. King ritorn\u00f2 al progetto nel 1999, complet\u00f2 una sceneggiatura riveduta e lanci\u00f2 senza successo la sceneggiatura al regista Mick Garris (con il quale King aveva lavorato al film del 1992 \"I sonnambuli\", alla miniserie televisiva del 1994 \"L'ombra dello scorpione\" e alla miniserie del 1997 \"Shining\"). King ha poi proposto il progetto venerd\u00ec 18 giugno 1999, al produttore Mark Carliner (con il quale King ha lavorato a due miniserie, \"Shining\" e \"La tempesta del secolo\" del 1999). Carliner accett\u00f2 di produrre la sceneggiatura come un film, e King accett\u00f2 di iniziare le revisioni degli script luned\u00ec 21 giugno. Purtroppo, King fu investito da un'auto mentre camminava su una strada vicino a casa sua, sabato 19 giugno 1999.\nScrittura.\nDopo un intervento chirurgico e un mese di recupero in ospedale, King \u00e8 tornato a casa ed ha completato i lavori sulla sceneggiatura di \"Rose Red\" il mese successivo, rifacendo il progetto come miniserie televisiva. \nKing bas\u00f2 in parte il suo concetto per Rose Red sulla Winchester Mystery House a San Jose, California, ma aggiunse il concetto che la casa potesse apparire pi\u00f9 grande e diversa all'interno, anche se sembrava la stessa dall'esterno. Inizialmente l'azione era ambientata a Los Angeles, California, e la squadra di produzione ha esplorato la Winchester Mystery House come possibile location per le riprese. Sebbene il progetto non fosse pi\u00f9 destinato ad essere un adattamento de \"L'incubo di Hill House\", la sceneggiatura ha continuato a prendere a prestito pesantemente dal romanzo di Shirley Jackson. Il team di ricercatori assomiglia molto a quello assemblato nel romanzo di Jackson, e la pioggia di rocce \u00e8 identica a quella descritta nella storia di Jackson.\nLa pre-produzione \u00e8 iniziata nel luglio 2000. Dopo una ricerca durata cinque mesi, i produttori hanno scoperto Thornewood Castle a Lakewood, Washington, e hanno ottenuto il permesso di usare la villa come facciata di Rose Red. King successivamente ha riscritto elementi di sceneggiatura ed ha impostato l'azione a Seattle, Washington, per accogliere il cambiamento. La produzione ha pagato $ 500.000 per far s\u00ec che molte delle stanze al primo piano di Thornewood siano state ripristinate allo stato di inizio XX secolo per le riprese della miniserie. All'epoca, il piano principale della casa era stato parzialmente trasformato in appartamenti. Alberi morti ed edera morta furono usati per far sembrare abbandonato Thornewood.\nRiprese e post-produzione.\nIl team di produzione comprendeva i produttori Carliner, Thomas H. Brodek e Robert F. Phillips; il regista Craig R. Baxley; lo scenografo Craig Stearns; e il supervisore agli effetti visivi Stuart Robertson (che ha vinto l'Oscar ai migliori effetti speciali per il suo lavoro nel film del 1997 \"Al di l\u00e0 dei sogni\"). Questi individui e altri avevano lavorato a \"La tempesta perfetta\" due anni prima.\nLe riprese di \"Rose Red\" sono iniziate il 22 agosto 2000 e si sono concluse a met\u00e0 dicembre del 2000 nell'area metropolitana di Seattle. Il budget per la miniserie era leggermente superiore ai 35 milioni di dollari. I set interni furono costruiti tra maggio ed ottobre 2000 in tre ex hangar per aerei presso la base navale abbandonata di Sand Point Naval Base a Seattle. Pi\u00f9 di di set interni sono stati costruiti. Il set pi\u00f9 grande conteneva una versione in scala della grande hall di Rose Red, tra cui un camino, colonne, scalone, sala da pranzo adiacente e porta del solarium (quest'ultima \u00e8 una caratteristica ispirata al romanzo di Shirley Jackso). Due camere da letto e la sala da biliardo al Thornewood Castle sono state utilizzate per riprese in loco. L'incrocio tra la Spring Street e la Seventh Avenue di Seattle \u00e8 stato utilizzato per la posizione fittizia di Rose Red; altre sedi di Seattle utilizzate nella miniserie includono una sezione di Main Street e una casa a Mount Baker (questa \u00e8 la casa distrutta da una pioggia di pietre nella miniserie). La fotografia aggiuntiva si \u00e8 svolta nel campus della University of Washington (standing in for Beaumont University) e nell'Arctic Building, la cui cupola interna \u00e8 esposta nella biblioteca di Rose Red.\nL'attore David Dukes \u00e8 morto per un attacco cardiaco il 9 ottobre 2000, a Spanaway, Washington, durante le riprese di \"Rose Red.\" Doveva filmare la scena della sua morte il giorno seguente. Un sosia \u00e8 stato utilizzato per le riprese del suo personaggio che attraversano il fogliame, e King ha riscritto alcune scene per presentare altri personaggi invece di Miller.\nI fantasma creati dal computer creati da XFX costavano 150.000 dollari ciascuno. La post-produzione ha richiesto sei mesi e la miniserie \u00e8 stata consegnata alla rete televisiva ABC all'inizio di settembre 2001.\nDistribuzione.\n\"Rose Red\" venne trasmesso originariamente dalla rete televisiva ABC negli Stati Uniti per tre notti, dal 27 al 29 gennaio 2002.\nMarketing.\nLa promozione di \"Rose Red\" \u00e8 stata un \"evento mediatico attentamente organizzato\" che ha portato alla sua uscita. Nel novembre 2001 \u00e8 iniziata una campagna promozionale di $ 200.000 per la miniserie. Il marketing del film ha presentato il film come basato su eventi reali.\nNel 2000, due anni prima che la miniserie andasse in onda, i produttori si sono accordati con l'autore Ridley Pearson per scrivere un romanzo tie-in, \"\", sotto lo pseudonimo \"Dr. Joyce Reardon\" (uno dei personaggi principali della miniserie). Il romanzo si presentava come saggistica e sosteneva di essere il vero diario di Ellen Rimbauer (moglie del costruttore di Rose Red). L'opera doveva originariamente essere un libro di architettura con foto e disegni della fittizia casa Rose Red con gli elementi soprannaturali sottilmente intessuti nel testo e nelle foto, ma Pearson (building on several references to a diary in King's script) lo ha scritto invece come il diario di Ellen Rimbauer. Ispirato al film del 1999 \"The Blair Witch Project\", King ha avuto l'idea di presentare il romanzo come vero by having \"Dr. Joyce Reardon\" edit the \"diary\". King ha anche inserito un riferimento nella prefazione del libro che un \"autore di best-seller aveva trovato il diario nel Maine\", in modo che i fan sarebbero stati indotti in errore nel concludere che King aveva scritto il lavoro. Il trucco ha funzionato. I fan e la stampa hanno ipotizzato per qualche tempo che Stephen King o sua moglie Tabitha King avessero scritto il libro fino a quando Pearson non si rivel\u00f2 l'autore del romanzo. Il romanzo di accompagnamento \u00e8 stato un successo, salendo ai vertici di diverse classifiche di bestseller. Destinato ad essere un oggetto promozionale piuttosto che un lavoro autonomo, la sua popolarit\u00e0 ha generato nel 2003 un film televisivo prequel di \"Rose Red\", intitolato \"Il diario di Ellen Rimbauer\". L'idea del romanzo tie-in fu ripetuta per il successivo progetto di Stephen King, la miniserie \"Kingdom Hospital\". Richard Dooling, collaboratore di King in \"Kingdom Hospital\" e autore di vari episodi nella miniserie, ha pubblicato un diario di fantasia, \"Il diario di Eleanor Druse\", nel 2004.\nUn sito web fittizio per la Beaumont University (in cui il dottor Joyce Reardon, uno dei personaggi principali della miniserie, ha insegnato parapsicologia) venne creato. Esso ha fornito informazioni sulla storia di Rose Red, sullo sfondo della famiglia Rimbauer e informazioni limitate su varie sparizioni nella villa. Il sito non \u00e8 pi\u00f9 funzionante, ma pu\u00f2 essere comunque visualizzato attraverso programmi di archiviazione web come la Wayback Machine. La campagna di marketing \u00e8 stata considerata di grande successo, con molti lettori che credevano che \"Il diario di Ellen Rimbauer\" fosse reale. Il falso sito della Beaumont University fu bombardato da e-mail di fan convinti che la dottoressa Joyce Reardon, la Beaumont University e Rose Red fossero reali.\nAccoglienza critica.\n\"Rose Red\", che \u00e8 stato trasmesso durante le sweeps, \u00e8 stato un successo con una media di 18,5 milioni di spettatori per tre notti e un voto di 8,5.\nLa ricezione critica della miniserie \u00e8 stata mista. \"The New York Times\" lo ha definito divertente se non terribilmente originale:\nUn altro critico ha osservato che, mentre la miniserie si muove in modo \"efficace\", lo sforzo sembra \"riempito a pi\u00f9 di quattro ore\" con \"esposizione inutile ... e sequenze di spettri ripetitive\". \"Daily Variety\" fu pi\u00f9 critica nei confronti della miniserie, tuttavia, sottolineando che \"Tutti gli elementi che rendono una storia di King cos\u00ec accessibile e divertente mancano a questa produzione.\" \"Daily Variety\" ha elogiato la regia del regista Craig Baxley, il lavoro di macchina da presa di David Connell, gli effetti speciali e il design di produzione di Craig Stearns e la performance della giovane attrice Kimberly Brown. Ma la rivista ha concluso che la sceneggiatura era troppo lunga e \"i retroscena, in particolare l'origine della casa, sono cos\u00ec contorti e mal concepiti, anche il miglior f/x non pu\u00f2 salvare la giornata.\" La critica Laura Fries aveva critiche particolarmente severe per l'attrice Nancy Travis:\nAltri critici hanno analizzato la sceneggiatura come \"dumbly, numbly entertaining pastiche\" e \"una lotta tesa per personaggi convincenti e una trama coerente\", ma hanno elogiato la produzione per il suono, gli effetti visivi, la musica e il trucco.\nComunque anche gli altri recensori hanno trovato poco da lodare nella miniserie. \"\"Rose Red\" \u00e8 un relitto vagante di un film ... quasi spaventoso come un berretto\", ha detto il \"Seattle Post-Intelligencer\". \"...\u00c8 un pablum made-for-TV, pensato per soddisfare i palati non sofisticati come i ristoranti che fanno sembrare il cibo ordinario appetitoso con menu highfalutin.\" \"USA Today\" si \u00e8 concentrato su quella che sembrava una storia povera e un ritmo lento: \"...una serie incredibilmente prevedibile di sobbalzi visti prima ... giocati a velocit\u00e0 eccessivamente lenta.\" Molti critici non erano impressionati dagli speciali effetti visivi che altri avevano trovato lodevoli. \"\"Rose Red\",\" ha detto il \"New York Daily News\", \"...\u00e8 una storia di una casa infestata che viene raccontata cos\u00ec lentamente da quasi sembrare inerte. Gli effetti speciali climatici sono anche peggiori, garantendo che - se duri fino alla fine - le sole urla che farai saranno le risate.\" Il critico e accademico Tony Magistrale ha ritenuto che la miniserie fosse eccessivamente basata su effetti speciali tanto da risultare \"opprimente\", concludendo:\nIl pi\u00f9 schiacciante di tutti, ha concluso, \u00e8 stata la mancanza di sviluppo del personaggio: \"...ci sono pochi personaggi nella miniserie a cui teniamo - e certamente nessuno che ispiri l'immaginario eroico, come fa Wendy Torrance nella versione miniserie di \"Shining\" o Mike Anderson in \"La tempesta [perfetta]\".\"\nRichiami ad altre opere.\nIl copione di King per \"Rose Red\" contiene riferimenti a vari personaggi tratti dalle sue altre opere: Il personaggio di Annie Wheaton \u00e8 simile a un altro personaggio di Stephen King, Carrie White, il personaggio principale del primo romanzo pubblicato da King, \"Carrie\". Da bambina, Carrie fa telecineticamente precipitare pietre sulla sua casa e Annie fa la stessa cosa sia all'inizio che alla fine della \"Rose Red\". Allo stesso modo, l'epilogo di \"Carrie\" contiene una breve apparizione di una giovane ragazza di nome Annie che, a quanto pare, ha gli stessi poteri di Carrie.\nAllo stesso modo, il personaggio di Deanna Petrie condivide il cognome del giovane protagonista Mark Petrie del romanzo di King del 1975 \"Le notti di Salem\". Allo stesso modo, Emery Waterman condivide un nome - e molti tratti caratteriali - con Harold Emery Lauder di \"L'ombra dello scorpione\".\nRose Red \u00e8 indicata nel romanzo di King \"La casa del buio\" come uno dei luoghi in cui si verificano \"slippage\".\nIl personaggio Pam ha il potere speciale di \"The Touch\". Sebbene l'abilit\u00e0 non sia riferita con questo nome, \u00e8 lo stesso potere psichico che i personaggi di Alain Johns e Jake Chambers hanno nei romanzi de \"La Torre Nera\".\nRose Red stessa assomiglia alla villa raffigurata nel racconto di Stephen King, \"Ti prende a poco a poco\" e porta motivazioni e abilit\u00e0 simili, inclusa la capacit\u00e0 di costruirsi su se stessa come pi\u00f9 persone vengono uccise all'interno delle sue sale dai fantasmi di coloro che sono morti l\u00ec.\nDifferenze e contraddizioni.\nIl romanzo \"Il diario di Ellen Rimbauer\" fa risalire la spedizione alla villa di Rose Red come avvenuta nel 2000 o qualche tempo prima. Ma la miniserie afferma che gli eventi che mostrano la spedizione avvengono dieci anni dopo il 1991, mentre mostra anche uno dei personaggi in possesso di un conto con una dichiarazione datata nell'anno 2002.\nLa morte del socio di John Rimbauer avviene in modo diverso nella miniserie rispetto che nel romanzo. Nel romanzo, John trascorre ancora il suo tempo vicino alla villa, mentre nella miniserie si dice che John sia stato in Europa in quel periodo. Nel romanzo Posey, il socio di John, viene colpito da uno schioppo accidentalmente sparato dal figlio di John mentre cade sul cappio che gli ha messo intorno al collo, mentre nella miniserie il figlio di John osserva la scena mentre Posey si suicida.\nIl mockumentary \"Unlocking Rose Red: The Diary of Ellen Rimbauer\" pubblicato per promuovere sia la miniserie che il romanzo afferma che l'attrice Deanna Petrie \u00e8 scomparsa nel 1934 piuttosto che nel 1946, come rivelato sia nel romanzo sia nella miniserie.\nHome media.\n\"Rose Red\" \u00e8 stato distribuito nell'aprile del 2002 come DVD a due dischi dalla Lionsgate e Trimark Home Video."}
{"id": "1688770", "revid": "184755", "url": "https://it.wikipedia.org/wiki?curid=1688770", "title": "Giovanni Pacini (architetto)", "text": "Biografia.\nComp\u00ec gli studi presso l'Accademia di Belle arti di Firenze, dove consegu\u00ec vari premi d'architettura e divenne Accademico Professore in Architettura.\nDal 1814 fu architetto dello Scrittoio delle Regie Fabbriche del Granducato di Toscana, lavorando a Piombino e all'Isola d'Elba, dove esegu\u00ec lavori alla Palazzina dei Mulini e al Bagno dei Forzati di Portoferraio (1817).\nA partire dal 1817 fu a Livorno in qualit\u00e0 di Architetto Comunitativo della citt\u00e0, realizzando il restauro del Lazzaretto di San Jacopo (1820, distrutto), lavori al Conservatorio di San Marco (1821), il nuovo ospedale al Lazzeretto di San Leopoldo (1821, distrutto), il Palazzo di Sanit\u00e0 nel porto (1823, ampliato nel 1863 e distrutto durante la seconda guerra mondiale), oltre a lavori di mantenimento per il Palazzo Reale, la darsena ed il porto, la Fortezza Vecchia e quella Nuova (1821); comp\u00ec inoltre restauri al Forte di Bibbona e a quello di Castagneto (1826).\nDal 1831 fu a Firenze dove realizz\u00f2 la trasformazione del Teatro Mediceo degli Uffizi in Archivio e Guardaroba Generale (1832), lavori al Liceo di Candeli in borgo Pinti (1836) e il restauro di Casa Ridolfi in via Maggio (circa 1836).\nTra gli altri interventi, esegu\u00ec lavori di manutenzione alla Fortezza di Prato (1835-37) e nel 1833 fu chiamato a esprimere un parere sui lavori eseguiti da Lorenzo Nottolini per l'acquedotto di Lucca.\nTra i progetti non realizzati quello di un tepidario da erigere nella Villa Medicea della Petraia presso Firenze."}
{"id": "1688772", "revid": "1154737", "url": "https://it.wikipedia.org/wiki?curid=1688772", "title": "Stazione meteorologica di Monte Malanotte", "text": "La stazione meteorologica di Monte Malanotte \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'omonima vetta nel territorio comunale di Frabosa Soprana.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Frabosa Soprana, a 1.742 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico (1961-1990) convenzionalmente fissata dall'Organizzazione Mondiale della Meteorologia, la temperatura media del mese pi\u00f9 freddo, febbraio, si attesta a -0,6\u00a0\u00b0C; quella del mese pi\u00f9 caldo, luglio, \u00e8 di +14,4\u00a0\u00b0C ."}
{"id": "1688773", "revid": "1745361", "url": "https://it.wikipedia.org/wiki?curid=1688773", "title": "Luigi Carlo di Borbone-Orl\u00e9ans", "text": "Biografia.\nPrincipe del sangue, nel 1781 gli fu assegnata come governante la contessa de Genlis e due anni dopo l'abate Mariottini, nipote del nunzio apostolico in Francia, divenne il suo precettore, ma si dimise nel 1786 dopo un conflitto con madame de Genlis. Luigi Carlo allora pass\u00f2 sotto l'insegnamento di monsieur Barrois, e a dieci anni a quello del vice governatore Lebrun.\nNel mese di aprile del 1793 Luigi Carlo fu arrestato con suo padre e incarcerato nel Fort-Saint-Jean a Marsiglia: durante la prigionia contrasse la tubercolosi, malattia che alla fine lo uccise. Il padre fu ghigliottinato nel mese di novembre del 1793 ma Luigi Carlo rimase incarcerato fino all'agosto del 1796, quando il Direttorio lo esili\u00f2 assieme a fratello Antonio a Filadelfia. L'incaricato d'affari francesi nella citt\u00e0 deposit\u00f2 a suo nome una pensione annuale di 15.000 franchi.\nNel mese di febbraio 1797 Luigi Carlo ed Antoine vennero raggiunti a Filadelfia dal loro fratello maggiore Luigi Filippo Duca di Chartres: andarono a New York, a Boston, a nord nel Maine e a sud a Nashville.\nNel mese di settembre 1797 Luigi Carlo ed i suoi fratelli seppero che la loro madre era esiliata in Spagna e per questo decisero di tornare in Europa. Andarono a New Orleans, progettando di salpare per Cuba e di l\u00ec in Spagna, ma la nave su cui si imbarcarono fu catturata da una nave da guerra britannica nel golfo del Messico. I Britannici rilasciarono i tre fratelli, ma li rimandarono all'Avana dove, incapaci di trovare un passaggio in Europa, vissero un anno, fino a quando non furono espulsi dalle autorit\u00e0 spagnole. Si imbarcarono, passando dalle Bahamas, verso la Nuova Scozia, da qui a New York e nel mese di gennaio del 1800, infine, arrivarono in Inghilterra, prendendo residenza a Twickenham, fuori Londra.\nNel mese di settembre del 1804 Luigi Carlo si arruol\u00f2 nella marina inglese, ma la sua salute gli imped\u00ec la carriera militare. In ottobre lui ed i suoi fratelli presero parte a una breve spedizione al litorale francese: furono cannoneggiati dalle batterie francesi a Boulogne ma poterono ritirarsi senza danni.\nNel 1808, nel tentativo di giovare alla salute del fratello malato, Luigi Filippo accompagn\u00f2 Luigi Carlo in un viaggio a Gibilterra, in Sicilia e Malta, ma sempre pi\u00f9 malato, si spense due settimane dopo essere sbarcato sull'isola. Il funerale si svolse il 3 giugno e dieci anni dopo il suo corpo fu inumato 1818 nella Concattedrale di San Giovanni a La Valletta. James Pradier progett\u00f2 e scolp\u00ec la tomba, una cui replica \u00e8 a Dreux.\nIl ritratto di Luigi Carlo di Borbone-Orl\u00e9ans \u00e8 stato dipinto postumo nel 1818 da Albert Gr\u00e9gorius e da Charles-Francois Phelippes (ora si trovano nel Palais-Royal). Un altro ritratto \u00e8 stato dipinto nel 1835 da Am\u00e9d\u00e9e Faur\u00e9, e ora si trova nel castello d'Eu. Ci sono copie di tutti e tre i ritratti nel palazzo di Versailles."}
{"id": "1688774", "revid": "119991", "url": "https://it.wikipedia.org/wiki?curid=1688774", "title": "Stazione meteorologica di Frabosa Soprana", "text": ""}
{"id": "1688775", "revid": "767487", "url": "https://it.wikipedia.org/wiki?curid=1688775", "title": "Om Shanti Om", "text": "Om Shanti Om (Hindi: \u090a\u0901 \u0936\u093e\u0928\u094d\u0924\u093f \u090a\u0901, Urdu: \u0627\u0648\u0645 \u0634\u0627\u0646\u062a\u06cc \u0627\u0648\u0645) \u00e8 un film di Bollywood del 2007, diretto da Farah Khan, con Shah Rukh Khan. Per la prima volta sullo schermo appare, subito con un ruolo da protagonista, Deepika Padukone.\nUno dei temi trattati \u00e8 quello della reincarnazione. Il titolo si riferisce al nome dei due personaggi principali e a quello della pellicola che deve essere girata nella finzione cinematografica. Il film \u00e8 caratteristico anche per il grande numero di famose star indiane che compaiono durante una canzone, da Preity Zinta e Rekha a Saif Ali Khan e Salman Khan.\nLa regista fa un breve cameo nella parte di una spettatrice all'inizio del film.\nTrama.\nNel 1977, Om Prakash Makhija \u00e8 un ragazzo di paese che prova a diventare una star del cinema facendo la gavetta in ruoli minori. Ha un grande amico, Pappu, che gli consiglia se vuole diventare veramente qualcuno di cambiare nome, perch\u00e9 quel Makhija non ci sta proprio bene. Un giorno arriva in paese Rajesh Kapoor, famoso produttore, per presentare un suo film. Om vive da solo con sua madre, dato che il padre \u00e8 morto e quando le dice che vuole cambiare nome lei va su tutte le furie. Om, allora, per non sentirla pi\u00f9, se ne va. Lo ritrovano che parla da solo con il poster della famosa attrice Shanti del film \"Dreamy Girl\". Pappu gli dice che potrebbe incontrare Shanti la sera stessa, perch\u00e9 c'\u00e8 la prima del film e la troupe sta per arrivare. Cos\u00ec la sera stessa, la famosa star arriva e Om e Pappu riescono a farsi assumere.\nIl giorno dopo vanno sul set della pellicola a cui stanno prendendo parte; Om ha solo una battuta da dire, mentre i due protagonisti sono Vicki Sandhi e Shanti. Durante le riprese qualcosa per\u00f2 va storto e Shanti rimane tra le fiamme; Om \u00e8 l'unico ad avere il coraggio di lanciarsi in mezzo al fuoco e a salvarla. Pappu, per facilitare la conoscenza tra i due, dice alla ragazza che Om \u00e8 una star; l'indomani i due amici fingono di recitare in un film in cui Om interpreta l'attore principale.\nAlla fine Om, non potendo pi\u00f9 andare avanti con le menzogne, le dice la verit\u00e0, ma l'attrice non se la prende. Quando tornano a lavorare nel set, durante una pausa, Om decide di seguire Shanti e la vede che parla con Mukesh: scopre cos\u00ec che \u00e8 gi\u00e0 sposata segretamente con lui. Devono fare un film dal titolo \"Om Shanti Om\" e poi diranno a tutti della loro relazione, ma lei dice che lo sapranno prima perch\u00e9 \u00e8 incinta. Om, deluso si aggira per le strade e si rimette a parlare con il poster di \"Dreamy Girl\".\nMukesh, intanto, \u00e8 rimasto stupito dalle affermazioni della moglie, ma nonostante tutto, decide di portarla a vedere il set in allestimento del film. Om decide di seguirli. Con grande sorpresa da parte di Shanti, Mukesh dice che bisogner\u00e0 che il set venga smontato, perch\u00e9 lei non pu\u00f2 recitare a causa della gravidanza; prima per\u00f2 ci sar\u00e0 una festa per il loro matrimonio. Om, sentito questo, decide di andarsene. Quando Shanti dice a Mukesh che stenta a credere alle sue orecchie, lui cambia tono e inizia a dire che ha rovinato la sua vita. Le dice che non si pu\u00f2 sposare e ha deciso di dare fuoco al set, con lei dentro. Om da fuori vede tutto e cerca di salvarla, ma gli uomini di Mukesh lo fermano e lo picchiano. Poi si allontanano e Om, sanguinante, sfonda il vetro ma ormai \u00e8 troppo tardi; nell'esplosione muore Shanti e lui viene catapultato fuori venendo investito dalla macchina di Rajesh. All'ospedale, nonostante la defibrillazione, Om muore e la signora Kapoor d\u00e0 alla luce un maschietto, che Rajesh, in onore al giovane uomo che ha investito quella notte, decide di chiamare proprio Om.\nTrent'anni dopo, nel giorno del suo compleanno. Il giovane rampollo \u00e8 viziato: arriva sul set in ritardo. Durante le riprese di una scena, vede il fuoco e si spaventa: soffre infatti di pirofobia. L'ormai anziana madre di Om vede l'attore durante la presentazione di un film ed \u00e8 convinta che si tratti di suo figlio.\nSi organizzano i Filmfare Awards e Om \u00e8 il favorito per il premio di miglior attore protagonista. Puntualmente vince, e si ricorda del discorso fatto quando era ubriaco; lo rif\u00e0, tutti lo applaudono e Pappu, che lo vede in tv, lo riconosce.\nSubito dopo la premiazione, il padre gli fa conoscere Mukesh. Dato che Mukesh vuole fare un film con Om, Kapoor va a trovare la donna che \u00e8 convinta che sia suo figlio e lui la riconosce, cos\u00ec come fa con Pappu. Iniziano a progettare la vendetta nei confronti di Mukesh. Per incastrarlo, Om afferma che accetter\u00e0 una parte in un suo film, solo se si far\u00e0 \"Om Shanti Om\". Mike, interrogato sulla sorte che tocc\u00f2 a Shanti, di cui non si \u00e8 mai trovato il corpo, afferma che \u00e8 scomparsa. Dovendo, inoltre, ritornare in America per un mese, lo incarica di trovare un'attrice per la parte da protagonista.\nAi provini la spunta una certa Sandi, che ha una forte somiglianza con Shanti, ma si decide di dire al ragazzo che il ruolo da attrice protagonista \u00e8 andato a un'altra ragazza, Dolly. In questo modo infatti \u00e8 possibile mettere alla prova Mike: il piano consiste nel girare degli spezzoni con Dolly e altri con Sandi e poi far vedere le parti con Sandi nei punti critici della trama, in modo che Mike si convinca di avere delle allucinazioni e magari confessi in preda alla disperazione.\nDurante la prima visione di prova, gli fanno vedere scene montate con Dolly, intercalate ogni tanto con quelle di Sandi. La paura appare nel volto di Mike, che decide per disperazione di ripartire per l'America; ma Om lo convince a restare. Proprio durante le musiche, un lampadario si stacca e colpisce Mike, rimanendo appeso ad una certa altezza. Om, a quel punto, decide di dirgli tutto; Mike, per nulla intimorito, dice che non ci sono prove e che non \u00e8 stato mai trovato il corpo. Allora compare Shanti e dice che corpo \u00e8 sotto il pavimento, nel luogo in cui ora sta appeso il lampadario. A questo punto scoppia una zuffa tra Om e Mike e con essa un nuovo incendio; Om ha paura, ma mentre Mike sta per colpire Shanti, lui lo gambizza. Ora Om ha la possibilit\u00e0 di ucciderlo, ma il lampadario cade e lo uccide. Shanti si disperde tra le fiamme; Om, incredulo, vede Sandi che arriva insieme a Pappu e allora capisce che Shanti era veramente resuscitata per compiere la sua vendetta.\nMusiche.\nNel film sono presenti sette canzoni, di seguito indicate nell'ordine in cui compaiono:\nLa prima \u00e8 all'arrivo di Shanti e rimane impressa per la scena in cui Shah Rukh Khan viene trascinato per il polso dal vestito di Deepika Padukone, senza che lei se ne accorga.\nLa seconda \u00e8 quella cantata all'interno del film proiettato al cinema e che fa ballare tutti i presenti, Om e Pappu in testa.\nMain Agar Kahoon \u00e8 cantata in uno dei momenti pi\u00f9 romantici del film, poco dopo che lei gli d\u00e0 il regalo.\nDard-E-Disco \u00e8 una canzone corale, durante la quale si sviluppa del fuoco nel set.\nDeewangi Deewangi \u00e8 la canzone pi\u00f9 famosa del film, con la comparsa speciale di trentuno star.\nDaastan-E-Om Shanti Om \u00e8 cantata subito dopo che Mike si rende conto dei falsi montaggi, poco prima del culmine della storia.\nComparse speciali.\nDurante la canzone \"Deewangi Deewangi\" ci sono trentuno comparse speciali (eccetto il cast principale) da parte di famose stelle di Bollywood. Ognuno, chiaramente, interpreta se stesso. Di seguito sono elencati i loro nomi in ordine alfabetico:\nInoltre vi sono altre comparse speciali, la maggior parte delle quali avvengono poco prima della canzone, nelle scene corali dell'assegnazione dei Filmfare Awards.\nCollegamenti ad altre pellicole.\nIl film, data la trama e l'elevato numero di star presenti, ha moltissimi riferimenti al cinema di Bollywood:"}
{"id": "1688778", "revid": "47767", "url": "https://it.wikipedia.org/wiki?curid=1688778", "title": "Argea", "text": ""}
{"id": "1688782", "revid": "109972173", "url": "https://it.wikipedia.org/wiki?curid=1688782", "title": "Stazione meteorologica di Bra", "text": "La stazione meteorologica di Bra \u00e8 la stazione meteorologica di riferimento relativa alla localit\u00e0 di Bra.\nCoordinate geografiche.\nAttiva dal 1859, la stazione meteo si trova nell'Italia nord-occidentale, in Piemonte, in provincia di Cuneo, nel comune di Bra, a 308 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C.\nLe precipitazioni medie annue si aggirano sui 750\u00a0mm, mediamente distribuite in 73 giorni, con minimo in inverno ed estate e picco in primavera ed autunno.\nLa nuvolosit\u00e0 media annua si attesta a 4 okta giornalieri, con valore minimo di 2,3 okta a luglio e un valore massimo di 5,1 okta a novembre, ."}
{"id": "1688784", "revid": "1305772", "url": "https://it.wikipedia.org/wiki?curid=1688784", "title": "Stazione meteorologica di Cuneo", "text": ""}
{"id": "1688791", "revid": "22475", "url": "https://it.wikipedia.org/wiki?curid=1688791", "title": "Il diario di Ellen Rimbauer - La mia vita a Rose Red", "text": "Il diario di Ellen Rimbauer - La mia vita a Rose Red \u00e8 un romanzo di Joyce Reardon, pseudonimo dello scrittore statunitense Ridley Pearson (sul retro di copertina \u00e8 scritto che: \"Alcuni, comunque, mormorano che dietro lo pseudonimo della professoressa si celi un famoso scrittore\", e ci\u00f2 ha portato molti lettori a credere che il libro fosse stato scritto da Stephen King).\nIl libro prende spunto dalla miniserie televisiva \"Rose Red\" di Stephen King, di cui il romanzo \u00e8 una sorta di prequel.\nDa questo romanzo nel 2003 la ABC ha tratto a sua volta un film per la TV, \"Il diario di Ellen Rimbauer\".\nTrama.\nNel romanzo sono riportate le pagine del diario scritto da Ellen Rimbauer, giovane moglie di un industriale nella Seattle di inizio Novecento, John Rimbauer, pi\u00f9 vecchio di lei di vent'anni.\nNel diario vengono raccontate le ansie e le paure di Ellen nell'affrontare il matrimonio e il rapporto con suo marito, che scopre presto essere alcolista e donnaiolo, e la loro vita nella nuova enorme dimora, Rose Red, costruita sopra un cimitero indiano. Ben presto Ellen si render\u00e0 conto che la casa non \u00e8 solo calce e mattoni, ma vive di una vita propria: fatti strani accadono dentro le sue mura, le donne scompaiono e gli uomini fanno fini orribili.\nUn altro personaggio principale \u00e8 Sukeena, la cameriera personale di Ellen, conosciuta in Africa durante la luna di miele e che ben presto diventa la sua migliore amica e in seguito amante.\nIl diario va dal 1907, anno del matrimonio di Ellen con John, al 1928, quando la casa si prende Sukeena, l'adorata cameriera, portando cos\u00ec alla pazzia Ellen; in tutti questi anni vengono narrate le sparizioni e le morti, ma anche i momenti pi\u00f9 lieti della vita di Ellen, come la nascita dei suoi due figli, Adam e April; quest'ultima nasce con un braccio deformato e instaura un rapporto profondo con la casa, cos\u00ec come la madre, se non che anche la bambina viene presa dalla casa; nelle pagine viene anche descritto il piano che Ellen e Sukeena organizzano per uccidere John.\nLeggendo la storia si viene ad intuire come, in qualche modo sia Ellen stessa a dare forza alla casa e a farle commettere tutti gli atti, quasi come una vendetta a livello personale, nei confronti di chi l'ha oltraggiata, il rapporto fra Ellen e la casa si conclude quando un giorno lei, ormai vecchia, cieca e sicuramente impazzita, sparisce in uno dei corridoi e non viene pi\u00f9 rivista."}
{"id": "1688793", "revid": "61051", "url": "https://it.wikipedia.org/wiki?curid=1688793", "title": "Patella (zoologia)", "text": "Patella \u00e8 un genere di molluschi gasteropodi della famiglia Patellidae.\nDescrizione.\nSono molluschi dotati di una conchiglia conica, sottile, dal contorno grossolanamente ovale, che si adatta alla superficie alla quale l'animale aderisce. Il corpo, formato da un voluminoso sacco, \u00e8 munito di un piede robusto che aderisce a ventosa sul substrato. La respirazione avviene attraverso pseudobranchie poste attorno al piede. La bocca presenta un organo caratteristico, detto radula, che consente loro di \"grattare\" le alghe adese alle rocce. La parte inferiore della radula contiene una fila di denti, classificato come il materiale biologico pi\u00f9 resistente finora conosciuto (sopportano forze dai 3.0 ai 6.5 GPa). Posseggono un occhio rudimentale, formato da un agglomerato di cellule sensoriali e pigmentate immerse in una sostanza gelatinosa.\nBiologia.\nVivono su substrati rocciosi soggetti a periodiche variazioni della marea (zona intertidale).\nIl loro piede, aderendo con forza al substrato, trattiene una quantit\u00e0 di acqua sufficiente ad impedire la disidratazione, e consente loro di sopportare lunghi periodi di emersione. L'adesione \u00e8 resa possibile anche dalla secrezione di una sostanza viscosa.\nAlimentazione.\nSono animali erbivori che si nutrono di alghe.\nDistribuzione e habitat.\nIl genere \u00e8 diffuso nel Mediterraneo, nell'Oceano Atlantico e nel Mar Nero. Il suo habitat \u00e8 costituito dalle rocce del piano mesolitorale.\nTassonomia.\nIl genere comprende le seguenti specie:"}
{"id": "1688794", "revid": "110157", "url": "https://it.wikipedia.org/wiki?curid=1688794", "title": "Serie A2 2003-2004 (pallavolo maschile)", "text": "La Serie A2 italiana di pallavolo maschile 2003-2004 si \u00e8 svolta dal 28 settembre 2003 al 13 maggio 2004: al torneo hanno partecipato sedici squadre di club italiane e la vittoria finale \u00e8 andata per la prima volta all'API Pallavolo Verona.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti aumentarono da 14 a 16: Marmi Lanza Verona e Sira Cucine Ancona provenivano dalla Serie A1, mentre Armet Bassano del Grappa, Indeco Molfetta, Rocknowar! Onlus Formigine e Salento d'Amare Taviano erano le neopromosse dalla Serie B. Lamezia Terme cedette il diritto a partecipare alla Brill Rover S\u00fcdtirol Bolzano."}
{"id": "1688798", "revid": "1680977", "url": "https://it.wikipedia.org/wiki?curid=1688798", "title": "Prodotto di Cauchy", "text": "In analisi matematica, il prodotto di Cauchy (o \"secondo Cauchy\") di due successioni di termine generale formula_1 e formula_2 \u00e8 la successione avente come termine generale.\nQuesta operazione \u00e8 la convoluzione discreta delle due successioni.\nIl nome \u00e8 stato attributo in onore del suo inventore Augustin-Louis Cauchy.\nSerie.\nUn'importante applicazione di questa definizione si ha nel contesto delle serie: date due serie\na termini reali o complessi, il loro prodotto di Cauchy \u00e8 la serie\nSe entrambe le serie convergono, e almeno una \u00e8 assolutamente convergente, allora la serie prodotto converge al prodotto delle somme delle due serie di partenza, ossia\nSe inoltre entrambe le serie convergono assolutamente, allora converge assolutamente anche la serie prodotto.\nOsservazione.\nIl prodotto di due serie convergenti, ma non assolutamente convergenti, pu\u00f2 non essere convergente. Ad esempio, il prodotto della serie convergente\ncon s\u00e9 stessa risulta divergente, in quanto il termine generale del prodotto di Cauchy \u00e8\nche \u00e8 la serie armonica.\nSommatorie.\nSe il prodotto avviene tra due sommatorie che non si estendono fino all'infinito, ma fino a n, a termini reali o complessi, il loro prodotto di Cauchy \u00e8 la sommatoria definita come\na patto che formula_10 e formula_11 sono definiti per k compreso tra 0 e 2n.\nNel caso di formula_12, si ritrova il prodotto di Cauchy per le serie."}
{"id": "1688801", "revid": "91792", "url": "https://it.wikipedia.org/wiki?curid=1688801", "title": "Stazione meteorologica di Cuneo Centro", "text": "La stazione meteorologica di Cuneo Centro \u00e8 la stazione meteorologica di riferimento relativa all'area urbana della citt\u00e0 di Cuneo.\nStoria.\nLo storico osservatorio meteorologico della Citt\u00e0, uno dei primi in Italia, venne inaugurato nel 1876.\nOriginariamente fu collocato nel campanile della ex-chiesa di Santa Chiara dove rimase fino al secondo dopoguerra.\nSuccessivamente venne trasferita prima sul terrazzo della Camera di Commercio, poi dal 1994 al 2016 nuovamente nella torre campanaria alle coordinate: (a 549 metri s.l.m.) fino a quando venne dismessa.\nNel 2017, Arpa attiv\u00f2 una nuova stazione sul terrazzo della Camera di Commercio.\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +1,8\u00a0\u00b0C; quella del mese pi\u00f9 caldo, luglio, \u00e8 di +21,6\u00a0\u00b0C.\nLe precipitazioni medie annue si aggirano sui 950\u00a0mm, mediamente distribuite in 81 giorni, con minimo in piena estate e minimo secondario in inverno e picco in primavera e massimo secondario in autunno .\nIl vento soffia per tutto l'anno ad una velocit\u00e0 media di poco superiore ai 2\u00a0m/s, mentre soffia in direzione SW da ottobre a marzo mentre soffia in direzione NE fra aprile e settembre.\nLa nuvolosit\u00e0 media annua si attesta a 4 okta giornalieri, con massimo di 5 okta ad aprile e settembre ed un minimo di 3 okta a luglio e dicembre."}
{"id": "1688802", "revid": "247667", "url": "https://it.wikipedia.org/wiki?curid=1688802", "title": "Prodotto secondo Cauchy", "text": ""}
{"id": "1688804", "revid": "154326", "url": "https://it.wikipedia.org/wiki?curid=1688804", "title": "Dinastia Orl\u00e9ans", "text": ""}
{"id": "1688805", "revid": "599013", "url": "https://it.wikipedia.org/wiki?curid=1688805", "title": "Suore carmelitane della carit\u00e0 di Vedruna", "text": "Le Suore Carmelitane della Carit\u00e0 di Vedruna (in spagnolo \"Hermanas Carmelitas de la Caridad de Vedruna\") sono un istituto religioso femminile di diritto pontificio: le suore di questa congregazione pospongono al loro nome la sigla C.C.V.\nStoria.\nLa congregazione fu fondata da Gioacchina de Vedruna (1783-1854). Gi\u00e0 in giovent\u00f9 aveva manifestato il desiderio di ritirarsi in un monastero carmelitano, ma per desiderio dei famigliari spos\u00f2 l'avvocato Teodoro de Mas, dal quale ebbe nove figli; vedova dal 1816, continu\u00f2 a occuparsi dell'educazione dei figli per i successivi dieci anni e poi riprese il suo antico progetto di abbracciare la vita religiosa in un ordine contemplativo.\nDopo un incontro con il cappuccino Stefano da Olot matur\u00f2, invece, la decisione di dare inizio a una congregazione di suore dedite all'educazione e all'assistenza agli ammalati e il 6 gennaio 1826 emise i voti nelle mani del vescovo di Vich, Pablo Corcuera.\nLa fondazione delle Suore della Carit\u00e0 di Nostra Signora del Carmelo avvenne il 26 febbraio 1826 nel Manso Escorial (la casa di Vich ereditata dal marito) a opera di Gioacchina de Vedruna insieme con nove compagne.\nLa revisione delle costituzioni della congregazione fu opera di Antonio Maria Claret, succeduto a Stefano da Olot e Pablo Corcuera nella direzione dell'istituto.\nAlla morte della fondatrice (avvenuta nel 1854 a Barcellona, durante un'epidemia di colera) la congregazione contava circa 150 religiose; sotto il governo della seconda superiora generale, Paola Delpuig di San Luigi, le suore salirono a oltre 1000 e sotto la guida di Margherita Arolas di San Dionigi, quarta superiora generale, le suore raggiunsero anche il Cile e l'Argentina.\nLa congregazione fu approvata dalla Santa Sede il 5 agosto 1857 e nuovamente il 14 settembre 1860 da papa Pio IX, che aggreg\u00f2 l'istituto all'Ordine Carmelitano. Le sue costituzioni ricevettero l'approvazione definitiva il 20 luglio 1880.\nLa quinta superiora generale, Apollonia Liz\u00e1rraga del Santissimo Sacramento, e ventiquattro consorelle furono tra le vittime delle persecuzioni contro i religiosi durante la guerra civile spagnola.\nLa fondatrice, beatificata nel 1940, fu proclamata santa da papa Giovanni XXIII il 12 aprile 1959.\nAttivit\u00e0 e diffusione.\nLo scopo principale dell'istituto \u00e8 l'istruzione e l'educazione cristiana della giovent\u00f9, ma le suore si dedicano anche all'assistenza ospedaliera agli ammalati.\nLe religiose sono presenti in Europa (Albania, Italia, Spagna), Asia (Filippine, Giappone, India, Taiwan), Africa (Repubblica Democratica del Congo, Gabon, Guinea Equatoriale, Eritrea, Togo) e nelle Americhe (Argentina, Bolivia, Brasile, Cile, Colombia, Paraguay, Per\u00f9, Stati Uniti d'America, Uruguay, Venezuela); la sede generalizia \u00e8 in via Carlo Zucchi a Roma.\nAl 31 dicembre 2008, la congregazione contava 2.012 religiose in 280 case."}
{"id": "1688806", "revid": "287204", "url": "https://it.wikipedia.org/wiki?curid=1688806", "title": "Wright R-2600", "text": "Il Wright R-2600 \"Cyclone 14\", noto anche come Twin Cyclone, era un motore aeronautico radiale 14 cilindri a doppia stella raffreddato ad aria, prodotto negli anni trenta e quaranta dall'azienda statunitense Curtiss-Wright Corporation.\nStoria.\nL'operazione era stata dettata dalle esigenze di dotare la gamma di un motore radiale pi\u00f9 potente e che occupasse la fascia degli 1600 hp. L'R-2600, il cui sviluppo inizi\u00f2 nel 1935, deriva dal R-1820 Cyclone 9 a 9 cilindri singola stella, il fortunato capostipite della serie \"Cyclone\". Del precedente modello condivideva un numero consistente di componenti meccaniche, tra le quali cilindri dalle stesse misure di alesaggio e corsa, riuscendo a mantenere il medesimo ingombro frontale.\nIntrodotto nel 1939, l'R-2600 raggiunse la cifra di 50\u00a0000 unit\u00e0, prodotte negli stabilimenti di Caldwell, nel New Jersey e Cincinnati, Ohio."}
{"id": "1688811", "revid": "767487", "url": "https://it.wikipedia.org/wiki?curid=1688811", "title": "Gioacchino Attaguile", "text": "Era il padre di Angelo Attaguile, deputato dal 2013 al 2018 e dirigente sportivo, e zio dell'ex Sindaco di Catania, Francesco Attaguile.\nBiografia.\nNato a Grammichele nel 1915, \u00e8 stato eletto nel 1963 senatore nella IV legislatura per la Democrazia Cristiana. \u00c8 stato riconfermato nel 1968 e nel 1972.\n\u00c8 stato inoltre Sottosegretario alle Finanze nel III Governo Rumor e nel Governo Colombo. \nIn seguito al decesso di Salvatore Mannironi il 10 aprile 1971 \u00e8 stato nominato Ministro della marina mercantile fino al 17 febbraio 1972.\nDal 1\u00ba agosto 1972 al 4 luglio 1976 ha fatto parte della Commissione inquirente per i procedimenti d'accusa. \u00c8 stato pure Presidente del \"Centro tumori\" di Catania, citt\u00e0 in cui \u00e8 morto nel 1994."}
{"id": "1688812", "revid": "23117", "url": "https://it.wikipedia.org/wiki?curid=1688812", "title": "Bruno Ferreira Bonfim", "text": ""}
{"id": "1688813", "revid": "115638863", "url": "https://it.wikipedia.org/wiki?curid=1688813", "title": "Gartnerkofel", "text": "Il Gartnerkofel \u00e8 una montagna delle Alpi Carniche, posto a circa 8\u00a0km a sud ovest di Hermagor-Pressegger See, composto da due cime, la cima nord la pi\u00f9 alta con i suoi 2.195 m s.l.m. e la cima sud che misura 2.154\u00a0m s.l.m.."}
{"id": "1688815", "revid": "287204", "url": "https://it.wikipedia.org/wiki?curid=1688815", "title": "Piante Grasse (album)", "text": ""}
{"id": "1688818", "revid": "984922", "url": "https://it.wikipedia.org/wiki?curid=1688818", "title": "Stazione meteorologica di Fossano", "text": "La stazione meteorologica di Fossano \u00e8 la stazione meteorologica di riferimento relativa alla localit\u00e0 di Fossano.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Fossano, a 376 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +2,0\u00a0\u00b0C; quella del mese pi\u00f9 caldo, luglio, \u00e8 di +22,4\u00a0\u00b0C.\nLe precipitazioni medie annue si aggirano sui 450\u00a0mm, mediamente distribuite in 45 giorni, con minimo in inverno ed estate e picco nella tarda primavera e in autunno: la stazione meteorologica e la relativa localit\u00e0 risultano essere in ombra pluviometrica ."}
{"id": "1688823", "revid": "339392", "url": "https://it.wikipedia.org/wiki?curid=1688823", "title": "4 \u00b0 Reggimento Alpini Paracadutisti Monte Cervino", "text": ""}
{"id": "1688826", "revid": "97802765", "url": "https://it.wikipedia.org/wiki?curid=1688826", "title": "Stazione meteorologica di Casteldelfino", "text": "La stazione meteorologica di Casteldelfino \u00e8 la stazione meteorologica di riferimento relativa alla localit\u00e0 di Casteldelfino.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Casteldelfino, a 1.296 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a -3,1\u00a0\u00b0C; quella del mese pi\u00f9 caldo, luglio, \u00e8 di +16,2\u00a0\u00b0C ."}
{"id": "1688827", "revid": "289247", "url": "https://it.wikipedia.org/wiki?curid=1688827", "title": "183\u00ba reggimento paracadutisti Nembo", "text": ""}
{"id": "1688830", "revid": "287204", "url": "https://it.wikipedia.org/wiki?curid=1688830", "title": "Salto (Uruguay)", "text": "Salto, anticamente nominata anche \"Salto Oriental\", \u00e8 la seconda citt\u00e0 dell'Uruguay per dimensioni e numero d'abitanti. \u00c8 il capoluogo dipartimento omonimo nonch\u00e9 il principale centro economico, politico e commerciale della parte nord del paese.\nGeografia.\nSalto \u00e8 situata sulla sponda sinistra del fiume Uruguay, che qui segna il confine internazionale con l'Argentina, a 496 km a nord-est dalla capitale Montevideo. Sulla riva opposta sorge la citt\u00e0 argentina di Concordia.\nStoria.\nNel 1756, durante la guerra con i Guaran\u00ed, scoppiata a seguito della firma del trattato di Madrid del 1750 tra l'Impero spagnolo e quello portoghese, il governatore di Montevideo Jos\u00e9 Joaqu\u00edn de Viana giunse qui con un contingente di quattrocento uomini su ordine del governatore del R\u00edo de la Plata Jos\u00e9 de Andonaegui e del Marchese di Valdelirios. Gli spagnoli dovevano infatti attuare le condizioni dettate dal trattato di Madrid e marcare il nuovo confine con i vicini portoghesi.\nL'anno seguente Viana e il vicer\u00e9 Pedro de Cevallos costruirono sull'area occupata dall'attuale citt\u00e0 un forte lasciandovi una guarnigione di un centinaio di uomini. Le installazioni furono abbandonate nel 1763.\nIl 16 giugno 1837 Salto fu proclamata capoluogo di dipartimento. Nel corso della guerra civile uruguaiana la cittadina divenne un importante obbiettivo militare e fu pi\u00f9 volte attaccata. Inizialmente conquistata dalle forze di Manuel Lavalleja, alleato del presidente argentino Juan Manuel de Rosas, nel 1845 fu occupata dalle truppe del governo \"colorado\" di Montevideo, guidate da Giuseppe Garibaldi. Tra l'8 e il 26 dicembre dello stesso anno Salto venne assediata invano dall'esercito del \"caudillo\" argentino Justo Jos\u00e9 de Urquiza. Il 9 gennaio 1846 gli assedianti furono definitivamente sconfitti. Un mese pi\u00f9 tardi un contingente proveniente dalla provincia argentina di Corrientes, comandato da Servando G\u00f3mez, si scontr\u00f2 con la legione italiana di Garibaldi lungo le rive del torrente San Antonio, a nord della cittadina. Nonostante l'inferiorit\u00e0 numerica dei garibaldini, l'esercito argentino fu respinto con gravi perdite. Dopo nove ore di scontri, approfittando del calar della sera, i legionari si ritirarono verso Salto, dove era rimasta una parte delle truppe italiane comandate da Francesco Anzani. Dopo quattro ore e mezzo i reduci dello scontro raggiunsero la citt\u00e0 e la salvezza.\nL'8 giugno 1863 Salto ottenne lo status di citt\u00e0. Nel corso della seconda met\u00e0 del XIX secolo, con lo sviluppo dell'economia nazionale, anche la cittadina fu investita dall'ondata migratoria che si rivers\u00f2 sulle coste uruguaiane. Migliaia di immigrati italiani e spagnoli s'insediarono a Salto contribuendo alla crescita del tessuto economico e sociale. Tra questi Carlo Maldini, originario del lago di Como, che arriv\u00f2 a Salto nel 1867 e nel 1888 fond\u00f2 il villaggio agricolo di Palomas, di concezione moderna e con tanto di scuola per i figli dei suoi dipendenti, a tre ore di treno dalla citt\u00e0.\nTra il 1974 ed il 1983 fu costruita sul fiume Uruguay, proprio dove sorgevano le rapide che avevano dato il nome alla citt\u00e0, la diga del Salto Grande.\nArchitettura.\nAll'ingresso della citt\u00e0 sorge un monumento in omaggio all'ingegnere Eladio Dieste, intitolato \"La porta della sapienza\" e soprannominato \"Il gabbiano\", che fu realizzato trasferendo una struttura costruita per una stazione di servizio.\nSalto \u00e8 caratterizzata da un grande numero di opere di Eladio Dieste, fra cui capannoni industriali, una fermata e una stazione terminale degli autobus urbani.\nIl centro della citt\u00e0 si sviluppa lungo calle Uruguay, che concentra le attivit\u00e0 commerciali. Nei dintorni vi sono edifici storici rilevanti e il condominio \"El Mirador\", il pi\u00f9 alto della citt\u00e0, inaugurato nel 2007.\nCultura.\nIstruzione.\nMusei.\nSalto \u00e8 sede di diverse istituzioni museali come il Museo Casa Quiroga, dedicato al celebre scrittore salte\u00f1o Horacio Quiroga, il Museo \"Carlos Gardel\", il Museo Storico del R\u00edo Uruguay, il Museo di Archeologia e Scienze Naturali, il Museo dell'Uomo e della Tecnologia \"Arq. N\u00e9stor J. Minutti\", il Museo del Teatro Larra\u00f1aga, il Museo di Scultura \"Edmundo Prati\", il Museo Las Nubes Casa di \"Enrique Amorim\" e il Museo \"Mar\u00eda Irene Olarreaga Gallino\".\nUniversit\u00e0.\nA Salto si trovano una sede distaccata dell'Universit\u00e0 della Repubblica ed una dell'Universit\u00e0 Cattolica dell'Uruguay.\nReligione.\nLa citt\u00e0 \u00e8 sede della diocesi di Salto, istituita il 14 aprile 1897.\nTeatri.\nIl teatro Larra\u00f1aga, aperto nel 1882, \u00e8 il principale della citt\u00e0.\nEconomia.\nSalto \u00e8 un importante centro commerciale ed agroindustriale. Nei dintorni sorgono numerose piantagioni di agrumi (in particolare cedri), colture di ortaggi e frutteti. Accanto all'agricoltura ha un importante voce nell'economia locale anche l'allevamento.\nL'economia turistica locale \u00e8 incentrata sulle numerose strutture termali che sorgono nei dintorni.\nInfrastrutture e trasporti.\nStrade.\nSalto \u00e8 un importante snodo stradale dell'Uruguay nord-occidentale. L'abitato \u00e8 infatti attraversato in senso nord-sud dalla strada 3, che dalla frontiera con il Brasile giunge sino alla costa del R\u00edo de la Plata, ad ovest di Montevideo. Altra importante arteria di comunicazione \u00e8 la RN 31, che da Salto giunge sino a Tacuaremb\u00f3. \nA circa 15 km a nord della citt\u00e0 si trova inoltre il ponte Salto Grande che unisce Argentina e Uruguay e, in particolare, collega direttamente Salto e Concordia.\nPorti.\nSalto \u00e8 dotata di un porto fluviale lungo l'Uruguay. L'infrastruttura, costruita tra il 1928 ed il 1931, \u00e8 costituita da un pontile in cemento armato.\nAeroporti.\nLa citt\u00e0 dispone di proprio scalo aeroportuale, situato a 7 km da sud della citt\u00e0.\nAmministrazione.\nConsolati.\nA Salto hanno sede i seguenti consolati:"}
{"id": "1688832", "revid": "767487", "url": "https://it.wikipedia.org/wiki?curid=1688832", "title": "David Fallows", "text": "Biografia.\nFallows ha condotto i suoi studi presso il \"Jesus College\" di Cambridge e quindi presso il \"King's College\" di Londra, perfezionandosi poi presso l'Universit\u00e0 di Berkeley in California. Si \u00e8 dedicato poi all'insegnamento presso diverse Universit\u00e0 sia in Gran Bretagna che negli Stati Uniti ma anche in diverse universit\u00e0 europee fra le quali quelle di Parigi, Basilea e Vienna. Egli \u00e8 considerato un esperto di musica rinascimentale ed all'inizio della sua carriera si \u00e8 occupato di esecuzione collaborando con i gruppi Musica Reservata e Studio der fr\u00fchen Musik. Ha scritto diversi libri sull'argomento."}
{"id": "1688835", "revid": "112459694", "url": "https://it.wikipedia.org/wiki?curid=1688835", "title": "Stazione meteorologica di Crissolo", "text": "La stazione meteorologica di Crissolo \u00e8 la stazione meteorologica di riferimento relativa alla localit\u00e0 di Crissolo.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Crissolo, a 1.410 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a -1,1\u00a0\u00b0C; quella del mese pi\u00f9 caldo, luglio, \u00e8 di +17,0\u00a0\u00b0C ."}
{"id": "1688837", "revid": "984922", "url": "https://it.wikipedia.org/wiki?curid=1688837", "title": "Stazione meteorologica di Ormea", "text": "La stazione meteorologica di Ormea \u00e8 la stazione meteorologica di riferimento relativa alla localit\u00e0 di Ormea.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Ormea, a 730 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +19,8\u00a0\u00b0C ."}
{"id": "1688846", "revid": "580", "url": "https://it.wikipedia.org/wiki?curid=1688846", "title": "Stazione meteorologica di Saluzzo", "text": "La stazione meteorologica di Saluzzo \u00e8 la stazione meteorologica di riferimento relativa alla localit\u00e0 di Saluzzo.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di Saluzzo, a 395 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a +1,1\u00a0\u00b0C; quella del mese pi\u00f9 caldo, luglio, \u00e8 di +21,8\u00a0\u00b0C ."}
{"id": "1688850", "revid": "307923", "url": "https://it.wikipedia.org/wiki?curid=1688850", "title": "Howard Mayer Brown", "text": "Biografia.\nBrown si laure\u00f2 all'Universit\u00e0 di Harvard nel 1951 sotto la guida di Walter Piston e Otto Gombosi. Studi\u00f2 privatamente canto e diversi strumenti, tra cui il flauto, e la direzione d'orchestra, dedicandosi anche all'attivit\u00e0 concertistica.\nInsegn\u00f2 in varie universit\u00e0 degli Stati Uniti e della Gran Bretagna. Coltiv\u00f2 con particolare interesse la musica del Rinascimento, dedicando gran parte del proprio tempo al suo studio e a quello delle fonti, pubblicando numerose edizioni sull'argomento. Brown fu un coltissimo musicologo, insegnante modello e mentore, e dispens\u00f2 generosamente consigli e materiali a tutti coloro che gliene fecero richiesta. Don\u00f2 la sua grande biblioteca di libri moderni e riviste in lingua inglese all'Universit\u00e0 di Bologna. Alla sua morte, lasci\u00f2 i suoi scritti, il suo vastissimo archivio personale di microfilm, libri e musica all'Universit\u00e0 di Newberry a Chicago."}
{"id": "1688853", "revid": "984922", "url": "https://it.wikipedia.org/wiki?curid=1688853", "title": "Stazione meteorologica di San Damiano Macra", "text": "La stazione meteorologica di San Damiano Macra \u00e8 la stazione meteorologica di riferimento relativa alla localit\u00e0 di San Damiano Macra.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Cuneo, nel comune di San Damiano Macra, presso la localit\u00e0 di \"Combamala\", a 915 metri s.l.m. e alle coordinate geografiche .\nDati climatologici.\nIn base alla media del trentennio di riferimento climatico 1961-1990, la temperatura media del mese pi\u00f9 freddo, gennaio, si attesta a -2,0\u00a0\u00b0C; quella del mese pi\u00f9 caldo, luglio, \u00e8 di +16,3\u00a0\u00b0C ."}
{"id": "1688854", "revid": "474175", "url": "https://it.wikipedia.org/wiki?curid=1688854", "title": "Bella Uni\u00f3n", "text": "Bella Uni\u00f3n \u00e8 una citt\u00e0 dell'Uruguay di 12.000 abitanti (censimento 2011), a nord-est del dipartimento di Artigas. \u00c8 situata alla triplice frontiera con il Brasile e l'Argentina.\nGeografia fisica.\nBella Uni\u00f3n \u00e8 situata nell'estremo nord-ovest dell'Uruguay, alla confluenza del R\u00edo Cuareim con il fiume Uruguay. Sulla sponda opposta dell'Uruguay si estende la citt\u00e0 argentina di Monte Caseros. Oltre il R\u00edo Cuareim si sviluppa la cittadina brasiliana di Barra do Quara\u00ed.\nStoria.\nLa cittadina fu fondata come Santa Rosa del Cureim nel 1828 dal \"caudillo\" orientale Fructuoso Rivera. Di ritorno dalla spedizione nelle Misiones Orientales il futuro presidente uruguaiano vi trasfer\u00ec fece insediare dei guaran\u00ed che non volevano sottostare alla dominazione brasiliana. \nGeografia antropologica.\nIl comune, oltre al capoluogo omonimo, conta le seguenti localit\u00e0:\nInfrastrutture e trasporti.\nBella Uni\u00f3n \u00e8 l'ultima citt\u00e0 toccata dalla strada 3, la principale arteria di comunicazione dell'Uruguay nord-occidentale, prima della frontiera brasiliana."}
{"id": "1688860", "revid": "253269", "url": "https://it.wikipedia.org/wiki?curid=1688860", "title": "Richard Johnson (attore)", "text": "Biografia.\nAttivo anche come attore teatrale, per il cinema interpret\u00f2 oltre 100 film, tra i quali alcuni grandi successi del cinema italiano di genere come \"Chi sei?\" (1974), \"Il medaglione insanguinato\" (1975), \"Zombi 2\" (1979), e \"Il fiume del grande caimano\" (1979).\nVita privata.\nSi spos\u00f2 quattro volte: dal 1957 al 1962 con l'attrice Sheila Sweet, dalla quale ebbe due figli, Sorel e Jervis, divenuto designer e creatore di wargame; poi per un anno (1965-1966) con l'attrice Kim Novak; dal 1982 al 1989 con Marie-Louise Nordlund, da cui ebbe una figlia, Jennifer; nel 2004 si rispos\u00f2 con Lynne Gurney, sua compagna dal 1989. Dalla relazione con l'attrice Fran\u00e7oise Pascal ebbe un figlio, Nicholas, nato nel 1976."}
{"id": "1688861", "revid": "419370", "url": "https://it.wikipedia.org/wiki?curid=1688861", "title": "Nunzio Ferraiuoli", "text": "Biografia.\nDiciottenne, il Ferraiuoli (o Ferrajuoli) fu forse allievo di pittori napoletani: dapprima fu a bottega con Luca Giordano e quindi con Francesco Solimena. \nSi trasfer\u00ec poi a Bologna, nel 1682, presso lo studio di Giovan Gioseffo Dal Sole. \nAbile paesaggista, la sua opera fua influenzata da Francesco Monti.\nPredilesse la pittura a olio e a fresco.\nEbbe a bottega Carlo Lodi e Bernardino Minozzi."}
{"id": "1688863", "revid": "729019", "url": "https://it.wikipedia.org/wiki?curid=1688863", "title": "Sylv\u00e8re Maes", "text": "Professionista tra il 1932 ed il 1948, vinse due volte il Tour de France e una Parigi-Roubaix.\nCarriera.\nCorse per la Alcyon-Dunlop, la Groene Leeuw, la Mondia e la M\u00e9tropole.\nAll'inizio della carriera professionistica vinse la Parigi-Roubaix, la Coppa Sels ed il criterium internazionale di ciclocross nel 1933. Successivamente si specializz\u00f2 nelle corse a tappe, vincendo il Tour de France nel 1936 e nel 1939. Alla \"Grande Boucle\" ottenne anche 9 vittorie di tappa e vest\u00ec la maglia gialla per 26 giorni. Fu quinto al Giro d'Italia 1947."}
{"id": "1688866", "revid": "287204", "url": "https://it.wikipedia.org/wiki?curid=1688866", "title": "Sylvere Maes", "text": ""}
{"id": "1688867", "revid": "767487", "url": "https://it.wikipedia.org/wiki?curid=1688867", "title": "Baran (film)", "text": "Baran \u00e8 un film del 2001 diretto da Majid Majidi.\nTrama.\nLateef lavora come operaio in un cantiere edile a Teheran, insieme ad altri operai curdi e afgani.\nQuando Najaf, un profugo afgano, lavoratore non in regola, ha un incidente di lavoro e deve smettere di lavorare, chiede di farsi sostituire dal figlio Rahmat, un ragazzo dall'apparenza molto fragile.\nLa conseguenza \u00e8 che a Lateef vengono dati incarichi molto pi\u00f9 pesanti, e ci\u00f2 fa s\u00ec che egli cominci a trattare male Rahmat, che per\u00f2 non risponde mai.\nUn giorno per\u00f2 Lateef scopre che Rahmat non \u00e8 un ragazzo ma una ragazza, Baran.\nEgli decide di mantenere segreta la vera identit\u00e0 della ragazza, altrimenti il padre di lei perderebbe la sua sola fonte di sostentamento, e da quel momento fa di tutto per renderle pi\u00f9 leggero il lavoro.\nQuando un ispettore del cantiere impone il licenziamento di tutti i lavoratori afgani, in quanto irregolari, Baran \u00e8 costretta a tornare in Afghanistan con la sua famiglia.\nL'ultima sequenza del film ci mostra per la prima volta Baran vestita da donna: ha una veste verde, lunga, e il burqa, che per\u00f2 non indossa, ma tiene indietro sulla testa, come un velo.\nLateef, che \u00e8 venuto per vederla partire, vede Baran mentre si dirige verso il camion che la porter\u00e0 in Afghanistan, portando una cesta di frutta.\nBaran inciampa, la frutta cade, lui si china a raccoglierla e lei fa lo stesso. Mentre raccolgono i frutti, le loro mani si cercano, si sfiorano senza incontrarsi. Lui la guarda, poi distoglie lo sguardo. Anche lei lo guarda, fisso negli occhi. Uno sguardo lunghissimo, per nulla timido, sorridente. Quando per\u00f2 se ne accorge, lui sfugge lo sguardo di lei. Lei si cala il burqa sul volto, si rialza e, mentre sta per dirigersi verso il camion, attraversando un ponte fatto di rami, perde una scarpa. Lui la raccoglie, la pulisce dal fango e gliela porge.\nLei sale sul camion e i suoi occhi guardano lui, fisso, e anche lui la guarda finch\u00e9 il camion si allontana.\nTornando indietro, Lateef vede l'impronta della scarpa di Baran nel fango e sorride leggermente, a s\u00e9 stesso.\nInizia a piovere. Le gocce d'acqua riempiono l'impronta, fino a cancellarla completamente.\nAltre informazioni.\nBaran, la protagonista femminile, non pronuncia una sola parola in tutto il film."}
{"id": "1688870", "revid": "1337443", "url": "https://it.wikipedia.org/wiki?curid=1688870", "title": "Giuseppe Avarna", "text": "Biografia.\nFiglio del Duca di Gualtieri \"Carlo Avarna\" e di Donna \"Maria Carmela Pignatelli d'Aragona\", abbracci\u00f2 la carriera diplomatica nel 1866. Stimato da Costantino Nigra, di cui dal 1886 al 1894 fu diretto collaboratore, divenne un abile diplomatico.\nSvolse l'incarico di ambasciatore italiano a Vienna tra il 1904-1915, nel ruolo che era stato proprio di Nigra. A Vienna, durante la lunga permanenza, aveva provveduto a far ottenere all'ambasciata la nuova sede sul Rennweg, nell'antico palazzo del principe Klemens von Metternich.\nFu nominato senatore del Regno d'Italia il 4 aprile 1909.\nNella sua qualit\u00e0 di Ambasciatore consegn\u00f2 la dichiarazione di guerra dell'Italia all'Austria-Ungheria il 23 maggio 1915. La consegn\u00f2 rispettoso del suo ufficio, ma in cuor suo profondamente contrario all'entrata dell'Italia nel primo conflitto mondiale.\nAvarna si considerava pi\u00f9 conservatore che liberale essendo profondamente attaccato alla monarchia. Riusc\u00ec a comprendere, negli anni da diplomatico, la politica dell'imperatore Francesco Giuseppe, facendosi apprezzare."}
{"id": "1688872", "revid": "110157", "url": "https://it.wikipedia.org/wiki?curid=1688872", "title": "Museo civico di Ripatransone", "text": "Il museo civico di Ripatransone \u00e8 situato all'interno del seicentesco Palazzo Bonomi-Gera, cos\u00ec chiamato dal nome del progettista Luzio Bonomi e dello scultore Uno Gera che lo acquist\u00f2, lo fece restaurare e lo don\u00f2 alla citt\u00e0 negli anni sessanta.\nIl palazzo si articola in ampi saloni, il principale dei quali contiene una terrazza rialzata, sorretta da colonne, che fungeva da palcoscenico per un'orchestra destinata ai concerti privati per i signori gi\u00e0 proprietari dell'edificio.\nL'attuale destinazione museale ha visto nel corso degli anni diversi ampliamenti, sicch\u00e9 la raccolta \u00e8 oggi articolata in cinque collezioni: pinacoteca, gipsoteca, museo storico etnografico, museo storico risorgimentale, galleria d'arte contemporanea.\nCollezioni.\nPinacoteca civica.\nLa pinacoteca civica sorge nel 1877 per interessamento del canonico Cesare Cellini. Pervengono al museo opere a carattere sacro provenienti dalla soppressione nel 1866 degli ordini religiosi, e donazioni elargite dalla nobilt\u00e0 ripana dopo l'Unit\u00e0 d'Italia.\nLa collezione \u00e8 articolata su due locali: la \"Sala degli affreschi\" e la \"Galleria dei ritratti\". Fra le opere pi\u00f9 importanti contiene:\nGipsoteca Uno Gera.\nLa \"Gipsoteca Uno Gera\" sorge nel 1976 nel quadro della ristrutturazione del museo voluta dallo stesso scultore. Sita in un unico vasto ambiente, contiene oltre cento opere in gesso (autoritratti, ritratti, bassorilievi, busti, statue) dell'artista ripano, realizzate nel lungo arco temporale compreso fra il 1912 e il 1970.\nMuseo storico etnografico.\nLe tre sale del museo storico etnografico, anch'esso voluto da don Cesare Cellini, riuniscono oltre seicento manufatti classificati dallo stesso canonico. Il Cellini li raccolse attraverso lo scambio con altri musei e il contributo dei missionari contemporanei. Il materiale proviene da tutti i continenti ed \u00e8 organizzato secondo un percorso per aree geografiche: dal Vecchio Mondo (Europa, Africa, Asia), al Nuovo (Americhe), al Nuovissimo (Oceania).\nMuseo risorgimentale Luigi Mercantini.\n\u00c8 la collezione istituita di recente che raccoglie documenti e testimonianze del Risorgimento e dell'Unit\u00e0 d'Italia. Si articola in tre locali: \"Museo del Risorgimento\", \"Sala delle armi\", \"Sala Luigi Mercantini\".\nNel 2008 la Banca di Ripatransone ha acquistato ad un'asta l'autografo originale della spigolatrice di Sapri, il quale presto verr\u00e0 esposto in questa sezione.\nGalleria d'arte contemporanea.\nLa galleria d'arte contemporanea comprende due locali: la \"Sala Pericle Fazzini\" e la \"Sala 40 artisti per il presepio\". Include trenta opere del grottese Fazzini (acqueforti, serigrafie, sculture). Fra i numerosi artisti le cui creazioni arricchiscono la raccolta si possono ricordare Remo Brindisi, Giuseppe Canali, Arnoldo Ciarrocchi, Adolfo De Carolis, Vittorio Fazzini, Aldo Sergiacomi."}
{"id": "1688873", "revid": "125876961", "url": "https://it.wikipedia.org/wiki?curid=1688873", "title": "Razor (Slovenia)", "text": "Il monte Razor (2.601\u00a0m s.l.m.) si trova in Slovenia, nella regione dell'Alta Carniola e fa parte delle Alpi Giulie. Il monte si trova sopra la valle di Mlinarica. La vetta non \u00e8 molto spaziosa, ma offre una grande vista, dalla quale si possono vedere le cime tutt'attorno, \u00e8 la sesta montagna pi\u00f9 alta della slovenia.\nLa montagna \u00e8 situata nella catena montuosa delle Alpi Giulie delimitata dal passo Forame (\"Luknja\") e dal passo della Moistrocca ad est e ovest della valle del Krnica e della val Trenta. \u00c8 interamente situato nel parco nazionale del Tricorno e fa parte del comune di Kranjska Gora.\nAscensioni.\nIl monte Razor fu scalato per la prima volta nel 1842 dal botanico Otto Sendtner. I percorsi pi\u00f9 impegnativi si trovano presso i versanti nord ed ovest della montagna a 900 e 1200 metri di altezza. Il periodo consigliato per le scalate vanno da giugno ad ottobre. Julius Kugy lo ha soprannominato \"Il re delle Alpi Giulie\"."}
{"id": "1688875", "revid": "110157", "url": "https://it.wikipedia.org/wiki?curid=1688875", "title": "Serie A2 2004-2005 (pallavolo maschile)", "text": "La Serie A2 italiana di pallavolo maschile 2004-2005 si \u00e8 svolta dal 26 settembre 2004 al 16 maggio 2005: al torneo hanno partecipato sedici squadre di club italiane e la vittoria finale \u00e8 andata per la prima volta alla Volley Lupi Santa Croce.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16: la Carife Ferrara proveniva dalla Serie A1 cos\u00ec come Trieste, che rinunci\u00f2 per\u00f2 alla partecipazione. Allegrini Bergamo, Ermolli Castelnuovo del Garda, Mail Service Corigliano e Volley Isernia erano le neopromosse dalla Serie B. Alla rinuncia di Trieste sopper\u00ec il ripescaggio della Sira Cucine Ancona."}
{"id": "1688877", "revid": "250254", "url": "https://it.wikipedia.org/wiki?curid=1688877", "title": "Creval", "text": ""}
{"id": "1688886", "revid": "110323186", "url": "https://it.wikipedia.org/wiki?curid=1688886", "title": "Steps in Time", "text": "Steps in Time \u00e8 l'album di debutto del gruppo new wave britannico di Coventry King, pubblicato nel 1984, su etichetta CBS.\nNonostante i King durarono soltanto due anni e mezzo come band, riuscirono a collezionare 5 singoli Top 40 in Gran Bretagna, tra cui due Top 10: \"Love &amp; Pride\" (#2), ristampa del 45 giri d'esordio, tratto da questo primo album, e \"Alone without You\" (#8), dal secondo album \"Bitter Sweet\".\nEntrambi i long playing raggiungono la Top Ten, dopo di che, il gruppo si scioglie e il cantante e leader, Paul King, inizia una breve carriera solista, pubblicando il 33 giri \"Joy\". Dopo il primissimo singolo \"Love &amp; Pride\", viene estratto un secondo 45 dal lavoro di debutto, \"Won't You Hold My Hand Now\", che arriva al Numero 24 nel Regno Unito.\nViene realizzato anche un videoclip live per il brano \"Trouble\", in rotazione continua su MTV, ma la canzone non \u00e8 mai uscita su formato singolo. Anche altre due tracce dell'LP sono state molto popolari all'epoca: il pezzo d'apertura \"Fish\" e \"Cherry\".\nDopo l'enorme successo del disco, la relativa edizione in cassetta \u00e8 stata s\u00f9bito ristampata, con l'aggiunta di otto bonus tracks, costituite da lati B, inediti e alcuni remix, tra cui \"Love &amp; Pride (Body &amp; Soul Mix)\" e \"Won't You Hold My Hand Now (Heavy Times Mix)\"."}
{"id": "1688888", "revid": "59645", "url": "https://it.wikipedia.org/wiki?curid=1688888", "title": "Ignaz Pleyel", "text": ""}
{"id": "1688895", "revid": "599013", "url": "https://it.wikipedia.org/wiki?curid=1688895", "title": "Meda", "text": ""}
{"id": "1688898", "revid": "1865216", "url": "https://it.wikipedia.org/wiki?curid=1688898", "title": "Yu Dayou", "text": "Biografia.\nYu Dayou, Zi Zhifu (\u5fd7\u8f85), veniva chiamato Xujiang (\u865a\u6c5f). La sua collaborazione con Qi Jiguang valse questo detto: \"Yu Long Qi Hu\" (\u4fde\u9f99\u621a\u864e, Yu il Drago, Qi la Tigre).\nOriginario di Jinjiang, nell'area amministrativa di Quanzhou in Fujian. Apparteneva ad una famiglia di tradizione militare.\nInteressato al Wushu, sembra che circa nel 1560 si sia recato a visitare il tempio Shaolin Putian anche detto tempio Shaolin del Sud, nelle vicinanze di Quanzhou in Fujian. Qui avrebbe preso come allievi due monaci Zongqing e Pucong a cui avrebbe insegnato il proprio metodo di bastone, da costoro poi trasmesso nel tempio. Nel suo Zhengqitang ji Tang Hao, noto storico, avrebbe rintracciato nella tecnica Wu hu lan l'insegnamento di Yu Dayou.\nYu Dayou ha scritto un trattato sull'arte della spada: il Jianjing (\u5251\u7ecf, del 1557). Altri suoi scritti sono: Bingfa fa wei (\u5175\u6cd5\u53d1\u5fae), Ji hai xin shi (\u6d17\u6d77\u8fd1\u4e8b, del 1569), Xu wu jing zongyao (\u7eed\u6b66\u7ecf\u603b\u8981). Con altri ha scritto questa opera di poesia: Zhengqi tang ji (\u6b63\u6c14\u5802\u96c6).\nNel 1555, mentre partecipa ad una campagna contro i wokou scrive il Lun hechuan shi (\u8bba\u6cb3\u8239\u5f0f). Nel 1560 aveva scritto il Datong zhen bingche caofa (\u5927\u540c\u9547\u5175\u8f66\u64cd\u6cd5, manuale sui carri militari della citt\u00e0 di Datong).\nTrasmise i metodi della Jing chu changjian, della Yangjiaqiang e del Yujiagun."}
{"id": "1688901", "revid": "15104842", "url": "https://it.wikipedia.org/wiki?curid=1688901", "title": "Li Lianjie", "text": ""}
{"id": "1688908", "revid": "70217", "url": "https://it.wikipedia.org/wiki?curid=1688908", "title": "Kid Morbid", "text": ""}
{"id": "1688910", "revid": "70217", "url": "https://it.wikipedia.org/wiki?curid=1688910", "title": "Danny Masseling", "text": ""}
{"id": "1688911", "revid": "1318658", "url": "https://it.wikipedia.org/wiki?curid=1688911", "title": "Javier Torres Maldonado", "text": "Biografia.\nHa studiato violino e composizione presso il Conservatorio Nazionale di Musica di Citt\u00e0 del Messico e pi\u00f9 tardi, ha studiato composizione presso il Conservatorio Giuseppe Verdi di Milano, sotto la guida di Sandro Gorli e Alessandro Solbiati, perfezionandosi contemporaneamente con Franco Donatoni, Azio Corghi (Accademia Nazionale di Santa Cecilia, Accademia Chigiana) e Ivan Fedele (Conservatorio di Strasburgo). Nel 2003 si \u00e8 diplomato in musica elettronica presso il Conservatorio di Milano e nel 2004 ha partecipato allo Stage di composizione e informatica musicale presso l'IRCAM di Parigi.\n\u00c8 stato vincitore di numerose competizioni nazionali e internazionali, fra cui Queen Elisabeth Competition(2005, Bruxelles), Mozart (Mozarteum, 1997 e 2000), Regina Maria Jos\u00e9 (2000, Ginevra), GRAME (2006, Lione), Alfredo Casella (2001, Siena), Ad Referendum II (1999, Societ\u00e0 di Musica Contemporanea di Quebec), \"Prix des Musiciens\" (1999, \"Forum 98\", Universit\u00e0 di Montr\u00e9al, UNESCO, Nouvel Ensemble Moderne), Iberm\u00fasicas (Organizzazione degli Stati Iberoamericani, 2016), Da Capo (Biennale di Brandeburgo, 2012.) Ha composto diverse delle sue opere significative in qualit\u00e0 di \u201cartist in residence\u201d, collaborando con importanti istituti europei per l'acustica e la ricerca nel campo delle nuove tecnologie applicate alla musica, quali i centri nazionale di creazione musicale GRAME di Lione, SEM (Mozarteum Salisburgo), La muse en Circuit di Parigi, CIRM di Nizza.\nHa ricevuto numerose commissioni da istituzioni prestigiose quali Mozarteum di Salisburgo, Klangforum di Vienna, Fondazione Ernst von Siemens (Germania), Biennale di Venezia, Biennale \"Musiques en Sc\u00e8ne\" di Lione, Quartetto Arditti.\nResidente a Milano dal 1996, \u00e8 stato titolare della cattedra di musica elettronica presso i conservatori di Alessandria (2003-2007) e Milano (2007-2010), attualmente \u00e8 titolare della stessa cattedra presso il Conservatorio \u201cA. Boito\u201d di Parma. Svolge un'intensa attivit\u00e0 pedagogica in diverse istituzioni in Europa e in America. Nel 2015 \u00e8 stato nominato alla Cattedra \u201cManuel de Falla\u201d in Spagna, per la quale ha tenuto masterclass e seminari presso il Conservatorio Superiore \"Manuel Castillo\" di Siviglia.\nStile.\nNella maggior parte delle sue opere, Torres Maldonado esplora maniere personali di organizzare il tempo e lo spazio. Per esempio, nel suo brano per ensemble e dispositivo elettroacustico \"De ignoto cantu\" (2004), il compositore presenta diverse linee melodiche le quali, nonostante la loro complessit\u00e0, in realt\u00e0 derivano dalla stessa matrice composta da pochi elementi. Ogni linea melodica percorre frammenti di campi armonici orizzontalmente consonanti a livello spettrale, ma la sovrapposizione verticale degli intervalli, la variet\u00e0 e la mancata isoritmia determinano in certi momenti un effetto di dissonanza armonica e temporale. L'utilizzo dei campi armonici associati a diversi livelli di organizzazione della velocit\u00e0 della pulsazione metronomica o a modulazioni metriche \u00e8 una procedura spesso utilizzata dal compositore per produrre un effetto sonoro analogo a quello della distorsione per riflessione, \"quasi come una lente che ruotando permette una visione ora sfocata e ora nitida di un paesaggio\".\nA proposito del ciclo di tre pezzi \"Figuralmusik\" (1996-1998), il compositore dichiara: \"esso ha origine nel fascino che ho sempre sperimentato per le illusioni percettive, tradotte in oggetti impossibili nella realt\u00e0 fisica e, soprattutto, per le favolose tecniche di sovrapposizione di piani e prospettive diverse, presenti nelle opere di Piranesi e M. C. Escher\". Secondo la musicologa Beth E. Levy, a volte Torres Maldonado utilizza queste tecniche compositive per proporre all'ascoltatore un chiaro messaggio politico o sociale, come succede nel caso di una delle sue opere pi\u00f9 conosciute: Exabrupto (1998), per tre gruppi strumentali, un pianista e un percussionista. In questo brano il compositore utilizza complesse transizioni nel tempo e nello spazio, rotture improvvise della forma, polimetrie e modulazioni metriche come tributo alla memoria dei 50 indigeni messicani assassinati ad Acteal, Chiapas, in 1998."}
{"id": "1688916", "revid": "85709", "url": "https://it.wikipedia.org/wiki?curid=1688916", "title": "Filippo di Francia (1336-1375)", "text": ""}
{"id": "1688918", "revid": "1154737", "url": "https://it.wikipedia.org/wiki?curid=1688918", "title": "Slaney", "text": "Lo Slaney \u00e8 un fiume dell'Irlanda sud-orientale. Nasce nelle Wicklow Mountains e scorre a sud e poi ad est nelle contee di Wicklow, Carlow e di Wexford, prima di gettarsi nel Canale di San Giorgio, che si trova nel mare d'Irlanda. "}
{"id": "1688925", "revid": "79968", "url": "https://it.wikipedia.org/wiki?curid=1688925", "title": "Versaglia", "text": ""}
{"id": "1688926", "revid": "110157", "url": "https://it.wikipedia.org/wiki?curid=1688926", "title": "Serie A2 2005-2006 (pallavolo maschile)", "text": "La Serie A2 italiana di pallavolo maschile 2005-2006 si \u00e8 svolta dal 25 settembre 2005 al 22 maggio 2006: al torneo hanno partecipato sedici squadre di club italiane e la vittoria finale \u00e8 andata per la prima volta al Taranto Volley.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16: Prisma Taranto e Teleunit Gioia del Colle provenivano dalla Serie A1, mentre Carige Copra Genova, Materdomini Volley.it Castellana, Mercatone Uno Pineto e Monini Spoleto erano le neopromosse dalla Serie B. Acanto Mantova e BancaEtruria Eurospar Arezzo avevano acquisito il diritto a partecipare rispettivamente dalle rinunciatarie Castelnuovo del Garda e Bolzano; infine, il ripescaggio della Petrecca Isernia sopperiva alla rinuncia di Schio."}
{"id": "1688931", "revid": "287204", "url": "https://it.wikipedia.org/wiki?curid=1688931", "title": "Ontario Lacus", "text": "L'Ontario Lacus \u00e8 un lago di idrocarburi in prossimit\u00e0 del polo sud di Titano, il principale satellite naturale di Saturno.\nNelle immagini raccolte dalla \"sonda Cassini\" appare come un'area scura sulla superficie pi\u00f9 chiara. Gi\u00e0 quando ne fu raccolta la prima immagine nel giugno 2005, alcuni ricercatori del \"team\" che dirige Cassini ed altri astronomi ritennero che si potesse trattare di un lago. Ma tale affermazione rimase una speculazione. Ad ogni mondo, le fu assegnato questo nome perch\u00e9 presenta forma e dimensioni simili a quelle del lago Ontario in Nord America.\nLe osservazioni raccolte dalla missione \"Cassini\" nel marzo del 2007 sembrarono confermare la presenza di laghi di idrocarburi su Titano, sebbene la natura di questi laghi sia ancora incerta.\nNel numero di luglio del 2008 della rivista \"Nature\" \u00e8 stato riportato che nuove osservazioni radar hanno confermato la natura lacustre di Ontario Lacus."}
{"id": "1688932", "revid": "2048534", "url": "https://it.wikipedia.org/wiki?curid=1688932", "title": "Acer palmatum", "text": "Lacero palmato (\"Acer palmatum\" Thunb.), o momiji, \u00e8 un arbusto appartenente alla famiglia delle \"Sapindaceae\". \u00c8 originario dell'estremo oriente (Giappone, Korea, Taiwan e Cina). Insieme all\"A. japonicum\", all\"A. shirasawanum\", all\"A. sieboldianum\" e all\"A. pseudosieboldianum\" viene comunemente chiamato acero giapponese. Anche l\"A. circinatum\" viene fatto comunemente rientrare nella famiglia degli aceri giapponesi, pur essendo originario degli Stati Uniti occidentali.\nDescrizione.\nL\"A. palmatum\" \u00e8 una pianta decidua, cresce come arbusto o piccolo albero e pu\u00f2 raggiungere i 6-10 metri di altezza, in alcuni casi pu\u00f2 arrivare fino a 16 metri. Da giovane ha un portamento a piramide rovesciata, negli esemplari adulti assume una forma a cupola.\nLe foglie sono caduche, opposte, palmato-lobate con 5-7 o 9 lobi, profondamente incise. Le dimensioni del lembo, di norma, sono di 3,5-6 cm di lunghezza e 3-7 di larghezza.\nI fiori sono unisessuali o ermafroditi, riuniti in infiorescenze a corimbo, poco evidenti (5-6 mm di diametro); fioriscono nel periodo di marzo-aprile prima della ripresa vegetativa. Il fiore \u00e8 composto da 5 sepali color porpora, giallo o verde e da 5 petali.\nI frutti sono disamare molto divergenti e lungamente peduncolate, della dimensione di 1,5-2 cm ogni samara; maturano nella tarda estate. Il seme, grande 5-8 mm, necessita di stratificazione per germogliare.\nTassonomia.\nLa facilit\u00e0 con cui si differenzia spontaneamente in forme differenti ha favorito nel tempo il lavoro dei selezionatori e degli ibridatori (in particolare giapponesi) e la conseguente nascita di centinaia di variet\u00e0 differenti: \nColtivazione e usi.\nL\"A. palmatum\" viene coltivato da secoli in Giappone per il suo portamento e la bellezza del fogliame, particolarmente evidente in autunno quando assume una vivace colorazione rossa. Ampiamente coltivato nei vivai dove si possono trovare numerosissime cultivar, riprodotte prevalentemente per talea. Molto apprezzato anche nella tecnica del bonsai, grazie alla grande adattabilit\u00e0 alla coltivazione in vaso.\nNon ha esigenze particolari per quanto riguarda il tipo di terreno e l'altitudine (dai 100 ai 1300 metri s.l.m.), ma teme i ristagni idrici e le correnti eccessivamente fredde; per quanto riguarda l'esposizione bisogna tener conto del fatto che, pur amando esposizioni soleggiate, \u00e8 consigliabile l'ombreggiamento nelle ore con eccessiva insolazione nei climi pi\u00f9 caldi (in particolare per le variet\u00e0 a foglia verde o variegata).\nNon ama particolarmente le potature, in particolar modo quelle pi\u00f9 severe, alle quali reagisce in modo stentato."}
{"id": "1688941", "revid": "1635571", "url": "https://it.wikipedia.org/wiki?curid=1688941", "title": "White Ensign", "text": "La White Ensign era la bandiera del White Squadron della Royal Navy, la squadra di centro della flotta britannica e che era deputata al pattugliamento dei mari domestici. Era composta da Croce rossa su campo bianco con una Union Jack nel cantone. Ad essa si collegavano la Red Ensign, della squadra di avanguardia, e la Blue Ensign, della squadra di retroguardia.\nCon la evoluzione della marina britannica la White Ensign venne poi utilizzata esclusivamente fino ad oggi dalla marina da guerra, le cui navi sono caratterizzate dal prefisso HMS (\"Her/His Majesty's Ship\", Nave di Sua Maest\u00e0) e dal Royal Yacht Squadron, mentre la Red Ensign venne usata dalle navi mercantili e la Blue Ensign dalla riserva navale. Le bandiere sono in uso a tuttoggi.\nTerritorio Antartico Britannico.\nIl Territorio Antartico Britannico utilizza una sorta di \"White Ensign\", senza per\u00f2 la croce rossa e con lo stemma del territorio."}
{"id": "1688944", "revid": "370187", "url": "https://it.wikipedia.org/wiki?curid=1688944", "title": "Principato citeriore", "text": ""}
{"id": "1688946", "revid": "64860", "url": "https://it.wikipedia.org/wiki?curid=1688946", "title": "Accettura", "text": "Accettura \u00e8 un comune italiano di abitanti della provincia di Matera in Basilicata.\n\u00c8 sede del parco regionale di Gallipoli Cognato Piccole Dolomiti Lucane.\nAccettura \u00e8 piuttosto nota a livello internazionale, soprattutto in Germania (grazie alla massiccia propaganda fatta all'estero dagli emigranti originari del paese stesso), per la festa del \"Maggio di Accettura\" che vi si svolge ogni anno tra il giorno della Pentecoste e il marted\u00ec successivo.\nGeografia fisica.\nSorge a 770 nella parte centro-occidentale della provincia al confine con la parte centro-orientale della provincia di Potenza. Il territorio \u00e8 per met\u00e0 ricoperto da boschi e pascoli. Intorno al paese si trovano i monti Manche, Gallipoli, Montepiano, Vallefredda e Tempacortaglie.\nConfina a nord con i comuni di Calciano (19\u00a0km) e Campomaggiore (PZ) (27\u00a0km), ad est Oliveto Lucano (12\u00a0km) e San Mauro Forte (14\u00a0km), a sud con Cirigliano (17\u00a0km) e Stigliano (18\u00a0km), e ad ovest con Pietrapertosa (PZ) (18\u00a0km). Fa parte della Comunit\u00e0 montana Collina Materana.\nDista 72\u00a0km da Matera e 52\u00a0km dal capoluogo di regione Potenza.\nOrigini del nome.\nIl termine, secondo alcuni, deriva dal tema della parola \"acceptor\", che, nel basso latino \u00e8 lo sparviero (\"accipiter\"); per altri potrebbe derivare dalla parola latina \"acceptator\",cio\u00e8 che accetta; per altri ancora deriverebbe dal simbolo del paese, formato da due \"accette\": \"accepta-aurea\", \"acceptura\" quindi Accettura o ancora dal latino \"accepta\" (piccolo appezzamento di terra).\nStoria.\nLe origini di Accettura risalgono all'epoca della Magna Grecia, quando veniva chiamata \"Acceptura\".\nNell'Alto Medioevo, sorse un primo nucleo abitativo in un'area denominata \"Raja\", probabilmente costituito da persone provenienti da Gallipoli, Costa di Raja e un centro fortificato in zona Croccia-Cognato. Ancora oggi si\nosservano resti di una fortificazione a pianta quadrata attorniata da villaggi.\nLa prima citazione ufficiale si ha in una bolla di Papa Niccol\u00f2 II del 1060, inviata alla curia vescovile di Tricarico: nel documento si fa riferimento al paese di \"Achitorem\".\nIntorno al 1150 divenne feudo della contea di Montescaglioso. Nel 1272, il paese venne completamente distrutto da un incendio. Poco tempo dopo, Carlo I d'Angi\u00f2 ne ordin\u00f2 la ricostruzione.\nNella sua storia, Accettura fu propriet\u00e0 di diverse famiglie: i Bazzano, i Della Marra, i Ponsiaco, i Carafa, i Colonna e gli Spinelli (che la tennero fino alla fine del XIX secolo).\n1861 - Brigantaggio.\nIl 12 novembre, dopo aver preso Cirigliano, le bande di Carmine Crocco, e di Jos\u00e9 Borjes mossero verso il paese di Gorgoglione, occupato senza incontrare resistenza. Ad Accettura, ben accolto dal clero e dalla popolazione, il Borj\u00e8s fatte accampare le proprie truppe fu informato sulla presenza nelle vicinanze di reparti di Milizia mobile e di truppa. Tenuto consiglio tra i capi prevalse l'idea di non accettare il combattimento perci\u00f2, pratici dei luoghi, i \u201cbriganti\u201d riuscirono a svincolarsi dirigendosi su Garaguso, che raggiunsero il 13 novembre.\nCultura.\nMusei.\nAd Accettura si trova il \"museo dei culti arborei\", struttura che ospita una mostra di quadri, collezioni di fotografie e video della festa del maggio, ed utensili tipici della civilt\u00e0 contadina e dei lavori forestali. Il museo offre testi ed informazioni relative ai riti antropologici e sociali ed alle antiche tradizioni legate ai culti arborei tipici di quest'area.\nCinema.\nAccettura \u00e8 stata scelta come ambientazione del film \"Non si sevizia un paperino\" (1972), diretto da Lucio Fulci, dove il nome \u00e8 stato cambiato in \"Accendura\".\nEconomia.\nL'economia \u00e8 legata soprattutto alla zootecnia e alle colture cerealicole (che interessano il 73% del territorio coltivato).\nViene coltivata anche una radice, il rafano della famiglia delle crocifere. Con esso vengono fatte delle frittelle mangiate soprattutto in inverno.\nIl settore industriale \u00e8 composto prevalentemente da imprese edili o da industrie manifatturiere a carattere artigiano. Presenti anche aziende alimentari e meccaniche. Pi\u00f9 sviluppato il terziario, che si fonda soprattutto sulla vendita al dettaglio di mobili o di prodotti alimentari.\nIl turismo, che si basa sulle tradizioni locali e sulle radici medievali del paese, non \u00e8 molto sviluppato, essendo collegato quasi esclusivamente all'evento a cadenza annuale della festa del Maggio. Proprio per tale motivo, infatti, si contano numerose, rispetto al numero degli abitanti, le strutture ricettive.\nAnche la ristorazione \u00e8 un settore piuttosto affermato e si contano diverse strutture, per lo pi\u00f9 a gestione famigliare. Tale tipo di attivit\u00e0 muove un turismo a carattere pi\u00f9 locale, costituito da comitive provenienti soprattutto dalla Puglia ed in particolare dalla citt\u00e0 metropolitana di Bari.\nTipiche della zona sono le produzioni di mattoni e tegole, prodotte secondo tradizione in una vecchia fornace, oltrech\u00e9 la lavorazione della paglia e vimini."}
{"id": "1688950", "revid": "1305772", "url": "https://it.wikipedia.org/wiki?curid=1688950", "title": "San Guglielmo", "text": "Con il nome di San Guglielmo (o \"Beato Guglielmo\") si identificano i seguenti santi e beati:"}
{"id": "1688951", "revid": "15105974", "url": "https://it.wikipedia.org/wiki?curid=1688951", "title": "In-folio", "text": ""}
{"id": "1688952", "revid": "33277", "url": "https://it.wikipedia.org/wiki?curid=1688952", "title": "San Guglielmo da Volpiano", "text": ""}
{"id": "1688954", "revid": "965226", "url": "https://it.wikipedia.org/wiki?curid=1688954", "title": "Ministri del lavoro e delle politiche sociali della Repubblica Italiana", "text": "I ministri del lavoro e delle politiche sociali della Repubblica Italiana si sono avvicendati dal 1946 in poi."}
{"id": "1688956", "revid": "33277", "url": "https://it.wikipedia.org/wiki?curid=1688956", "title": "Gellona", "text": ""}
{"id": "1688959", "revid": "1005847", "url": "https://it.wikipedia.org/wiki?curid=1688959", "title": "Ministri del lavoro del Regno d'Italia", "text": "I ministri del lavoro del Regno d'Italia si sono avvicendati dal 1920 al 1923 e dal 1945 al 1946.\nVoci correlate.\nElenco dei Ministri incaricati dell'ambito \"lavoro\" nelle varie configurazioni dei dicasteri:"}
{"id": "1688960", "revid": "110157", "url": "https://it.wikipedia.org/wiki?curid=1688960", "title": "Bentonville (Arkansas)", "text": "Bentonville \u00e8 un centro abitato (\"city\") degli Stati Uniti d'America, capoluogo della contea di Benton, nello Stato dell'Arkansas. Nel 2010 la popolazione era di 35.301 abitanti.\nGeografia fisica.\nSecondo i rilevamenti dello United States Census Bureau, Bentonville si estende su una superficie di 21,26 km\u00b2.\nEconomia.\nBentonville \u00e8 famosa per essere la sede legale di Walmart, la pi\u00f9 grande catena di grandi magazzini al mondo."}
{"id": "1688961", "revid": "33277", "url": "https://it.wikipedia.org/wiki?curid=1688961", "title": "Guglielmo I di Tolosa", "text": ""}
{"id": "1688964", "revid": "599013", "url": "https://it.wikipedia.org/wiki?curid=1688964", "title": "Hern\u00e0n Cort\u00e9s", "text": ""}
{"id": "1688965", "revid": "1573940", "url": "https://it.wikipedia.org/wiki?curid=1688965", "title": "King Khalid Military City", "text": "King Khalid Military City (KKMC) () \u00e8 una cittadella militare situata nell'Arabia Saudita nordorientale, circa 60\u00a0km a sud di Hafar Al-Batin, progettata e costruita dalla Middle East Division, un'unit\u00e0 dell'U.S. Army Corps of Engineers, tra gli anni '70 e gli anni '80. La cittadella \u00e8 stata costruita per dare alloggio a numerose brigate statunitensi e saudite e pu\u00f2 ospitare 65.000 persone. La cittadella \u00e8 intitolata a Khalid bin Abdul Aziz (1913-1982), quarto Re dell'Arabia Saudita."}
{"id": "1688966", "revid": "76963", "url": "https://it.wikipedia.org/wiki?curid=1688966", "title": "Miguel de Estete", "text": "Primi anni.\nNon sono pervenute notizie sulle esperienze giovanili di Miguel de Estete, tranne il nome del paese in cui nacque: Santo Domingo de la Calzada, un minuscolo comune vicino alla citt\u00e0 di Logro\u00f1o, la capitale della regione di La Rioja, situata nel Nord della Spagna.\nNel 1525 pass\u00f2 nel Nuovo Mondo, quando aveva gi\u00e0 una trentina d'anni, accompagnando un parente che si chiamava, come lui \"de Estete\", ma \"Mart\u00edn\" di nome e, con il quale sarebbe stato spesso confuso in futuro da numerosi storici.\nDue anni dopo, mentre era in Nicaragua, abbagliato dai sogni di ricchezza, si arruol\u00f2 nella spedizione che Diego de Almagro stava organizzando in aiuto a Pizarro che era gi\u00e0 partito alla volta del Per\u00f9.\nLa conquista del Per\u00f9.\nEstete partecip\u00f2 a tutte le fasi della \"Conquista\" al fianco di Francisco Pizarro. Affront\u00f2 i sanguinari isolani di Puna, sbarc\u00f2 a Tumbez e marci\u00f2 animosamente verso Cajamarca. Accompagn\u00f2 poi Hernando Pizarro ed Hernando de Soto nella famosa intervista con Atahuallpa e fu uno dei primi e degli ultimi europei che videro un sovrano Inca nella completa maest\u00e0 delle sue funzioni.\nDurante l'attacco di Cajamarca era al fianco di Pizarro e fu lui a ferirlo ad una mano quando, nella foga del combattimento, il capitano si interpose tra lui ed Atahuallpa per salvare l'Inca dalla sua spada e farne un provvidenziale ostaggio. Ad Estete sarebbe rimasta la \"\"mascapaicha\" del sovrano, l'insegna regale che aveva strappato dal suo capo nelle fasi della cattura.\nIl 15 gennaio del 1533, venticinque spagnoli, comandati da Hernando Pizarro furono inviati al santuario di Pachacamac per sollecitare la consegna dell'oro che Atahuallpa stava raccogliendo per adempiere ai patti siglati con i suoi vincitori. Miguel de Estete era della partita ed avrebbe lasciato una relazione vivace e dettagliata del viaggio che compirono per ben quattro mesi in mezzo a contrade ostili e inesplorate. La spedizione ebbe tra l'altro un successo inaspettato perch\u00e9 si imbatte nel generale inca Chalcochima e lo convinse a rendersi prigioniero e a sciogliere gli eserciti che comandava.\nQuando, poco dopo il ritorno della pattuglia a Cajamarca, l'oro del riscatto venne distribuito, Estete si ritrov\u00f2 improvvisamente ricco: la sua parte ammontava a \"362 marcos de plata e 3.980 pesos de oro\".\nNon prese parte all'esecuzione dell'Inca perch\u00e9 aveva accompagnato Hernando de Soto a verificare la presenza delle forze ostili denunciate dagli esecutori di Atahuallpa. Quando tornarono a Cajamarca, con la notizia che le accuse erano infondate, il destino del sovrano era ormai compiuto e non mancarono i sospetti su questo opportuno allontanamento dei capitani contrari alla sua esecuzione.\nL'attivit\u00e0 di Estete prosegu\u00ec a fianco di Almagro quando questi si rec\u00f2 nei territori di Quito per contrastare la venuta di Pedro de Alvarado che tentava di intromettersi nella conquista del Per\u00f9.\nAl ritorno da questa spedizione venne incaricato di fondare una citt\u00e0 sulla costa e oper\u00f2 attivamente, nella valle di Chim\u00f9 per creare il primo nucleo di quella che sarebbe stata la futura Trujillo il cui nome era stato scelto in considerazione della sede natale di Pizarro.\nVita di colonia.\nEstete ebbe ancora modo di distinguersi rappresentando, nel 1535, gli interessi di Almagro nei confronti dei fratelli Pizarro, nei primi scontri che si verificarono, nel Cuzco, tra le opposte fazioni degli antichi soci ormai diventati rivali.\nSubito dopo decise per\u00f2 di rientrare in Spagna per godersi le ingenti ricchezze che aveva acquisite. Al suo rientro in patria la sua fortuna ammontava ormai a \"18.000 pesos de oro e 1.650 marcos de plata\", una somma davvero considerevole per l'epoca.\nNel 1537 era per\u00f2 gi\u00e0 di ritorno in Per\u00f9 che ormai considerava la sua seconda patria . Si install\u00f2 a Lima e partecip\u00f2 ad alcune campagne nei territori ancora da conquistare. Avendo preso parte alla fondazione di Huamanga, ottenne una \"encomienda\" nei pressi e si diede alla colonizzazione della contrada.\nEstete seppe destreggiarsi abilmente nelle successive guerre civili che insanguinarono il Per\u00f9 e non rimase compromesso in quei luttuosi avvenimenti anche se pare che appoggi\u00f2, per un certo tempo, la secessione di Francisco Hern\u00e1ndez Gir\u00f3n.\nNel 1557 si fece notare per aver offerto a Sayri Tupac, in viaggio per Lima, la famosa \"mascapaicha\"\" che aveva sottratto ad Atahuallpa. Non pare, per\u00f2, che il rampollo di Manco II, acerrimo nemico dell'inca giustiziato a Cajamarca, abbia gradito il dono dell'antico \"conquistador\".\nDa quel momento le notizie su Estete non compaiono pi\u00f9 sui documenti ufficiali. Sappiamo che fu sposato con Do\u00f1a Beatriz de Guevara dalla quale ebbe numerosi figli e si presume che abbia continuato a dimorare nei suoi possedimenti in Huamanga fino alla morte che dovette sopraggiungere intorno al 1572, quando era prossimo agli ottanta anni d'et\u00e0. Nel 1574, sua figlia, monaca del Monastero della Incarnazione in Lima, fece, infatti, edificare nel Monastero di Santo Domingo, in Huamanga, una cappella in onore della memoria del padre.\nLe opere.\nMiguel de Estete seppe coniugare la sua notevole carriera militare con una produzione storica di tutto rispetto. Agli esordi si distinse per la relazione del viaggio a Pachacamac che venne subito data alle stampe in quanto inserita nella relazione di Francisco de Jerez sulla conquista del Per\u00f9.\nGli storici attuali e, primo tra essi Marcos Jim\u00e9nez de la Espada, sono concordi nel ritenerlo l'autore di un'altra opera che, per lungo tempo, \u00e8 stata ritenuta anonima. Si tratta del \"Descubrimiento y conquista del Per\u00f9\" utilizzata, per primo, dallo storico William H. Prescott per la stesura della sua famosa \"Conquista del Per\u00f9\".\nLa relazione \u00e8 tracciata in un manoscritto di undici fogli attualmente conservato nell'Archivio delle Indie di Siviglia (\"Patronato, legajo 28, ramo 10\"). Malgrado fosse stata scritta intorno al 1535, rimase inedita fino al 1918, quando venne pubblicata, per la prima volta in Quito, per poi essere nuovamente data alle stampe nel 1924, questa volta in Lima.\nIn essa sono narrate le prime fasi della conquista con una nitidezza e una freschezza d'immagini sorprendenti, quali solo la condizione di testimone oculare consentono. L'autore dimostra altres\u00ec un vivo interesse per le piante, i frutti e il mondo vegetale in genere tanto da essere considerato un botanico \"ante litteram\" della regione.\nIl racconto termina improvvisamente poco prima della presa del Cuzco e vani sono stati tutti i tentativi fatti per ritrovare i fogli mancanti. Ci\u00f2 nonostante questa relazione costituisce uno dei testi fondamentali e insostituibili per approfondire la storia della conquista dell'impero Inca."}
{"id": "1688971", "revid": "116944", "url": "https://it.wikipedia.org/wiki?curid=1688971", "title": "Opzione in Alto Adige", "text": ""}
{"id": "1688979", "revid": "116944", "url": "https://it.wikipedia.org/wiki?curid=1688979", "title": "Sultanato del Brunei", "text": ""}
{"id": "1688983", "revid": "372624", "url": "https://it.wikipedia.org/wiki?curid=1688983", "title": "Acqua Felice", "text": ""}
{"id": "1688984", "revid": "125719697", "url": "https://it.wikipedia.org/wiki?curid=1688984", "title": "Parco nazionale Torres del Paine", "text": "Il parco nazionale Torres del Paine \u00e8 una delle aree protette del Cile. Nel 2013 occupava una superficie di circa 181.414 ha. \u00c8 uno dei parchi pi\u00f9 grandi del paese e uno dei pi\u00f9 importanti, il terzo per numero di visite, delle quali circa il 75% corrisponde a turisti stranieri, specialmente europei, creato il 13 maggio del 1959, con l'UNESCO che lo dichiar\u00f2 riserva della biosfera il 28 aprile 1978 e nel 1994 lo inser\u00ec, insieme al Parco nazionale Bernardo O'Higgins, tra le candidature alla lista dei patrimoni dell'umanit\u00e0.\nDescrizione.\nSi trova 112\u00a0km a nord di Puerto Natales e a 312 dalla citt\u00e0 di Punta Arenas, ed \u00e8 una delle undici aree protette esistenti nella regione di Magellano e dell'Antartide Cilena (assieme ad altri quattro parchi nazionali, tre riserve nazionali e tre monumenti nazionali). Nel complesso, le aree silvestri protette comprendono il 51% della superficie della regione (6.728.744 ha). Confina a nord con il parco nazionale di Los Glaciares, in Argentina.\nPresenta una grande variet\u00e0 di ambienti naturali: montagne (tra le quali si staglia il complesso del Cerro Paine, la cui cima principale tocca i 3.050 m s.l.m., le Torres del Paine e i Cuernos del Paine), vallate, fiumi (come il r\u00edo Paine), laghi (tra i quali il Grey, Peho\u00e9, il Nordenskj\u00f6ld e il Sarmiento), ghiacciai (Grey, Pingo, Tyndall e Geikie, appartenenti al Campo de Hielo Patag\u00f3nico Sur).\nTorres del Paine.\nLe Torres del Paine sono un gruppo di enormi monoliti di granito formati dall'affioramento di un laccolite di roccia ignea, che posteriormente \u00e8 stato eroso dal ghiaccio, dall'acqua e dai venti. Sono la principale attrazione turistica del parco.\nTre sono le torri che formano il gruppo: la Torre Central \u00e8 alta quasi 2800 metri. Fu scalata per la prima volta nel 1963 da Chris Bonington e Don Whillans. La Torre Norte, invece, fu scalata per la prima volta da Guido Monzino e per questo chiamata anche Torre Monzino; la Torre Sur fu scalata in prima assoluta nel 1963 dalla spedizione del CAI di Monza guidata da Giancarlo Frigieri e composta da Armando Aste, Nando Nusdeo, Josve Aiazzi, Vasco Taldo, Carlo Casati: la via aperta dagli alpinisti monzesi fu intitolata al compianto amico Andrea Oggioni mentre la torre stessa fu denominata Torre De Agostini in onore del prete salesiano ed esploratore patagonico Alberto Mar\u00eda De Agostini.\nAmbiente.\nFauna.\nNel parco, la fauna \u00e8 abbondante e variegata: gli animali pi\u00f9 diffusi sono i puma, i guanachi, le volpi grigie, i mar\u00e0, i nand\u00f9 e i condor delle Ande. Due mammiferi rari sono il kodkod (un piccolo gatto selvatico) e l'orso dagli occhiali, l'unico orso del Sud America, mentre due specie di uccelli abbastanza diffuse sono il fenicottero del Cile e l'anatra muschiata.\nAccessibilit\u00e0.\nSi accede in qualunque stagione dell'anno dalla Ruta CH-9, che unisce Punta Arenas e Puerto Natales. Nella stagione invernale \u00e8 raccomandato l'uso di catene per la variabilit\u00e0 delle condizioni climatiche."}
{"id": "1688987", "revid": "975246", "url": "https://it.wikipedia.org/wiki?curid=1688987", "title": "Rikishi", "text": " o \u00e8 il termine pi\u00f9 comune per indicare i lottatori di sumo.\nVivono e si allenano in palestre o \"scuderie\" dette heya, prendendo al posto del nome la shikona, il nome da combattente. Sono divisi in una classifica detta banzuke redatta in base alle vittorie nei tornei precedenti. I lottatori delle due divisioni superiori (J\u016bry\u014d e Makuuchi) vengono anche chiamati , termine che originariamente indicava solo il rango di \u014dzeki.\nRikishi stranieri.\nDiversamente dagli altri sport, nel sumo i lottatori stranieri sono obbligati a parlare giapponese sia nelle heya che durante le interviste dopo gli incontri."}
{"id": "1688990", "revid": "3082", "url": "https://it.wikipedia.org/wiki?curid=1688990", "title": "Lista dei Patriarchi di Antiochia", "text": ""}
{"id": "1688991", "revid": "767487", "url": "https://it.wikipedia.org/wiki?curid=1688991", "title": "Walter Mistral K-14", "text": "Il Walter Mistral K-14 era un motore radiale 14 cilindri a doppia stella raffreddato ad aria, prodotto su licenza verso la fine degli anni trenta dalla cecoslovacca Walter Engines a.s.. Era la copia del Gnome-Rh\u00f4ne 14K, progettato e fabbricato dalla francese Gnome et Rh\u00f4ne."}
{"id": "1688992", "revid": "767487", "url": "https://it.wikipedia.org/wiki?curid=1688992", "title": "Il titano, storia di Michelangelo", "text": "Il titano, storia di Michelangelo (\"The Titan: Story of Michelangelo\") \u00e8 un documentario su Michelangelo Buonarroti del 1950 risultato dal rimontaggio e risincronizzamento del materiale girato pervenuto, al tempo, da un precedente documentario di Curt Oertel del 1938 (Michelangelo). Il riadattamento fu eseguito dai registi Robert J. Flaherty e Richard Lyford."}
{"id": "1688996", "revid": "1543377", "url": "https://it.wikipedia.org/wiki?curid=1688996", "title": "Raymond Dextreit", "text": "Ha scritto numerosi libri. Uno dei suoi pi\u00f9 famosi \u00e8: \"Nuovo Trattato di Medicina Naturale - Nostra Terra, Nostra Cura\"; ed anche: \"L'Argilla che guarisce\"; \"Le virt\u00f9 della verdura e della frutta\".\nL'importanza del libro \"Nostra Tierra, Nostra cura\", ricompilato e tradotto dal francese all'inglese da Michel Abehsera, si basa sul fatto che fosse una ricompilazione dei testi e frammenti pi\u00f9 importanti dei 43 libri pubblicati da Dextreit sull'argomento.\nIl suo intento era quello di offrire al pubblico una medicina semplice, diretta, di facile comprensione, affinch\u00e9 potesse usufruirne la maggior parte delle persone.. \n\u00c8 considerato uno tra i fondatori dell'Igiene naturale."}
{"id": "1688997", "revid": "339392", "url": "https://it.wikipedia.org/wiki?curid=1688997", "title": "Libera Repubblica del Corniolo", "text": ""}
{"id": "1688998", "revid": "125395974", "url": "https://it.wikipedia.org/wiki?curid=1688998", "title": "Repubblica partigiana del Corniolo", "text": "La Libera Repubblica del Corniolo (conosciuta pi\u00f9 semplicemente, specie secondo le fonti di parte fascista, come Dipartimento del Corniolo) \u00e8 la denominazione assunta da un territorio dell'Appennino forlivese che durante la Resistenza, su iniziativa del comandante partigiano Riccardo Fedel, si autoproclam\u00f2 indipendente il 2 febbraio 1944 o, secondo altre fonti, sin dal dicembre 1943, e tale rimase sino ai primi di marzo. Si pu\u00f2 notare l'importanza evocativa e simbolica dell'ubicazione proprio nel territorio forlivese, che costituisce la zona d'origine di Benito Mussolini.\n\u00c8 stato ipotizzato che la Libera Repubblica del Corniolo abbia offerto lo spunto allo scrittore inglese Victor Cunning per ambientare qui, con toponimi inventati e rielaborazione delle vicende, il proprio romanzo storico \"The Chasm\" (1947), ad oggi mai tradotto in italiano.\nNascita.\nLa Repubblica del Corniolo fu, a quanto si sa, il primo esempio di governo autonomo in lotta contro l'occupazione tedesca (preceduta solo, ma in altro contesto, dall'esperienza isolata della Repubblica di Maschito nel Vulture-Melfese, in terra di Basilicata). L'iniziativa precorse di diversi mesi, infatti, l'appello che, il 4 giugno 1944, dopo la liberazione di Roma da parte delle truppe alleate, il Comitato di Liberazione Nazionale Alta Italia lanci\u00f2 per creare nelle zone liberate vere e proprie forme di governo amministrativo, che daranno vita a \"Giunte popolari comunali\", \"Giunte popolari amministrative\", \"Giunte provvisorie di governo\", \"Dirett\u00f2ri\", \"Comitati di salute pubblica\" (queste alcune delle denominazioni che assumeranno i governi delle repubbliche partigiane). Tuttavia, a motivo della misteriosa fine del comandante Fedel, imbarazzante per i partigiani, a tale episodio resistenziale si prefer\u00ec non dare molto rilievo nella storiografia del dopoguerra.\nIl \"Dipartimento del Corniolo\" fu costituito per iniziativa del comando della Brigata Garibaldi Romagnola, all'epoca diretta dal comandante Libero (Riccardo Fedel). \u00abLibero (...) dava inizio concretamente, dal 2 febbraio '44, alla costruzione di una zona libera presidiata militarmente, il \"dipartimento del Corniolo\", comprendente il territorio di quel comune e parte di quelli confinanti: Galeata, Santa Sofia, Premilcuore e Bagno di Romagna\u00bb..\nTerritorio, giurisdizione e amministrazione partigiana.\n\"La giurisdizione si estende dall'omonimo paese di Corniolo (Frazione del comune di Santa Sofia -Forl\u00ec-) al suo comprensorio, tutto montuoso e compreso nei comuni di Santa Sofia, Premilcuore e Bagno di Romagna\".\n\"Il Comando si installa nel palazzo di un agrario che l'ha lasciato vuoto. Vengono costituiti a tre chilometri di distanza i blocchi di sicurezza, nessuno potr\u00e0 pi\u00f9 uscire n\u00e9 entrare senza il lascia passare del Comando. Ha luogo un comizio per la popolazione (...). La vita funziona regolarmente (...). I contadini sono invitati a non pagare tasse al Comune di Santa Sofia fino a quando esister\u00e0 il podest\u00e0 fascista\". \"\"I poteri cittadini erano consegnati ad un comitato facente capo al comando dei partigiani, che regolava la vita civile, il commercio del bestiame e riscuoteva le tasse, come risultava dal 'Diario' di don Sabino Roverelli, parroco della chiesa del posto. \u00abL'esperienza si prolung\u00f2 per circa venti giorni durante i quali furono discussi e adottati numerosi provvedimenti di gestione diretta\u00bb, di riforma agraria, incluse misure \u00abdiscliplinari\u00bb nei confronti dei partigiani \u00abcui fu proibito l'uso di bevande alcoliche e l'accesso ai caff\u00e8\"\u00bb..\nL'esperienza si concluse nei primi giorni del mese di marzo del 1944."}
{"id": "1689004", "revid": "125758426", "url": "https://it.wikipedia.org/wiki?curid=1689004", "title": "Carla Prina", "text": "Biografia.\nDopo il canonico momento di formazione artistica durante gli anni trenta (Accademia di Brera e Scuola Libera del Nudo a Roma) entr\u00f2 naturalmente in contatto con il gruppo degli Astrattisti Comaschi (Mario Radice, Manlio Rho, Carla Badiali, Aldo Galli) teorizzato dall'architetto razionalista Alberto Sartoris, conosciuto nell'atelier del pittore Manlio Rho, diventandone poi la futura moglie.\nSe per alcuni artisti dell'astrattismo non fu di riferimento la 'figura', il corpo ed il plasticismo organico, certo cos\u00ec non fu per Carla Prina che fu ben capace di trattare in maniera accademica la figura umana e di trasfigurarla plasticamente all'interno di alcune composizioni artistiche (fra gli anni '40 e '50) da lei create anche in riferimento culturale con i grandi creatori del '900, italiani e stranieri appartenenti a differenti ambiti quali: Hans Arp ed il futurista italiano Enrico Prampolini, solo per citarne alcuni.\nContinuo e costante negli anni fu il suo impegno creativo teso all'elaborazione geometrica, cromatica, plastica, fino agli ultimissimi anni (si veda l'opera \"Composizione\" del 2002).\nDifferenti furono le esposizioni di prestigio alle quali partecip\u00f2 e che gli vennero dedicate, sia in Italia che all'estero a partire dai primi anni quaranta, come pure l'attenzione critica (E.Humeau, M.Seuphor, A.Sartoris, M.Radice, L.Caramel).\nLungo e sensibile fu il percorso artistico di Carla Prina, sempre teso ad una rappresentazione cromatica e geometrica particolarissima, votata ad una risoluzione coloristica limpida, volumetrica, dinamica: \"... la forma nasce con il colore...\" (si veda a tal proposito il catalogo ed il cd dell'ultima personale dedicata all'artista a Milano nel 2004 presso la Galleria Spaziotemporaneo a cura di Claudio Cerritelli con un'intervista ed un ricordo di Emanuele Gregolin)."}
{"id": "1689007", "revid": "741067", "url": "https://it.wikipedia.org/wiki?curid=1689007", "title": "Roberto Risso", "text": "Biografia.\nAncora studente di architettura, debutt\u00f2 nel mondo del cinema con una breve apparizione nel film \"Il leone di Amalfi\" (1950) di Pietro Francisci. Una parte di maggiore impegno gli fu assegnata in \" Domani \u00e8 un altro giorno\" (1951), per la regia di L\u00e9onide Moguy, in cui interpretava il ruolo di seduttore di Anna Maria Pierangeli. Grazie ad un fisico aitante ed alla notevole fotogenicit\u00e0, inizi\u00f2 una proficua carriera di \"fidanzato\" ideale in parti leggere e sentimentali, sempre con apprezzabile disinvoltura e credibilit\u00e0.\nPane e amore.\nIl successo internazionale giunse con il noto \"Pane, amore e fantasia\" (1953), e quindi con \"Pane, amore e gelosia\" (1954), entrambi diretti da Luigi Comencini. Il ruolo del carabiniere trentino Pietro Stelluti, timido, impacciato ed integerrimo, innamorato di una scanzonata e spumeggiante Gina Lollobrigida, la \"Bersagliera\", piacque particolarmente al pubblico ed alla critica dell'epoca. La sua carriera prosegu\u00ec in numerosi film, in cui apparve per lo pi\u00f9 come caratterista. La sua migliore interpretazione probabilmente fu nel film \"Una pelliccia di visone\" (1956) di Glauco Pellegrini. Da citare anche il ruolo dell'incursore della marina Emilio Bianchi nel film \"L'affondamento della Valiant\" (1962).\nIl ritiro.\nIn seguito, tuttavia, lo stereotipo del personaggio piacente ma un po' \"ingessato\" che gli fu continuamente proposto, lo convinse ad abbandonare il cinema verso la fine degli anni sessanta, dopo essersi dedicato per qualche tempo alla produzione. Il suo ultimo film fu \"Odia il prossimo tuo\" (1968), per la regia di Ferdinando Baldi.\nSempre nel 1968 partecip\u00f2 come concorrente al gioco \"delle pastarelle\" contenuto all'interno del programma Rai \"Quelli della domenica\", condotto da Paolo Villaggio. In quell'occasione dichiar\u00f2 di aver lasciato il cinema per occuparsi di \"confezioni d'alta moda\". Riapparve nel corso degli anni settanta in alcuni fotoromanzi.\nMor\u00ec a Milano il 16 novembre 2010, qualche giorno prima del suo ottantacinquesimo compleanno."}
{"id": "1689015", "revid": "1013865", "url": "https://it.wikipedia.org/wiki?curid=1689015", "title": "Aimeliik", "text": "Aimeliik \u00e8 uno dei 16 stati in cui si divide Palau.\nGeografia fisica.\nLo Stato di Aimeliik \u00e8 costituito dalla parte sud-occidentale dell'isola di Babeldaob, la principale delle isole delle Palau, per un'estensione totale di 52\u00a0km\u00b2. Il territorio, prevalentemente coperto da mangrovie, \u00e8 costituito da colline basse ed ondulate, che sovrastano la Ngchemiangel Bay, ed un terreno molto brullo, verso la costa occidentale fino al villaggio di Medorm. I villaggi dello Stato, includono, andando lungo la costa, da sud a nord: Imul, Ngerkeai, Chelechui, Ngchemiangel, Medorm. A nord, il fiume Tabcheding costituisce il confine con lo Stato di Ngatpang. Sul lato orientale, Aimeliik si estende fino al Rael Kedam, la dorsale montuosa dell'isola di Babeldaob. Sul lato sud-orientale, il confine con Airai corre sullo spartiacque a circa un chilometro a sud dal corso del fiume Ngerderar.\nGran parte dell'economia della zona viene da commercio e agricoltura dal sito conosciuto come Nekken. \u00c8 anche stato aperto il primo allevamento di bestiame.\nIl sistema stradale \u00e8 costituito soprattutto da tracciati non asfaltati, battuti principalmente in epoca giapponese. L'aeroporto internazionale si trova a poca distanza."}
{"id": "1689016", "revid": "1013865", "url": "https://it.wikipedia.org/wiki?curid=1689016", "title": "Hatohobei", "text": "Hatohobei \u00e8 uno dei 16 stati in cui si divide Palau.\n\u00c8 pi\u00f9 meridionale delle 16 isole in cui si divide Palau. Le sue lingue ufficiali sono l'Inglese, il Tobian ed il Sonsorolese."}
{"id": "1689017", "revid": "35804", "url": "https://it.wikipedia.org/wiki?curid=1689017", "title": "Kayangel", "text": "Kayangel \u00e8 uno dei 16 stati in cui si divide Palau. Kayangel \u00e8 un piccolo atollo di Palau, situato a 24 km a nord di Koror. Ha un'estensione di 2,6 km di lunghezza e 1,3 km di larghezza. La superficie \u00e8 di 1,4 km\u00b2. C'\u00e8 una piccola laguna ancora in formazione al centro dell'isola. L'isola principale, un piccolo atollo con un campo e un piccolo isolotto, ha una popolazione di circa 138 abitanti (fonte del 2002)\nL'unica fonte d'energia proviene dai pannelli solari fotovoltaici e dai generatori personali. Esiste una piccola scuola e una drogheria per gli abitanti. Il tragitto verso l'isola in barca da Ngerulmud, capitale di Palau, richiede due ore di viaggio.\nKayangel conta tre atolli"}
{"id": "1689018", "revid": "1013865", "url": "https://it.wikipedia.org/wiki?curid=1689018", "title": "Ngaraard", "text": "Ngaraard \u00e8 uno dei 16 stati in cui si divide Palau. I villaggi di Ngaraard sono (da nord a sud): Choll, Ulimang, Ngebuked e Ngkeklau."}
{"id": "1689019", "revid": "1013865", "url": "https://it.wikipedia.org/wiki?curid=1689019", "title": "Ngarchelong", "text": "Ngarchelong \u00e8 uno dei 16 stati in cui si divide Palau.\nGeografia fisica.\nLo Stato di Ngarchelong \u00e8 costituito dalla parte pi\u00f9 settentrionale dell'isola di Babeldaob, la principale delle isole delle Palau, per un'estensione totale di ed una popolazione (2000) di 286 abitanti.\nStoria.\nNgarchelong \u00e8 un importantissimo sito archeologico. Vi si trovano monoliti la cui origine \u00e8 misteriosa. La tradizione religiosa palauana li considera pietre sacre di preghiera. Vi sono altre rocce sparse nelle isole ma nessuna di quell'epoca."}
{"id": "1689020", "revid": "35804", "url": "https://it.wikipedia.org/wiki?curid=1689020", "title": "Ngardmau", "text": "Ngardmau \u00e8 uno dei 16 stati in cui si divide Palau.\nGeografia fisica.\nLo Stato di Ngardmau \u00e8 costituito dalla parte occidentale dell'isola di Babeldaob, la principale delle isole delle Palau, per un'estensione totale di 65\u00a0km\u00b2 ed una popolazione (2000) di 221 abitanti. Si trova tra gli Stati di Ngaraard e Ngeremlengui. La popolazione vive in tre localit\u00e0: Ngetbong, Ngerutoi e Urdmau, i cui confini non sono ben definiti ed essi costituiscono un unico centro abitato.\nIl punto pi\u00f9 alto di tutte le Palau si raggiunge in questo Stato, sul monte Ngerchelchuus (242\u00a0m). Alle pendici meridionali del monte si sviluppa la pi\u00f9 grande ed antica foresta delle isole, con alberi giganti che danno rifugio ad innumerevoli specie di uccelli.\nA Ngardmau ci sono cinque negozi al dettaglio, una lavanderia, due stazioni di benzina, un'impresa di costruzioni e un'officina per auto. Qui si trovano due soluzioni turistiche: un appartamento in affitto e due bungalows nel bosco in uno scenario naturale mozzafiato, vicino alle cascate Toki, principale attrazione turistica dello Stato."}
{"id": "1689021", "revid": "35804", "url": "https://it.wikipedia.org/wiki?curid=1689021", "title": "Ngaremlengui", "text": "Ngaremlengui \u00e8 uno dei 16 stati in cui si divide Palau.\nGeografia fisica.\nLo Stato di Airai \u00e8 costituito dalla parte centro-occidentale dell'isola di Babeldaob, la principale delle isole delle Palau, per un'estensione totale di 65\u00a0km\u00b2 ed una popolazione (2000) di 367 abitanti"}
{"id": "1689022", "revid": "26415", "url": "https://it.wikipedia.org/wiki?curid=1689022", "title": "Zona glaciale", "text": ""}
{"id": "1689023", "revid": "35804", "url": "https://it.wikipedia.org/wiki?curid=1689023", "title": "Ngatpang", "text": "Ngatpang \u00e8 uno dei 16 stati in cui si divide Palau.\nGeografia fisica.\nLo Stato di Ngatpang \u00e8 costituito dalla parte centro-occidentale dell'isola di Babeldaob, la principale delle isole delle Palau, per un'estensione totale di 47\u00a0km\u00b2 ed una popolazione (al 2000) di 280 abitanti. Il territorio \u00e8 costituito dai due lati, non contigui, della \"Ngeremeduu Bay\"."}
{"id": "1689024", "revid": "35804", "url": "https://it.wikipedia.org/wiki?curid=1689024", "title": "Ngchesar", "text": "Ngchesar \u00e8 uno dei 16 stati in cui si divide Palau.\nGeografia fisica.\nLo Stato di Ngchesar \u00e8 costituito dalla parte orientale dell'isola di Babeldaob, la principale delle isole delle Palau, per un'estensione di 41\u00a0km\u00b2 ed una popolazione (2004) di 300 abitanti.\nLa vegetazione \u00e8 costituita principalmente da mangrovie. La fauna marina tipica \u00e8 costituita da scampi, gamberi e le pastinache, simbolo dello Stato."}
{"id": "1689025", "revid": "124889963", "url": "https://it.wikipedia.org/wiki?curid=1689025", "title": "Sonsorol", "text": "Sonsorol (o Dongosaro) \u00e8 un'isola delle Palau, nell'Oceano Pacifico, nello Stato di Sonsorol. L'isola, che costituisce amministrativamente l'omonima municipalit\u00e0, rappresenta, assieme all'isola di Fanna, le isole Sonsorol.\nGeografia fisica.\nLo Stato di Sonsorol \u00e8 costituito da quattro isole che, insieme alle isole dello Stato di Hatohobei formano le Isole Sudocidentali di Palau. L'isola di Sonsorol \u00e8 lunga circa 2\u00a0km e larga circa 890 m. \u00c8 circondata da una barriera corallina, che si estende dai 160 a 480 m al largo della costa. Il villaggio di Dongosaro, capitale dello Stato, si trova sulla costa ovest dell'isola. Sonsorol si trova a 1,6\u00a0km a sud di Fanna, con la quale forma le cosiddette Sonsorol Islands (Isole Sonsorol). Essa presenta una florida vegetazione, rappresentata principalmente da palme da cocco ed altri alberi. Inoltre sull'isola \u00e8 anche presente il Pipistrello della Frutta delle Marianne (Pteropus mariannus).Lo Stato ha una superficie totale di 3\u00a0km\u00b2. Gli abitanti parlano il dialetto Sonsorolese, un dialetto Truchico locale, ed il palauano.\nLo Stato \u00e8 amministrativamente suddiviso in quattro municipalit\u00e0, che corrispondono alle quattro isole."}
{"id": "1689029", "revid": "767487", "url": "https://it.wikipedia.org/wiki?curid=1689029", "title": "American Steel", "text": "American Steel \u00e8 una band punk rock proveniente dalla California. \u00c8 della citt\u00e0 di Oakland\nStoria del gruppo.\nGli American Steel nascono nel 1995 a West Oakland. Quando gli venne offerto per la prima volta di poter suonare, il gruppo, che non aveva ancora deciso quale nome darsi, ne scelse uno appena visto in un'insegna. Dopo diversi anni di concerti a feste o a piccole serate intorno alla Bay Area, dopo diversi cambi nella formazione, che peraltro portarono il gruppo ad un livello musicale pi\u00f9 professionale, gli American Steel acquisirono un van per una serie di 32 concerti in giro per gli USA.\nAl ritorno dal tour, la band inizi\u00f2 le registrazioni in sala d'incisione, sotto la guida di Kevin Army (Operation Ivy, Green Day, The Mr. T Experience, etc.) per realizzare il primo album, \"American Steel\", pubblicato con l'etichetta di San Francisco New Disorder Records. Nel 1998 la band \u00e8 apparsa in diverse raccolte ed ha aumentato le date di concerto negli USA.\nNella primavera del 1999 la band sigl\u00f2 un contratto con la Lookout! Records e diede alla luce il secondo album, \"Rogue's March\", la cui registrazione fu abbastanza lunga a causa di alcuni problemi di salute di Ryan Massey. Nel 2000 gli American Steel si imbarcarono in un lungo tour in USA e Canada, durante il quale l'album \"Rogue's March\" inizi\u00f2 ad aumentare in popolarit\u00e0 nell'ambiente underground, tanto che alcune fanzine lo considerarono il miglior album dell'anno. Alla fine del 2000, la band si era affermata come uno degli esponenti pi\u00f9 esplosivi nella scena musicale della Bay Area, tanto che nel 2001 venne nominata per il premio \"miglior album punk\", durante i California Music Awards, insieme ad altre band come Rancid, Green Day, No Doubt e blink-182.\nDurante il 2001 le influenze esterne al punk rock, e debitrici della musica folk, rhythm and blues e soul della Motown Records, che erano sempre state miscelate al punk, ebbero invece la meglio nel terzo album \"Jagged Thoughts\", con il quale la band inizi\u00f2 la ricerca di un suo nuovo stile originale. A causa di questo non irrilevante cambiamento stilistico, gli American Steel nel 2002 si sciolsero ed alcuni componenti fondarono la band Communiqu\u00e9.\nNel 2007 tuttavia c'\u00e8 stato il ritorno della band con il suo vecchio nome ed il vecchio stile musicale pi\u00f9 marcatamente punk rock. Grazie ad un accordo con l'etichetta Fat Wreck Chords, di propriet\u00e0 del leader dei NOFX Fat Mike, la band ha pubblicato il suo quarto album, \"Destroy Their Future\", ricevendo critiche molto positive in tutto il mondo. Il 21 luglio 2009 \u00e8 uscito un nuovo lavoro della formazione, \"Dear Friends and Gentle Hearts\", pubblicato dalla Fat Wreck Chords."}
{"id": "1689037", "revid": "119721558", "url": "https://it.wikipedia.org/wiki?curid=1689037", "title": "All'uscita", "text": "All'uscita \u00e8 una breve commedia in un atto unico scritta da Luigi Pirandello nell'aprile del 1916. Inizialmente l'opera, che l'autore definiva \"mistero profano\", non era destinata ad essere rappresentata ma era stata pensata per la narrazione. Fu invece messa in scena per il suo contenuto altamente drammatico il 29 settembre del 1922 al Teatro Argentina di Roma per l'allestimento della Compagnia di Lamberto Picasso.\nTrama.\nAll'uscita di un cimitero s'incontrano due morti che, abbandonati i loro corpi in disfacimento nelle tombe, prima di scomparire del tutto, riflettono tra loro su quello che furono in vita e sul legame di sentimenti e di risposte che ancora attendono e che ancora, secondo le teorie teosofiche che Pirandello conosceva, li unisce a quelli che sono tuttora viventi.\nL'uomo grasso, il primo dei due morti, aspetta d'incontrarsi con la moglie che l'ha tradito in vita, mentre l'altro, il filosofo \u00abmagro e capelluto, sebbene calvo alla sommit\u00e0 del capo\u00bb , attende di avere le risposte alle domande che lo hanno travagliato. Quand'ecco che arriva un nuovo defunto: \u00e8 la moglie dell'uomo grasso che, ridendo come una pazza, annuncia di essere stata uccisa dal suo amante. La stridula risata della donna s'interrompe trasformandosi in pianto accorato solo alla vista di un morticino che mangia una melagrana\nIn quel momento passano vicino all'uscita del cimitero un contadino, una contadina, un asino e una bimba: questi vivi ma dall'aspetto di morti.\nDei morti dialoganti rimarr\u00e0 fermo all'uscita del cimitero soltanto il filosofo, continuando a porsi le irrisolvibili domande sul senso della vita."}
{"id": "1689039", "revid": "79968", "url": "https://it.wikipedia.org/wiki?curid=1689039", "title": "Storia della letteratura italiana", "text": "La storia della letteratura italiana ha le sue origini nel XII secolo, quando nelle diverse regioni della penisola italiana si inizi\u00f2 a scrivere in italiano con finalit\u00e0 letterarie. Il \"Ritmo laurenziano\" \u00e8 la prima testimonianza di una letteratura in lingua italiana.\nGli storici della letteratura individuano l'inizio della tradizione letteraria in lingua italiana nella prima met\u00e0 del XIII secolo con la scuola siciliana di Federico II di Svevia, Re di Sicilia e Imperatore del Sacro Romano Impero, anche se il primo documento letterario di cui sia noto l'autore \u00e8 considerato il \"Cantico delle creature\" di Francesco d'Assisi. In Sicilia, a partire dal terzo decennio del XIII secolo, sotto il patrocinio di Federico II si era venuto a formare un ambiente di intensa attivit\u00e0 culturale. Queste condizioni crearono i presupposti per il primo tentativo organizzato di una produzione poetica in volgare romanzo, il siciliano, che va sotto il nome di \"scuola siciliana\" (cos\u00ec definita da Dante nel suo \"De vulgari eloquentia\"). Tale produzione usc\u00ec poi dai confini siciliani per giungere ai comuni toscani e a Bologna e qui i componimenti presero ad essere tradotti e la diffusione del messaggio poetico divenne per molto tempo il dovere di una sempre pi\u00f9 nota autorit\u00e0 comunale.\nQuando la Sicilia pass\u00f2 il testimone ai poeti toscani, coloro che scrivevano d'amore vi associarono, seppure in maniera fresca e nuova, i contenuti filosofici e retorici assimilati nelle prime grandi universit\u00e0, prima di tutto quella di Bologna. I primi poeti italiani provenivano dunque da un alto livello sociale e furono soprattutto notai e dottori in legge che arricchirono il nuovo volgare dell'eleganza del periodare latino che conoscevano molto bene attraverso lo studio di grandi poeti latini come Ovidio, Virgilio, Lucano. Ci\u00f2 che infatti ci permette di parlare di una letteratura italiana \u00e8 la lingua, e la consapevolezza nella popolazione italiana di parlare una lingua che pur nata verso il X secolo si emancipa completamente dalla promiscuit\u00e0 col latino solo nel XIII secolo.\nLe origini.\nPremesse linguistico-letterarie.\nSecondo l'assunto di Sapegno, una lingua e di conseguenza la letteratura che viene prodotta in tale idioma non nasce spontaneamente, ma in base ad un'evoluzione del decorso linguistico medesimo nel corso dei secoli, per fattori di carattere esogeno ed endogeno. Dopo la grande stagione della letteratura in lingua latina, che produsse grandi opere letterarie nell'ambito del teatro (Plauto, Terenzio), nella memorialistica e nella filosofia (Lucrezio, Cicerone, Seneca e Publio Cornelio Tacito), cos\u00ec come nella poesia (Virgilio, Orazio, Ovidio, Lucano), il panorama culturale classico-pagano entr\u00f2 in contatto, a partire dal III secolo d.C., con la nuova religione cristiana, determinando svolte e riprese dei temi da parte di teologi e letterati quali Claudiano, Agostino d'Ippona e Orosio. Il crollo dell'Impero romano d'Occidente e la sua disgregazione nei vari regni romano-germanici nel V secolo generarono la nascita di un pluralismo linguistico in cui il latino locale si mischi\u00f2 con le lingue germaniche, dando origine al latino volgare.\nLa letteratura altomedievale italiana.\nCon la detronizzazione dell'ultimo imperatore romano, Romolo Augusto, nel 476 d.C., il potere pass\u00f2 al re barbarico Odoacre e l'Italia venne soggiogata dai germanici fino al 553 quando, con la battaglia del Vesuvio, l'Impero romano d'Oriente costituito dai Bizantini riusc\u00ec a rioccupare una parte dell'Italia. Nel 568 per\u00f2, con la discesa in Italia dei Longobardi, che riuscirono a conquistare un'altra parte della penisola, si assistette a una divisione politica, amministrativa e linguistica.In questo periodo la cultura della penisola italiana, sia a causa delle condizioni economiche che si erano notevolmente aggravate, sia per le invasioni barbariche e altre cause, si abbass\u00f2 notevolmente e la lingua inizi\u00f2 un'ulteriore evoluzione diversa secondo le regioni e i differenti strati sociali. Da una parte c'erano le persone colte, i cosiddetti chierici appartenenti al clero e in grado di leggere e di scrivere, che continuarono a parlare e a scrivere in latino, e dall'altra le persone non colte, i laici, che, incapaci di leggere e di scrivere, utilizzavano dialetti che avevano un'origine latina ma che col passare del tempo andavano sempre pi\u00f9 allontanandosi e diversificandosi da essa.\nNacque cos\u00ec in Italia una letteratura nuova composta in latino medievale o mediolatino che rispecchiava la nuova civilt\u00e0: la civilt\u00e0 medievale. Come scrive Alberto Asor Rosa: \u00ab\u2026 \u00e8 dall'intera maturazione di questa (con tutti i fenomeni linguistici, ideologici e sociologici che l'accompagnano e ne derivano) che si produce a un certo punto una nuova cultura fondata essenzialmente sull'uso dei linguaggi volgari\u00bb. Quindi si form\u00f2 un nuovo linguaggio: il volgare.\nL'Italia del periodo comunale e le letterature in volgare.\nCon la ripresa economica che si manifest\u00f2 dopo gli anni 1000 e che vide la nascita delle citt\u00e0, nacquero dei nuovi ceti cittadini appartenenti agli artigiani, ai mercanti o agli imprenditori, che, pur essendo laici, sentivano il bisogno di accrescere la loro cultura e di esprimersi in modo letterario. Costoro pertanto iniziarono ad utilizzare i loro dialetti di origine latina, i volgari, per rivolgersi non solamente ai chierici ma a tutti i laici che erano in grado di comprendere il volgare, spesso se letto o recitato da altri.\nI primi scritti in volgare sono di carattere religioso; in essi si obbligano gli ecclesiastici a rivolgersi ai fedeli, nel corso delle prediche, nella loro stessa lingua come viene stabilito da Carlo Magno nell'813 durante il Concilio di Tours. Spesso si tratta anche di formule di giuramenti, come il Giuramento di Strasburgo del 14 febbraio dell'842, formulato dai nipoti di Carlo Magno, Carlo il Calvo e Ludovico il Germanico davanti ai propri eserciti, il primo nella lingua del fratello, alto-tedesco antico e il secondo, vice versa, in francese antico.\nDalla letteratura latina a quella italiana.\nPer quanto riguarda l'Italia non \u00e8 facile indicare con precisione l'inizio di questo nuovo processo anche se dal secolo VIII si possono trovare gi\u00e0 testi che utilizzano per iscritto il volgare. Alberto Asor Rosa riferisce che nel 1189 il patriarca di Aquileia si era recato presso la chiesa delle Carceri di Padova per tenere un sermone in latino e che esso venne prontamente tradotto ai fedeli presenti in lingua volgare.\nSi \u00e8 quindi propensi a pensare che la lingua volgare, gi\u00e0 dal secolo VIII al XII fosse utilizzata in modo sempre pi\u00f9 frequente non solo ad uso pratico ma anche ad usi che consentissero l'innegabile bisogno letterario di raggiungere il maggior numero di coscienze. Il volgare italiano cio\u00e8 tende gradualmente ad unificare il territorio linguistico ed a soppiantare municipalmente la lingua latina ormai non pi\u00f9 in grado di assolvere quel compito.\nI primi documenti.\nTra i documenti pi\u00f9 antichi che dimostrano questa esigenza vi \u00e8 in primo luogo un semplice indovinello, l'Indovinello veronese, composto da quattro brevi versi che vennero scoperti nel 1924 in un codice della Biblioteca Capitolare di Verona scritto verso la fine dell'VIII secolo e l'inizio del IX secolo, dove l'atto dello scrivere, ripreso dalla letteratura scolastica del secolo VIII, viene paragonato all'atto del seminatore che sparge nei solchi il seme nero su un prato bianco.\nSi segnala anche un testo, la Peregrinatio Aetheriae (IV o V secolo d. C.) nel quale si individua l'uso del proto-articolo determinativo citato, tra gli altri, da Lorenzo Renzi testo nel quale si trova questo esempio: \" Per valle illa quam dixi ingens \". Nello stesso testo ricorre \"ille\" (pronome dimostrativo latino, da ille - illa- illud, v. linguistica) usato come determinante un elemento noto. Pertanto l'articolo determinativo nella lingua romanza potrebbe aver cominciato la sua evoluzione dal modo in cui fu usato \"ille\" nella Peregrinatio.\nTra i primi documenti nei quali il volgare assume carattere di linguaggio gi\u00e0 ufficiale e colto sono quattro testimonianze giurate che riguardano certe controversie sull'appartenenza di alcuni lotti di terreno ai benedettini del monastero di Capua, di Sessa e di Teano che vennero registrate tra il 960 e il 963, noti come i quattro placiti cassinesi.\nLe formule usate in queste testimonianze sono la ripetizione di quanto preparato in precedenza dal giudice in testo latino e in seguito stilate in volgare perch\u00e9 esse fossero comprese dai tutti i presenti al giudizio. Tra questi documenti vi \u00e8 quello che viene generalmente chiamato il \"Placito capuano\". Il critico scrive: \"In un placito capuano del 960 \u00e8 riprodotta la formula pronunciata dai testimoni in una lite di confini tra il monastero di Montecassino e tal Rodelgrimo d'Aquino: \u00abSao ko kelle terre, per kelle fini que ki contene, trenta anni le possette parte Sancti Benedicti\u00bb.\nCos\u00ec, a poco a poco, con il passare del tempo i documenti di questo genere, e non solo, diventano sempre pi\u00f9 frequenti, come i libri di memorie contabili, i tre versi inseriti in un dramma scritto in latino sulla Passione, un'epigrafe sulla facciata della chiesa di San Clemente a Roma dove il servitore riferisce parole in volgare e il santo in latino, un privilegio sardo e una confessione di origine marchigiana o umbra tutti appartenenti all'XI secolo .Del XII secolo ci \u00e8 poi pervenuta una carta di origine calabrese e una scritta piuttosto semplice formata di quattro endecasillabi che si poteva leggere, nel Duomo di Ferrara \"Li mille cento trenta cenqe nato - fo questo templo a San Gogio donato - da Glelmo ciptadin per so amore - e mea fo l'opra. Nicolo scolptore\", come riporta Sapegno in note.\nRicordiamo anche il \"Ritmo di Travale\" del 1158: \"\"Guaita guaita male, no mangiai ma' mezo pane\"\nAl XIII secolo risalgono poi dei frammenti d'un manoscritto appartenente a certi banchieri fiorentini e, sempre in Toscana, seguono altri documenti che riguardano questioni di interessi privati o appartenenti a istituzioni pubbliche.\nUso del volgare e suo uso letterario.\nPer queste prime testimonianze in volgare bisogna tener conto che \"\u2026 il volgare, che passa nelle scritture e diventa a poco a poco lingua letteraria, non \u00e8 il linguaggio del popolo cos\u00ec come questo direttamente lo parla, ma \u00e8 quello stesso linguaggio di una persona colta, e che generalmente sa di latino, lo tratta e lo sistema, perch\u00e9 sia comprensibile al popolo ma al tempo stesso abbia la dignit\u00e0 grammaticale e stilistica di stare accanto al latino\"\".\nCome tutte le lingue romanze, l'italiano discende dal latino, con cui ha legami molto pi\u00f9 stretti delle altre lingue romanze proprio in virt\u00f9 della prolungata permanenza della lingua madre in tutte le fasce sociali italiane. La letteratura italiana scritta si afferma in ritardo rispetto ad altre letterature europee perch\u00e9 la lingua di cultura per eccellenza fu a lungo il solo latino, lingua della Chiesa, dei tribunali e delle corti, ma anche delle scuole e delle universit\u00e0. A questo fattore si aggiunge anche l'uso della lingua d'oc e della lingua d'o\u00efl nelle corti italiane del centro-nord, che produsse, tra i tanti rimaneggiamenti e imitazioni pedestri, anche alcune opere letterarie di un certo pregio, dal \"Tresor\" di Brunetto Latini, al \"Milione\" che Marco Polo dett\u00f2 a Rustichello da Pisa in francese, ai canti d'amore di Sordello da Goito. Questo almeno fino al momento in cui il Canzoniere siciliano si diffuse in Toscana, principalmente ad opera di Guittone d'Arezzo, da cui trasse spunti linguistici e poetici, sotto l'influenza di quel preumanesimo che avrebbe portato il travaso della letteratura e retorica classica nel toscano e nel bolognese riavvicinando la poesia italiana ai contenuti classici e distanziandola dal mondo cavalleresco franco-normanno che aveva fino allora cercato di copiare.\nPer trovare, in Italia, testi a carattere propriamente letterario in un volgare solido bisogna risalire intorno alla met\u00e0 del XII secolo con il \"Ritmo laurenziano\" (che si fa risalire al 1150-1157) ritrovato in un codice della Biblioteca Medicea Laurenziana di Firenze, che consiste nella cantilena di un giullare toscano, o al \"Ritmo di sant'Alessio\" trovato nelle Marche nel XIII secolo o al \"Ritmo cassinese\".\nIl Duecento.\nPremesse.\nIl periodo storico che va dal 1224, data presumibile della composizione del \"Cantico delle creature\" di San Francesco d'Assisi, al 1321, anno in cui mor\u00ec Dante, si contraddistingue per i numerosi mutamenti in campo sociale e politico e per la viva attivit\u00e0 intellettuale e religiosa. Siamo agli albori della letteratura italiana con le sue manifestazioni regionali e tematiche che vedranno, nel filone siculo-toscano ed infine stilnovista, l'espressione pi\u00f9 alta dal punto di vista spirituale e stilistico della produzione letteraria. \nLetteratura allegorico-didattica.\nUn tipo di letteratura, quella di carattere enciclopedico e allegorico, nata in Francia gi\u00e0 nel XII secolo con il poema \"Viaggio della saggezza. Anticlaudianus. Discorso sulla sfera intelligibile\" del filosofo Alano di Lilla, giunge nel Duecento in Italia con i suoi modelli, come il famoso \"Roman de la Rose\" che nelle due parti composte tra il 1230 e il 1280 circa da Guillaume de Lorris e Jean de Meun narrano, con abbondanti figure simboliche e azzardate personificazioni, le vicende del sentimento amoroso nei suoi vari e drammatici aspetti. L'influsso del \"Roman\" si avverte in tutte le opere allegorico-didattiche antiche scritte in volgare. \nA fianco dell'imitazione del \"Roman de la Rose\", nell'area dell'Italia settentrionale (specialmente in ambito veneto e lombardo), componimenti dal sapore allegorico e morale (o didattico) i quali \u00abesprimono nel loro insieme il tentativo di un innalzamento dei dialetti settentrionali, veneto-lombardi, ad espressione letteraria\u00bb. Esponenti di questa corrente letteraria sono, principalmente, Fra' Giacomino da Verona dell'ordine dei frati minori francescani il quale scrisse due poemi in versi alessandrini: il \"De Babilonia civitate infernali\" e il \"De Jerusalem celesti\" dove vengono elencate rispettivamente le pene dell'Inferno e le gioie del Paradiso; e il milanese Bonvesin de la Riva degli Umiliati, che compose molte opere sia in volgare che in latino. Tra le pi\u00f9 note scritte in latino si ricorda il \"De magnalibus urbis Mediolani\", una sintetica storia di Milano, e in volgare il \"Libro delle Tre Scritture\" (la \"Nigra\", la \"Rossa\" e la \"Dorata\"), un poemetto dove vengono narrate le dodici pene dell'Inferno, la Passione di Cristo e le glorie del Paradiso.\nLa letteratura religiosa.\nContemporaneamente a questi componimenti dell'Italia settentrionale, nasce, soprattutto in Umbria, una letteratura in versi a carattere religioso scritta nei vari dialetti locali per lo pi\u00f9 anonima. Si usa collocare nel 1260 la vera nascita della lirica religiosa al tempo in cui nacque a Perugia, sotto la guida di Raniero Fasani, la confraternita dei Disciplinati che usava come mezzo di espiazione la flagellazione pubblica. Il rito veniva accompagnato da canti corali che avevano come schema la canzone a ballo profana. Attraverso le laude, liriche drammatiche, pasquali o passionali secondo l'argomento religioso trattato, il movimento si diffuse in tutta l'Italia del Nord stabilendone il centro a Perugia e ad Assisi. Ma \u00e8 il Cantico di Frate Sole o Cantico delle creature di san Francesco d'Assisi ad essere considerato il pi\u00f9 antico componimento in volgare italiano.\nLa letteratura francescana.\nDopo la morte di San Francesco nacque una fiorente letteratura francescana che prosegu\u00ec anche nel Trecento. Essa produsse numerose biografie del santo scritte in latino e presto tradotte in volgare. Si ricordano soprattutto di Tommaso da Celano la \"Legenda prima\", che venne scritta per commissione del papa Gregorio IX nel 1229, la \"Legenda secunda\" e la \"Legenda trium sociorum\" redatta non come una vera biografia ma come una sequenza di episodi eccezionali, compiuti da San Francesco e dai suoi tre compagni (Leone, Rufino e Angelo), secondo il modello dei fioretti; lo \"Speculum perfectionis\", redatta da uno scrittore anonimo che \u00e8 stato il primo a tramandarci \"Il Cantico delle creature\". La seconda biografia del santo di carattere ufficiale \u00e8 quella che scrisse san Bonaventura, intitolata \"Legenda maior\", per incarico dell'Ordine dei Frati Minori per arrivare agli \"Actus beati Francisci et sociorum eius\" considerati la prima fonte de \"I Fioretti di san Francesco\" in volgare. Sar\u00e0 per\u00f2 con Jacopone da Todi e con lo \"Stabat Mater\", una lauda dialogata dal linguaggio misto di parole del volgare umbro e di latinismi e dalla metrica che ripropone i modelli della poesia dotta, che la poesia religiosa raggiunge il suo vero apice poetico.\nLa scuola siciliana.\nFin dal 1166 alla corte normanna di Guglielmo II di Sicilia convenivano da ogni parte i trovatori italiani e provenzali.\nUna prima elaborazione di lingua letteraria da poter mettere in versi si ebbe al tempo di Federico II di Svevia in Sicilia dove l'imperatore, di ritorno dalla Germania aveva avuto modo di conoscere i Minnes\u00e4nger tedeschi, aveva dato l'avvio, nel 1220-50 circa, alla Scuola siciliana, una vera scuola poetica in aulico siciliano che si ispirava ai modelli provenzali e che port\u00f2 avanti la sua attivit\u00e0 letteraria per circa un trentennio concludendosi nel 1266 con la morte del figlio di Federico, Manfredi, re d'Italia morto nella battaglia di Benevento (1266). I poeti di questa scuola \u00ab\u2026 scrivevano in un siciliano illustre, in un siciliano cio\u00e8 nobilitato dal continuo raffronto con le due lingue, in quel momento auliche per eccellenza: il latino e il provenzale\"\u00bb\". Il tema dominante nei poeti siciliani fu quello dell'amore ispirato ai modelli provenzali: le forme in cui si espresse questa poesia sono la canzone, la canzonetta e il sonetto, felice invenzione di Giacomo da Lentini, caposcuola del movimento. Tra i maggiori si ricorda inoltre Guido delle Colonne del quale sono pervenute cinque canzoni, Pier della Vigna di Capua nominato da Dante nel XIII canto dell'Inferno, Rinaldo d'Aquino, Giacomo Pugliese, Stefano Protonotaro da Messina al quale dobbiamo l'unica composizione conservata in lingua originale siciliana (\"\"). Di diversa estrazione era infatti la scuola dell'isola, composta prevalentemente di giuristi e notai, pi\u00f9 vicini del mondo francese alla tradizione umanistica e nel complesso distanti dal mondo cavalleresco francese, ammirato da lontano ma difficilmente sentito come proprio, tanto pi\u00f9 in quanto l'imperatore aveva in effetti attuato per la prima volta nella storia, dopo durissime lotte, lo smantellamento del sistema feudale. Annoverato come poeta appartenente alla scuola siciliana vi fu anche Cielo d'Alcamo che scrisse nel 1231 il famoso contrasto \"Rosa fresca aulentissima\", dal sapore burlesco per il tipico contrasto tematico che caratterizza la lirica. \nLa scuola toscana.\nCon la morte di Federico II e del figlio Manfredi si assiste al tramonto della potenza sveva e anche l'esaurirsi della poesia siciliana. Dopo la Battaglia di Benevento l'attivit\u00e0 culturale si sposta dalla Sicilia alla Toscana, dove nasce una lirica d'amore, la lirica siculo-toscana, non dissimile da quella dei poeti della corte siciliana ma adattata al nuovo volgare e innestata nel clima dinamico e conflittuale delle citt\u00e0 comunali: sul piano tematico dell'amore cortese si affiancano nuovi contenuti politici e morali. Vengono cos\u00ec ripresi in Toscana i temi della scuola siciliana e le ricercatezze di stile e di metrica propria dei Provenzali con l'arricchimento dato dalle nuove passioni dell'et\u00e0 comunale. Fanno parte del gruppo dei poeti toscani Bonagiunta Orbicciani da Lucca, Monte Andrea, il fiorentino Chiaro Davanzati, Compiuta Donzella e molti altri di cui il pi\u00f9 noto \u00e8 Fra Guittone dal Viva da Arezzo. A quest'ultimo, oltre a componimenti di natura religiosa e amorosa (le sue rime si contano in 50 canzoni e 239 sonetti), si ricorda la canzone politica (o \"sirventese\") \"Ahi lasso, or \u00e8 stagion de doler tanto\", scritta in seguito alla sconfitta che i guelfi fiorentini subirono nel 1260 a Montaperti per opera dei ghibellini nella quale, con il tono energico e veemente che si ritrover\u00e0 in alcune pagine di Dante, egli lamenta la pace perduta utilizzando e alternando il sarcasmo con l'invettiva e l'ironia.\nIl Dolce Stil Novo.\nTra la fine del XIII secolo e i primi anni del successivo nasce il Dolce Stil Novo, un movimento poetico che, accentuando la tematica amorosa della lirica cortese, la conduce a una maturazione molto raffinata.\nNato a Bologna e in seguito fiorito a Firenze, esso diventa presto sinonimo di alta cultura filosofica e questo, come giustifica Sansoni, \"\"... spiega perci\u00f2 come i giovani poeti della nuova scuola guardassero con disprezzo, pi\u00f9 che ai siciliani, ai rimatori del gruppo toscano, che accusavano di avere in qualche modo imborghesita la poesia e di mancare di schiettezza e raffinatezza stilistica\" \".\nIl nome della nuova \"scuola\" si trae da Dante. Cos\u00ec afferma Natalino Sapegno \"\u00c8 noto che Dante, incontrando, in un balzo del suo Purgatorio, il rimatore Bonagiunta Orbicciani, mentre ci offre il nome (da noi per convenzione ormai antica adottato) della scuola o gruppo letterario cui egli appartiene, definisce poi questo \"dolce stil novo\" uno scrivere quando \"Amore spira\".\nInfatti nel XXIV canto del Purgatorio Bonagiunta Orbicciani di Lucca si rivolge a Dante chiedendogli se si trattasse proprio di\n\"colui che fuore\"\"Trasse le nuove rime, cominciando\"\"Donne ch'avete intelletto d'amore\"\ne Dante gli risponde senza dire il suo nome ma cos\u00ec definendosi:\n\"I' mi son un che, quando\"\"Amor mi ispira, noto; e a quel modo\"\"Ch'e' ditta dentro, vo significando\"\ned \u00e8 a questo punto che Bonagiunta risponde:\n\"O frate, issa vegg'io... il nodo\"\"Che il Notaro e Guittone e me ritenne\"\"Di qua dal dolce stil novo ch'i' odo\".\nI poeti del \"Dolce Stil Novo\" fanno dell'amore il momento centrale della vita dello spirito e possiedono un linguaggio pi\u00f9 ricco e articolato di quello dei poeti delle scuole precedenti.La loro dottrina \"toglieva all'amore ogni residuo terreno e riusciva a farne non un mezzo, ma il mezzo per ascendere alla pi\u00f9 alta comprensione di Dio\".\nL'iniziatore di questa scuola fu il bolognese Guido Guinizelli e tra gli altri poeti, soprattutto toscani, si ricordano i grandi come Guido Cavalcanti, Dante stesso, Cino da Pistoia e i minori come Lapo Gianni, Gianni Alfani, Dino Frescobaldi.\nGuido Guinizzelli.\nConsiderato il fondatore del \"dolce stil novo\", di Guido Guinizzelli non si hanno dati anagrafici certi. Egli viene riconosciuto da alcuni nel ghibellino Guido di Guinizzello nato a Bologna tra il 1230 e il 1240, da altri con un certo Guido Guinizello, un podest\u00e0 di Castelfranco Emilia.\nEgli ci ha lasciato, con la canzone \"Al cor gentil rempaira sempre amore\", quello che deve considerarsi il manifesto del \"dolce stil novo\" dove viene messa in evidenza l'identit\u00e0 tra il cuore nobile e l'amore e come la gentilezza stia nelle qualit\u00e0 dell'animo e non nel sangue. Egli riprende poi con accenti sublimi il concetto del paragone tra la donna e l'angelo, gi\u00e0 valorizzato da Guittone d'Arezzo e da altri poeti precedenti.\nGuido Cavalcanti.\nNato a Firenze da una delle famiglie guelfe di parte bianca tra le pi\u00f9 potenti della citt\u00e0, Guido Cavalcanti venne descritto dai suoi contemporanei \"come cavaliere disdegnoso e solitario, tutto volto alla meditazione filosofica e quasi certamente seguace dell'averroismo\".Fu amico di Dante Alighieri, che a lui dedic\u00f2 la Vita Nova, e partecip\u00f2 attivamente alla vita politica fiorentina sostenendo i Cerchi contro i Donati. Mandato in esilio a Sarzana il 24 giugno 1300 ritorn\u00f2 l'anno stesso in patria dove la morte lo colse alla fine di agosto del medesimo anno.\nLa canzone pi\u00f9 famosa di Cavalcanti fu la teorica \"Donna mi prega perch'io voglio dire\", nella quale il poeta tratta dell'amore dandone un'interpretazione di carattere averroista, come sostiene Mario Sansone, l'amore \u00e8 per il Cavalcanti un \"\"processo dell'intelligenza che dalla \"veduta forma\" della donna estrae l'idea della bellezza, gi\u00e0 posseduta in potenza, e se ne compenetra\"\" e non \u00e8, come per il Guinizelli, beatificante ma estremamente terreno e d\u00e0 pi\u00f9 dolori che gioie.\nStilnovisti minori.\nAccanto ai tre stilnovisti maggiori (Guinizzelli, Cavalcanti e Dante) vi furono altri quattro poeti appartenenti alla corrente del Dolce stil novo.Lapo Gianni, scrittore di diciassette componimenti poetici giunti fino a noi, viene ricordato nel famoso sonetto di Dante \"Guido, i' vorrei che tu e Lapo ed io\": da questa si presume che Dante sia un amico intimo di Lapo, insieme a Cavalcanti.Gianni Alfani, figura di ancora incerta attribuzione storica, viene ricordato soprattutto per la sua \"Ballatetta dolente\". Egli conosceva Guido Cavalcanti, come si pu\u00f2 sapere da un suo sonetto (\"Guido, quel Gianni ch'a te fu l'altrieri\") ed ha composto un numero di rime assai ridotto rispetto a quello degli altri stilnovisti.Dino Frescobaldi fu un poeta molto amato sia dai contemporanei sia dai critici letterari moderni.Amico intimo di Dante, il sommo poeta gli invi\u00f2 i primi sette canti della sua maggior opera, e Dino glieli restitu\u00ec pregando che la continuasse.L'ultimo stilnovista fu Cino da Pistoia, celebrato dalla critica come mediatore fra lo stile di Dante e quello di Petrarca e maestro dello stesso Petrarca nella musicalit\u00e0 della poesia e nell'efficacia dell'uso del volgare.\nLa poesia comico-realistica.\nAccanto alla lirica cortese un posto di rilievo va assegnato alla poesia comico-realistica: chiaramente antitetica alla contemporanea spiritualit\u00e0 stilnovista, la corrente comico-realistica \u00e8 giocosa e realista, coltiva il gusto dell'invettiva, della ribellione e della comicit\u00e0 che vanno a sostituire quello della bellezza ideale.\nLa storiografia letteraria ha coniato espressioni differenti per delineare una tendenza poetica caratterizzata dall'affrontare temi aderenti alla realt\u00e0 e al quotidiano in chiave generalmente parodica: si parla di poesia borghese, poesia comico-realistica, poesia realistico giocosa. L'etichetta che indubbiamente risulta pi\u00f9 esaustiva \u00e8 \"poesia comico-realistica\" in quanto il binomio d\u00e0 indicazioni sullo stile (comico, che i manuali di retorica contrapponevano a quello tragico. Lo stile comico consente l'uso del linguaggio triviale ed \u00e8 adatto a trattare argomenti legati alla quotidianit\u00e0 e materialit\u00e0) e sul contenuto (realistico).\nEssa si diffonde in Umbria e in Toscana ed ebbe il suo centro a Siena. Tra i poeti maggiori si ricordano Rustico di Filippo, che ha lasciato 58 sonetti nei quali si avverte la lezione siculo-guittoniana ma anche originali temi legati al genere comico, Meo de' Tolomei autore di alcuni sonetti a carattere caricaturale e il giullare aretino Cenne della Chitarra che scrisse canzoni ispirate alla vita rustica. Ma i due poeti pi\u00f9 significativi della poesia comico-realistica furono Cecco Angiolieri, Folg\u00f3re da San Gimignano.\n\u00c8 questa una corrente che si riallaccia a una tradizione di derivazione mediolatina, quella della poesia goliardica che si era diffusa nel XII secolo in Francia, in Germania e in Italia, ma anche al fabliau.\nEssa si ispira a temi realistici (l'amore come vibrazione di sensi, la donna come creatura terrena) e a motivi anticortesi (l'esaltazione del denaro, del gioco, della taverna e del piacere). L'effetto parodico \u00e8 appunto ottenuto dalla celebrazione dei valori opposti a quelli stilnovisti e cortesi. La donna non \u00e8 figura angelica, spirituale; l'amore non \u00e8 esperienza platonica, decarnalizzata ma l'amore \u00e8 celebrato in quanto valore terreno, da consumarsi.\nAnche il linguaggio \u00e8 quello quotidiano con la ricerca della parola efficace e colorita assoggettato all'utilizzo del rinfaccio e del \"vituperium\", con un frequente uso al discorso diretto e all'uso di un gergo che si pu\u00f2 definire \"furfantesco\".\nLa letteratura in prosa.\nIl peso della prosa latina e francese (considerate lingue pi\u00f9 adatte alla composizione letteraria) \u00e8 ancora molto forte in questo periodo per cui la prosa in volgare, rispetto alla poesia, sub\u00ec un certo ritardo.\nIl primo a fornire i nuovi modelli per il volgare fu il grammatico bolognese Guido Faba che comprese l'importanza che la lingua volgare stava acquisendo nella vita quotidiana e in quella politica.\nNel corso del Trecento si forma una raccolta di novelle scritte in volgare fiorentino, di autore anonimo, intitolato il Novellino con finalit\u00e0 morali e pedagogiche.\nTra gli altri prosatori in volgare di questo periodo si ricordano Salimbene de Adam, un frate francescano di Parma, che scrisse numerose cronache in un latino colto e nello stesso tempo popolare che accoglieva anche numerose forme di lingua lombarda e di lingua emiliana; Jacopo da Varazze, frate domenicano diventato nel 1292 vescovo di Genova che scrisse in latino una raccolta che venne presto diffusa in versione volgarizzata; Brunetto Latini, senza dubbio la figura principale tra i prosatori duecenteschi che scrisse in lingua d'oil il \"Tesoro\" (Li livres dou Tr\u00e9sor), un testo enciclopedico che tradotto in seguito in volgare ebbe due versioni e che Dante consider\u00f2 una fonte preziosa per la sua \"Commedia\" citandolo come maestro ideale nel XV canto dell'Inferno, e il \"Tesoretto\" ricalcando il modello del \"Roman de la rose\"; Bono Giamboni compil\u00f2 un'opera a carattere allegorica-didascalica, \"Il libro de' vizi e delle virtudi\" creando la prima opera dottrinale autonoma.\nLe prose dottrinali e morali.\nCospicui sono gli scritti che vengono composti in volgare e in francese di carattere dottrinale e morale come il \"\"Libro della composizione del mondo\" di Restoro d'Arezzo, una specie di moderno trattato di geografia e di astronomia, il \"Liber de regimine rectoris\" di fra' Paolino Minorita scritto in volgare veneziano seguendo il modello latino e francese che riporta suggerimenti di carattere morale per coloro che governano, il \"Tr\u00e9sor\" di Brunetto Latini scritto in francese e dello stesso autore il poema allegorico-didattico rimasto incompiuto intitolato \"Il Tesoretto\"\".\nMolte prose del Duecento sono in prevalenza tradotte dal francese e hanno carattere morale come i \"Dodici canti morali\", i \"\"Disticha Catonis\" e i trattati di Albertano da Brescia tradotti in volgare da Andrea da Grosseto nel 1268 e dal pistoiese Soffredi del Grazia nel 1278. Il volgarizzamento di Andrea da Grosseto lo si pu\u00f2 definire la prima opera in prosa in lingua italiana, poich\u00e9 l'intento del grossetano era di utilizzare una lingua nazionale, unificatrice, comprensibile in tutta la Penisola, una lingua che lui definisce per l'appunto \"italica\".\nAltri esempi si trovano nel florilegio il \"Fiore di virt\u00f9\"\" che per tradizione si attribuisce ad un \"frate Tommaso\" di Bologna, e nell'\"Introduzione alla virt\u00f9\" di Bono Giamboni.\nLe prose retoriche.\nDi maggiore valore letterario sono alcune opere di carattere retorico che vedono un innalzamento dell'espressione letteraria e un certo sforzo artistico nel raffinare le forme dialettali come nella \"\"Rettorica\" di Brunetto Latini, nel \"Fiore di rettoricas\"\" erroneamente attribuito a Guidotto da Bologna, ma opera di Bono Giamboni e soprattutto le trentasei \"Lettere\" di Fra Guittone d'Arezzo, di carattere morale giudicate \"\"notevoli perch\u00e9 Guittone mira in esse a fondare una prosa letteraria, basandosi sulla retorica medievale e applicando alla prosa volgare il \"cursus\" dello stile romano e i modi dello stile isidoriano\".\nLa novellistica.\nFanno parte della novellistica e hanno uno stile linguistico di una certa originalit\u00e0 il Libro de' sette savi e il Novellino.Il \"Libro de' sette savi\" \u00e8 la traduzione volgarizzata dal francese di una raccolta composta da quindici novelle nata in India e in seguito tradotta e rielaborata in latino e in altre lingue orientali ed europee, mentre il \"Novellino\" o \"Le cento novelle antiche\" \u00e8 una silloge di cento brevi novelle che contengono racconti biblici, leggende cavalleresche o di carattere mitologico scritte da un autore ignoto verso la fine del secolo.\nLa storiografia.\nAnche nelle opere a carattere storiografico gli scrittori di questo periodo utilizzano la lingua francese insieme al volgare e seguono un modello tradizionale che era quello della narrazione di una citt\u00e0 dalle origini, di solito leggendarie e a volte fantastiche che per\u00f2 possiedono vicende di un certo interesse storiografico. Ne \u00e8 un esempio la \"Cronique des Veniciens\" di Martino Canal redatta in francese che va dalle origini della citt\u00e0 al 1275, la \"Cronichetta pisana\" scritta in volgare e la cronaca fiorentina di Ricordano Malispini che narra le origini leggendarie di Firenze e arriva fino all'anno 1281.Tra le opere storiche si \u00e8 soliti tenere in considerazione \"Il Milione\" di Marco Polo che narra i racconti di viaggio fatti in Estremo Oriente dal 1271 al 1295 e da lui dettati in francese a Rustichello da Pisa nel 1298 mentre ambedue erano prigionieri nel carcere di Genova.\nIl Trecento.\nNel secolo XIV le tendenze sociali e politiche che si erano fatte sentire nel secolo precedente si esasperano fino a vedere la decadenza dell'Impero e della Chiesa mentre si assiste all'affermarsi di una nuova spiritualit\u00e0 che, come scrive Mario Sansone, \"... consiste nel senso sempre pi\u00f9 energico degli interessi e dei valori mondani e terreni, non in contrapposizione a quelli religiosi e oltremondani, ma sciolti da quelli e viventi nella loro autonomia. Declinava il Medioevo in tutti i suoi aspetti: il papato e l'impero, espressioni eminenti di una particolare concezione e interpretazione della storia, tramontavano. Gli imperatori perdevano sempre pi\u00f9 il senso della loro autorit\u00e0 universale, e i papi, in Avignone, avevano tolto vigore alla idea di Roma considerata solo come centro di cristianit\u00e0, e sorgeva, per contro, sempre pi\u00f9 viva l'idea di una missione laica di Roma, da ricongiungersi alla sua grandezza antica\"\".Nasce cos\u00ec una nuova cultura che si baser\u00e0 su uno studio attento e preciso dell'antichit\u00e0 classica, sempre pi\u00f9 libera da preconcetti di carattere intellettualistico e intenzionata ad allargare ogni forma di pensiero.\nI due scrittori che in questo periodo \"meglio testimoniano nelle loro opere la complessa fase di trasformazione culturale, sociale e politica del Trecento\" e che rappresentano, nella letteratura italiana, un momento di passaggio tra l'et\u00e0 medievale e l'Umanesimo sono Francesco Petrarca e Giovanni Boccaccio.\nDante Alighieri.\nTutta la letteratura del secolo XIII viene sintetizzata nelle sue linee fondamentali da Dante Alighieri e, come scrive Giulio Ferroni, crea allo stesso tempo modelli determinanti per tutta la letteratura italiana. La sua formazione culturale e la sua prima esperienza di poeta del \"dolce stil novo\" si svolgono nell'ultimo scorcio del secolo XIII, ma la maggior parte delle sue opere (compresa la \"Commedia\") vengono scritte nel primo ventennio del secolo XIV. Dante nacque a Firenze nel maggio del 1265 da una famiglia guelfa di modeste condizioni sociali anche se appartenente alla piccola nobilt\u00e0. Impar\u00f2 l'arte retorica da Brunetto Latini e l'arte del rimare da autodidatta e la poesia rimarr\u00e0 sempre il centro della sua vita.\nLe prime poesie di Dante risentono dello stile guittoniano ma, dopo la conoscenza di Guido Cavalcanti, egli scopr\u00ec un nuovo modo di far poesia.\nLa \"Vita Nuova\", Le \"Rime\" e Il \"Convivio\".\nSecondo le indicazioni che Dante stesso ci ha lasciato nel \"Convivio\", egli compose la Vita Nuova nel 1293, tre anni dopo la morte di Beatrice. \u00c8 questa un'opera in versi mista di prosa e poesia che contiene venticinque sonetti, quattro canzoni, una ballata e una stanza oltre che alcune prose atte a spiegare il perch\u00e9 di certa divisione nelle poesie o a narrare i fatti che furono la causa della loro composizione. In essa Dante racconta il suo amore per Beatrice dal primo incontro sino agli anni che seguono la morte della donna.\nLe Rime contengono tutte quelle composizioni poetiche che ci sono pervenute senza un ordine preciso e in seguito ordinate dai critici moderni. Fanno parte delle rime poesie giovanili che risentono della scuola guittoniana o dell'influenza del Cavalcanti ma anche di carattere gi\u00e0 personale e stilnovista e molte canzoni di carattere allegorico e didattico.\nIl Convivio venne composto tra il 1304 e il 1307 e nelle intenzioni di Dante doveva consistere in un trattato enciclopedico composto da quindici libri dei quali uno d'introduzione e gli altri come commento a quattordici canzoni di carattere allegorico. In realt\u00e0 il poeta ne compose solamente quattro: l'introduzione e il commento alle canzoni \"Voi che intendendo il terzo ciel movete\", \"Amor che nella mente mi ragiona\", \"Le dolci rime d'amor ch'io solia\".\nI trattati in latino.\nL'opera intitolata il De vulgari eloquentia, composta da Dante negli stessi anni del Convivio, \u00e8 un trattato rimasto incompiuto come il \"Convivio\". Esso doveva essere composto almeno di quattro libri ma il poeta scrisse solamente il primo e quattordici capitoli del secondo. In esso viene trattata l'origine del linguaggio, si discute delle lingue europee e in modo particolare di quelle romanze e viene fatta una classificazione in quattordici gruppi dei dialetti di tutta la penisola.\nLa \"Quaestio de aqua et terra\" \u00e8 un trattato di carattere scientifico letto a Verona davanti al clero nel gennaio del 1320 nel quale Dante, per confutare un passo di Aristotele, sostiene la tesi che nel globo le terre emerse sono pi\u00f9 alte delle acque. Il \"De Monarchia\", quasi certamente composto tra il 1312 e il 1313 \u00e8 un'opera composta da tre trattati scritti in lingua latina dove il poeta vuole dimostrare la necessit\u00e0 di una monarchia universale per mantenere il benessere nel mondo (libro I), dove afferma che a buon diritto l'ufficio dell'impero l'ha conquistato il popolo romano (libro II) e che direttamente da Dio nasce la monarchia temporale (libro III).L'opera, pur rappresentando la piena maturit\u00e0 del pensiero politico di Dante non \u00e8 \u2014 sostiene Mario Sansone \u2014 \"... un trattato di tecnica politica - e Dante ripugnava ai problemi della pura scienza - ma una religiosa interpretazione del destino degli uomini nella loro umana convivenza e delle leggi e dei principi che Dio ha disposti a governo e reggimento di essa\".\n\"Epistole\" ed \"Egloghe\".\nSotto il nome di Epistole sono raccolte tredici lettere scritte in latino da Dante a personaggi illustri del suo tempo nelle quali tratta i temi importanti della vita pubblica. Le Egloghe sono due componimenti in latino scritti a Ravenna tra il 1319 ed il 1320 in risposta a Giovanni del Virgilio, un professore dell'universit\u00e0 bolognese, che gli aveva indirizzato un carme nel quale lo invitava a non perdersi con la lingua volgare e a scrivere qualcosa nella lingua dotta per poter ottenere l'alloro per la poesia. Dante ammette di desiderare il riconoscimento poetico ma afferma che desidera conquistarlo con il poema in volgare che sta scrivendo.\nLa \"Commedia\".\nLa Divina Commedia \u00e8 un poema di carattere didattico-allegorico sotto forma di visione scritto in lingua volgare toscana in terzine incatenate di versi endecasillabi.Esso \u00e8 composto da 100 canti e suddiviso in tre cantiche di trentatr\u00e9 canti pi\u00f9 il canto di introduzione della prima cantica. La data precisa che possa indicare quando Dante inizi\u00f2 a scrivere il poema non \u00e8 reperibile da nessun documento, ma molti sono gli studiosi propensi a credere che esso venne iniziato a partire dal 1307 durante l'esilio del poeta e che la cantica dell'Inferno e quella del Purgatorio siano state composte prima dell'aprile 1314 mentre il Paradiso sia da attribuire agli ultimi anni di vita di Dante.\nNatalino Sapegno afferma che \"\"... essa fu iniziata concretamente negli anni dell'esilio - come par probabile, circa il 1307 -... ed \u00e8 assai probabile che (secondo un indizio offerto dalla Vita di Dante del Boccaccio) il poeta ricuperasse da Firenze nel 1306, mentre dimorava presso i Malaspina, parti di un'opera in lode di Beatrice da lui incominciata prima dell'esilio... \u00e8 certo che prima dell'aprile 1314 si poteva discorrere di un libro \"quod dicitur Comedia et de infernalibus inter cetera multa tractat\", come di opera gi\u00e0 pubblicata e diffusa. \u00c8 da supporre pertanto che l'Inferno e il Purgatorio fossero divulgati entrambi poco dopo la morte di Arrigo VII, e che soltanto il Paradiso sia stato composto negli ultimi anni della vita di Dante; contro l'opinione di quei critici che credono doversi attribuire tutt'intera la composizione del poema agli anni dopo il 1313\".\"\nFrancesco Petrarca.\nCon Francesco Petrarca si apre, nella cultura dell'Italia e dell'Europa, una nuova epoca. Egli, come scrive il Sapegno, pu\u00f2 infatti essere considerato il \"\"padre spirituale\" dell'Umanesimo essendo in lui \"gi\u00e0 fortissimo il desiderio di conoscere gli antichi, di raccogliere in gran numero le opere, di trarre dall'oblio quelle che giacevan sepolte nella polvere delle biblioteche monastiche\".\nFiglio di un notaio di Firenze che aveva dovuto esiliare ad Avignone con la famiglia e aveva trovato lavoro presso la corte papale, Francesco Petrarca crebbe quindi lontano dalla societ\u00e0 comunale italiana e questo \"distacco tanto fortuito quanto fortunato\", come sostiene Asor Rosa, lo abitu\u00f2 \"a guardare alle cose da un punto di osservazione che trascendeva i localismi e i regionalismi italiani per diventare il punto d'osservazione della Cultura in quanto tale\"\". Francesco, insieme al fratello minore Gherardo, venne avviato dal padre agli studi giuridici, ma nel 1326, alla morte del padre, ritorn\u00f2 ad Avignone deciso ad abbandonare gli studi di diritto civile. Il 6 aprile del 1327 incontr\u00f2 una giovane donna di nome Laura, la cui identit\u00e0 \u00e8 sempre rimasta sconosciuta, e se ne innamor\u00f2. Da questo amore nasceranno molte delle sue liriche in volgare e alcune poesie in latino.\nNell'autunno del 1330 divenne cappellano di famiglia del cardinale Giovanni Colonna e nel 1335 gli venne concessa dal papa Benedetto XII la canonica di Lombez. Nel dicembre del 1336 si rec\u00f2 a Roma ospite del vescovo Giacomo Colonna e al suo rientro ad Avignone, colto da una crisi morale e religiosa, acquist\u00f2 una piccola casa in Valchiusa sulla riva della Sorga dove, lontano dal clamore della grande citt\u00e0, si dedic\u00f2 alla composizione delle sue opere migliori.\nRisalgono a questo periodo, oltre a numerose liriche che saranno in seguito incluse nel \"Canzoniere\", il \"De viris illustribus\", una raccolta di biografie dei romani illustri da Romolo a Cesare e l'inizio del poema epico in esametri dedicato a Scipione l'Africano intitolato \"Africa\". Raggiunta ormai la fama, venne incoronato con l'alloro in Campidoglio dal senatore Orso dell'Anguillara. Nel 1342 fece ritorno ad Avignone e nel 1343 inizi\u00f2 a scrivere il \"Secretum\", un'operetta sotto forma di dialogo tra il Petrarca stesso e Sant'Agostino nel quale \"ci ha lasciato la pi\u00f9 compiuta e sincera confessione dei suoi intimi contrasti\" e compose le preghiere scritte in versetti latini seguendo il modello dei salmi della Bibbia, intitolate i \"Psalmi poenitentiales\" nei quali invoca l'aiuto di Dio per superare lo stato di smarrimento in cui si trova. Nel settembre del 1343 fece ritorno in Italia e si rec\u00f2 dapprima a Napoli presso la regina Giovanna d'Angi\u00f2 con l'incarico di ambasciatore del papa Clemente VI dove continu\u00f2 a scrivere i libri del \"Rerum memorandarum\" che, rimasti incompiuti, dovevano essere, nell'intenzione dell'autore, un elenco strutturato di episodi e aneddoti storici inseriti in specifiche categorie che riguardavano particolari virt\u00f9 morali.\nIn seguito si rec\u00f2 a Modena, a Bologna e a Verona e nel 1345 ritorn\u00f2 in Provenza dove rimase per due anni quasi sempre in Valchiusa dove scrisse per Philippe de Cabassoles il trattato \"De vita solitaria\" e il \"De otio religiosorum\" per il fratello Gherardo che era entrato nell'ordine monastico dei certosini. Scrisse in questo periodo delle egloghe latine che verranno in seguito raccolte nel \"Bucolicum carmen\" e in una di esse spiega il perch\u00e9 della sua decisione di dimettersi dal servizio presso il cardinale Colonna e di far ritorno in Italia. Entusiasmatosi per la tentata riforma politica di Cola di Rienzo part\u00ec nel 1347 diretto a Roma ma a Genova lo accolse la notizia che gli eventi erano degenerati e cos\u00ec egli inizi\u00f2 a peregrinare per varie citt\u00e0 e a Parma gli giunse la notizia della morte di Laura. Era infatti scoppiata nel 1348 la peste e a causa di essa morir\u00e0 il suo protettore, il cardinale Colonna, e tanti suoi amici.\nAveva intanto scritto precedentemente due dei \"Trionfi\", quello di Amore e quello della Castit\u00e0 e in questo periodo scriver\u00e0 quello della Morte oltre a riordinare le poesie italiane nel Canzoniere aggiungendone delle nuove, a raccogliere le sue lettere nel libro delle \"Familiari\" che faceva precedere da una dedica all'amico Ludwig von Kempen e ad iniziare la raccolta delle \"Epistole metriche\" dedicate a Barbato da Sulmona. \nNell'autunno del 1350 si rec\u00f2 a Roma per il giubileo dopo aver sostato a Firenze dove conobbe Boccaccio, rivide Francesco Nelli, Zanobi da Strada e Lapo da Castiglionchio. Nel giugno del 1351 ritorn\u00f2 per breve tempo ad Avignone e nel 1353 ritorn\u00f2 in patria che in seguito abbandon\u00f2 solo in rare occasioni. Dal 1353 al 1361 rimane a Milano presso i Visconti e per loro comp\u00ec diverse missioni diplomatiche. A Milano il Petrarca scrisse il \"De remediis utriusque fortunae\" e molte nuove liriche e lettere iniziando la revisione del Canzoniere e delle raccolte epistolari la cui elaborazione dur\u00f2 a lungo.\nCome scrive Sapegno \"ad introdurci nell'esame della personalit\u00e0 petrarchesca giovano anzitutto moltissimo le raccolte epistolare dello scrittore, dalle quali tante notizie si possono desumere della sua vita e anche dei suoi affetti e del suo pensiero\".\nTra il 1361 e il 1370 Petrarca abit\u00f2 in parte a Padova e in parte a Venezia ma i suoi ultimi anni furono amareggiati per la morte del figlio Giovanni e del nipotino Francesco, figlio della figlia Eletta.\nDurante quegli anni egli continu\u00f2 la corrispondenza con Boccaccio e si occup\u00f2 seriamente della revisione delle sue opere rinsaldando i rapporti di amicizia con l'allora signore di Padova Francesco Carrara e nel 1368, dietro sua insistenza, si trasfer\u00ec in quella citt\u00e0. Durante gli ultimi anni della sua vita si dedic\u00f2 alla trascrizione del \"Canzoniere\", la raccolta di rime che vennero scritte in vari periodi della sua vita, termin\u00f2 il poema allegorico scritto in terzine intitolato \"I Trionfi\" che venne pubblicato dopo la morte dell'autore e concluse i \"Seniles\". Ad Arqu\u00e0 lo colse la morte il 9 luglio del 1374.\nMolto interessante \u00e8 il fatto che la fama del Petrarca sia dovuta pi\u00f9 che alle opere in latino a quelle in volgare, a cui egli teneva di meno. Il Canzoniere sar\u00e0 ben presto elevato ad esempio di poesia italiana \"classica\" per antonomasia e influenzer\u00e0 un numero infinito di autori successivi, da Angelo Poliziano fino al moderno Umberto Saba.\nGiovanni Boccaccio.\n\"Boccaccio, come Petrarca, \u00e8 consapevole del valore della cultura classica latina e greca, sentita come stimoli ad una nuova civilt\u00e0, e anch'egli usa e perfeziona il volgare che, nella sua prosa, assume una grandissima variet\u00e0 di toni e ricchezza di vocaboli e di strutture sintattiche\".\nGiovanni nacque, come concordano i critici contemporanei, a Certaldo e a soli dodici anni venne inviato dal padre a Napoli perch\u00e9 imparasse l'arte della mercatura. Ma a Giovanni, che non aveva attitudini pratiche, non piaceva quel tipo di occupazione e a diciotto anni il padre gli permise finalmente di seguire altri studi. Inizi\u00f2 cos\u00ec, sempre su volere paterno, a studiare diritto canonico, studi che per\u00f2 segu\u00ec con poco entusiasmo mentre, da solo, si faceva un'ampia cultura leggendo soprattutto i classici latini e la letteratura contemporanea francese.\nEra quello il tempo della monarchia di Roberto d'Angi\u00f2 dove \"le influenze culturali che vi s'intrecciavano erano ricche e molteplici, e di ordine artistico e figurativo, oltre che letterario\" e presto il giovane Boccaccio, ammesso alla corte del re, fece amicizia con personalit\u00e0 dotte, come l'astronomo genovese Andal\u00f2 del Negro e il bibliotecario reale Paolo Perugino e in quel mondo ricco di cultura e di splendori egli si trov\u00f2 perfettamente a suo agio. Al periodo napoletano risalgono le sue prime opere tra le quali il romanzo in prosa il \"Filocolo\", il poema in ottave intitolato il \"Filostrato\", che prende lo spunto da un episodio del \"Roman de Troie\" di Beno\u00eet de Sainte-Maure e un altro poema sempre in ottave, il \"Teseida\", che si basava sul modello dell\"Eneide\" di Virgilio e della \"Tebaide\" di Stazio.\nNel 1340 il Boccaccio, richiamato dal padre che aveva subito gravi danni economici in seguito al fallimento della Banca dei Bardi, dovette fare ritorno a Firenze e degli anni successivi si sa molto poco di quanto gli accadde. Nel 1349, per la morte del padre, egli fece ritorno a Firenze se, come suggerisce il Sansone, \"... non v'era gi\u00e0 tornato nell'anno precedente per vedere con gli occhi suoi, come afferma nell'introduzione al Decamer\u00f2n, gli orrori della peste\".Al periodo del ritorno a Firenze risalgono due opere, composte tra il 1341 e il 1342, che risentono, come le precedenti, dell'influenza dantesca e che esaltano l'amore per Fiammetta, come il poema composto da cinquanta canti in terzine intitolato l'\"Amorosa visione\" e la \"Comedia delle ninfe fiorentine\" \" detto anche \"Ninfale d'Ameto\", una narrazione mista di prosa e di canti in terzine. Senza dubbio migliore \u00e8 l'opera l'\"Elegia di Madonna Fiammetta\", scritta tra il 1343 e il 1344, una narrazione in prosa che racconta del suo infelice amore per la donna nella quale \u00e8 stata vista, da alcuni critici, un forte risvolto psicologico anche se, come ammette Asor Rosa, \"\"... il giudizio di De Sanctis, che la definisce \"una pagina di storia intima dell'anima umana, colta in una forma seria e diretta\", pecchi di un'involontaria anticipazione, colorandone i contorni quasi si trattasse di un romanzo psicologico del secondo Ottocento, cospicuo \u00e8 effettivamente il tentativo di obiettivazione che il Boccaccio vi compie nei confronti della materia assai complessa ed autobiograficamente pressante della sua ispirazione\"\".\nTra il 1343 e il 1354 Boccaccio scrisse l'ultima delle sue opere composte prima del Decamerone, senza dubbio tra le migliori tra le sue opere minori. Si tratta di un'opera scritta sotto forma di poema in 473 ottave dal titolo il \"Ninfale fiesolano\" che prende spunto da una favola sulle origini di Fiesole e di Firenze. Alle opere minori, e forse ancora risalente al periodo napoletano, si deve aggiungere il breve poema composto in terzine dal titolo \"Caccia di Diana\" e l'opera in prosa il \"Corbaccio\" composta in anni difficilmente databili (anche se ultimamente Giorgio Padoan la colloca con una certa sicurezza nel 1365), che, pur non avendo particolare valore artistico, segna il momento che precede nella vita dello scrittore la sua crisi religiosa. Composte in un lungo arco di tempo sono le \"Rime\" che, seguendo lo schema del tempo, alterna alle liriche d'amore quelle di devozione e di pentimento nelle quali egli, pur riprendendo i temi del \"\"Dolce stil novo\", usa accenti e stile che risentono di un nuovo realismo.\nLa conoscenza del Petrarca che egli ammirava fin dagli anni giovanili, avvenne per la prima volta a Firenze nel 1350 e il Boccaccio ebbe l'occasione di rivederlo l'anno seguente a Padova, nel 1359 a Milano e nel 1363 a Venezia. Con il Petrarca egli tenne una costante e affettuosa corrispondenza e quando nel 1374 il poeta mor\u00ec ne pianse la scomparsa con parole di sincera commozione. Sopraggiunsero intanto pesanti ristrettezze economiche e sofferenze fisiche che lo lasciarono in uno stato di gran malinconia gettandolo in una profonda crisi religiosa. In questo periodo egli si diede con grande intensit\u00e0 a studi di carattere soprattutto morale, religioso e ascetico. Alla fine del 1362, anno della crisi, il poeta si rec\u00f2 a Napoli per cercare una sistemazione ma rimase deluso sia dall'accoglienza poco calorosa dell'Acciaiuoli, sia nel vedere la citt\u00e0 tanto cambiata dopo le guerre civili che aveva subito. Gli ultimi anni della vita il Boccaccio li visse tra Certaldo e Firenze dove si dedic\u00f2 allo studio dei classici antichi e di Dante e inizi\u00f2 anche lo studio dei greci con l'aiuto di Leonzio Pilato, un erudito grecista che aveva lo studio a Firenze.\nIl maggiore tra i suoi trattati eruditi \u00e8 il \"Genealogia deorum gentilium\", opera composta da quindici libri che formano una vera enciclopedia mitologica e che dimostrano per quei tempi un'erudizione veramente straordinaria e che, oltre a contenere la sua poetica, vi \u00e8 anche la difesa dell'opera e in genere l'autodifesa dell'autore in quanto raccoglitore e narratore di favole. L'influenza di Dante, che gi\u00e0 si avvertiva nelle sue prime opere, ora si fa fortemente sentire nell'opera compiuta tra il 1357 e il 1362 intitolata \"Trattatello in laude di Dante\" dove il Boccaccio esalta le doti morali ed intellettuali del grande poeta e nel \"Commento alla Commedia\"\". Nel 1373 gli venne dato l'incarico di leggere e commentare davanti al pubblico la \"Commedia\". Le lezioni, che egli tenne nella Chiesa di Santo Stefano di Badia, dovettero per\u00f2 essere interrotte prima del commento del 17\u00ba canto dell'\"Inferno\" a causa dell'acutizzarsi della malattia che lo costrinse a ritirarsi a Certaldo dove morir\u00e0 il 21 dicembre del 1375.\nIl \"Decamerone\".\nIntesa a ragion di critica l'opera della piena maturit\u00e0 del Boccaccio \u00e8 il \"Decamerone\" composta tra il 1348 e il 1353, una serie di cento novelle che, inserite in un'originale cornice narrativa, rimangono unite dallo stesso stato d'animo che \"\u00e8 l'amore della vita nella pienezza del suo essere e svolgersi, guardata col cuore sgombro da ogni preoccupazione morale e religiosa, e con una esultanza cordiale per il suo bel fiorire: la vita che \u00e8 gioco e vicenda della fortuna, vicenda or lieta e ilare ora drammatica e persino tragica\". Il Decamerone influenzer\u00e0 moltissimi autori successivi come l'inglese Geoffrey Chaucher (I Racconti di Canterbury) o il napoletano Giambattista Basile (Il racconto dei racconti).\nGli scrittori minori.\nCome scrive Natalino Sapegno \"Il Trecento \u00e8 caratterizzato, a paragone del secolo precedente (in cui acquista un rilievo predominante l'esperienza della lirica d'amore, dai siciliani agli stilnovisti, riflessa in forma consapevole nella dottrina del De vulgari eloquentia), dalla straordinaria pluralit\u00e0 e variet\u00e0 delle voci in cui si esprime il sentimento di una cultura letteraria assai pi\u00f9 complessa e insieme pi\u00f9 dispersiva e obbediente a molte sollecitazioni discordanti\".\nLa lirica.\nIl valore poetico della lirica prodotta in questo secolo, senza tenere ovviamente in considerazione il Petrarca, \u00e8 assai scarso e, se pur si avverte lo sforzo di conservare lo stile del \"Dolce stil novo\", si avverte che essa \u00e8 \"\"svuotata della sua sostanza pi\u00f9 intima\".\nA distinguersi tra i numerosi rimatori aulici di questo periodo sono, ad inizio secolo il pisano Fazio degli Uberti per le canzoni politiche e soprattutto per le rime d'amore nelle quali si mescola l'influsso della poesia stilnovistica, provenzale, petrarchesca e di quella delle rime pietrose di dante; il padovano Matteo Correggiaio e, sul finire del secolo, il fiorentino Cino Rinuccini, la cui poesia risente dell'influsso di Dante, oltre che del modello petrarchesco. Tra i vari rimatori di questo periodo molti sono i rimatori di corte, soprattutto nell'Italia settentrionale, che possiedono scarsa ispirazione e poca cultura, che errano da un signore all'altro mettendo al loro servizio la poesia non tanto corredata da sentimenti profondi ma da propositi di adulazione.\nTra questi rimatori si distingue Antonio Beccari di Ferrara, del quale ci sono giunte alcune rime di carattere amoroso e politico, tre frottole di stile giullaresco e alcune liriche di stile confessionale e Francesco di Vannozzo di Padova che visse nella seconda met\u00e0 del secolo presso alcune corti, come quella dei Carraresi, degli Scaligeri e dei Visconti e che ci ha lasciato tra le sue rime politiche otto sonetti sotto il nome di \"Cantilena pro comite Virtutum\", alcune rime autobiografiche a carattere di confessione, quattro frottole e alcuni sonetti d'amore che, pur riprendendo lo stile petrarchesco in modo grossolano, non mancano di freschezza di sentimenti.\nLa letteratura in prosa e in versi.\nAnche nella seconda met\u00e0 del secolo XIV Firenze rimane un centro di viva cultura dove fiorisce una letteratura in prosa e in versi pi\u00f9 che altro di genere confessionale, fatto di riflessioni, di aneddoti e di ammonimenti che ha tra gli autori degni di essere menzionati il campano Antonio Pucci che ci ha lasciato, in una metrica popolare e dal lessico brioso, una vasta e varia opera che comprende sonetti, serventesi quaternari, capitoli e cantari che possiedono \"una vena ingenua e fresca di poesia e una certa attitudine a risentire e riprodurre i semplici affetti del popolo in mezzo al quale e per il quale scriveva\"\". Nel Pucci si ravvisa l'influenza di Dante il cui culto \u00e8 ormai molto vivo in Toscana e non solo, come dimostrano i numerosi commentari alla Commedia che fioriscono in questo periodo.\nFiorisce anche in questo periodo e sempre a Firenze un nuovo genere di poesia per musica che si esprime nella forma della ballata, del madrigale e della caccia alla quale si accosta l'opera di Ser Giovanni Fiorentino che \u00e8 stato identificato da Pasquale Stoppelli in un giullare, Giovanni di Firenze, con il nome di \"Malizia Barattone\" con la sua raccolta di ballate che all'interno della sua opera intitolata \"\" Il Pecorone \", una raccolta di novelle di ispirazione boccaccesca, rappresentano la parte pi\u00f9 riuscita.\nMa tra gli scrittori che si avvicinano in questi anni a questi due nuovi generi letterari, il pi\u00f9 significativo \u00e8 il fiorentino Franco Sacchetti tra le cui opere risaltano \"Il libro delle rime\" e \"Il Trecentonovelle\", \"nel quale l'autore svela doti sicure di scrittore: abilit\u00e0 nello schizzare, se non \"personaggi\" a tutto tondo, almeno macchiette vivaci; sicurezza nel descrivere scene di folla, di confusione, di tumulto; scioltezza di una sintassi popolareggiante; compiacimento per una lingua quanto mai viva e sapida, colta felicemente da tutti gli strati linguistici\".\nLa letteratura devota.\nDurante tutto il Trecento fior\u00ec anche un'abbondante letteratura di carattere religioso che si esprime sotto forma di prediche, trattati, lettere devote, laude, sacre rappresentazioni e opere di carattere agiografico.\nTra gli scrittori religiosi del Trecento si ricordano nell'ambito della tradizione domenicana il frate Jacopo Passavanti che raccolse in un trattato dal titolo \"Specchio di vera penitenza\" tutte le prediche che aveva tenuto nel 1354 durante il periodo della quaresima e Domenico Cavalca autore delle \"Vite dei Santi Padri\" e di numerosi testi latini, oltre che di sonetti, laude e serventesi.\nIn ambito francescano si trovano \"I Fioretti di San Francesco\" composti da un autore toscano anonimo che consiste in una raccolta di leggende che riguardano la vita del santo tradotte e ridotte i termini di favole dal carattere popolare da un testo latino redatto nelle Marche risalente alla fine del secolo XIII dal titolo \"Actus beati francisci et sociorum eius\"\".\nSempre nel Trecento un posto significativo occupa Caterina Benincasa della quale ci sono pervenute 381 \"Lettere\" e il \"\"Dialogo della Divina Provvidenza\" che furono scritte dai suoi discepoli sotto dettatura con una scrittura che \"coniuga i modi dello stile biblico e della letteratura sacra con l'immediatezza e l'impressionismo di un linguaggio popolare\". Nell'ambito della produzione laudistica trecentesca, si distingue Bianco da Siena, contemporaneo e concittadino di Caterina da Siena, e autore di numerose laude.\nLa storiografia.\nLa storiografia in volgare rispecchia i caratteri principali della civilt\u00e0 del Trecento con le sue storie o cronache che \"escono fuori dai confini angusti e aridi della cronachistica medievale, dove cos\u00ec scarsi sono la comprensione e la scelta dei fatti, la cura dei nessi logici, il rilievo dei caratteri individuali... lucido specchio d'una civilt\u00e0, nella quale la lotta politica \u00e8 pi\u00f9 varia, mobile e appassionata, le relazioni commerciali pi\u00f9 intense, la cultura sempre pi\u00f9 ampia ed aperta\".\nI pi\u00f9 noti cronisti in volgare di questo periodo sono i due scrittori fiorentini Dino Compagni e Giovanni Villani rispettivamente autori, il primo, della \"Cronica delle cose occorrenti ne' tempi suoi\", dove racconta le vicende a partire dal 1280 fino al 1312 e il secondo di una \"Nova Cronica\" divisa in dodici libri di cui i primi sei vanno dalla torre di Babele alla discesa in Italia di Carlo d'Angi\u00f2 e gli altri sei dal 1265 al 1348.\nIl Quattrocento.\nAlla morte del Petrarca e del Boccaccio e dopo una tanto ricca fioritura trecentesca si assiste nel Quattrocento ad uno strano fenomeno che, a parere di molti critici, \"pare interrompere il corso iniziato nei primi decenni del duecento\" e che appare \"uno dei pi\u00f9 squallidi della nostra storia letteraria\" per non parlare, come dice il Migliorini, addirittura di \"crisi quattrocentesca\". I letterati di questo periodo rinnegarono, disprezzandolo, tutto il lavoro fatto durante i due secoli precedenti per rendere la lingua volgare degna di essere chiamata lingua letteraria e composero non pi\u00f9 in volgare ma in latino, arrivando a considerare l'opera di Dante, di Boccaccio e di Petrarca, come scrive Leonardo Bruni nel primo dialogo all'amico Pietro Istriano della sua opera scritta in latino intitolata \"Ad Petrum Paulum Histrium\", solamente \"poesia per calzolai e panettieri\".\nL'Umanesimo.\nMa questo periodo, cosiddetto dell'Umanesimo, che sotto molti aspetti pu\u00f2 apparire di stagnazione, \u00e8 in realt\u00e0 solamente un \"momento di pausa e di riflessione; un'et\u00e0 di appassionati studi critici e filologici; una specie di affannoso ed inconsapevole ritorno alle origini prime della nostra civilt\u00e0, attraverso il quale tutta la concezione della vita e degli ideali umani si rinnova, e al tempo stesso si opera una trasformazione della cultura e del gusto letterario, che si riveler\u00e0 appieno alla fine del secolo negli spiriti e nelle forme della nuova poesia\"\".\nIl ritorno al latino.\nIl movimento dell'Umanesimo si diffuse con grande rapidit\u00e0 in tutta Italia e, pur assumendo caratteri diversi a seconda dei centri di diffusione, mantenne comuni caratteristiche dovute sia alla formazione e alle caratteristiche egualitarie ma soprattutto al comune uso della lingua latina.\nIl latino degli umanisti, come gi\u00e0 quello di Petrarca, \u00e8 il latino classico, quello che avevano riscoperto attraverso i testi antichi di Cicerone, di Quinto Ennio di Virgilio, di Orazio, di Catullo e di Ovidio e che, con un attento studio filologico, riportano alla luce.\nIl pi\u00f9 importante centro umanistico sorse a Firenze e l'iniziatore dell'umanesimo fiorentino fu Coluccio Salutati, allievo di Petrarca e scopritore delle \"Epistulae ad familiares\" di Cicerone, che con i suoi trattati e il ricco epistolario fu considerevole diffusore dei nuovi studi letterari.\nIl movimento ebbe seguito a Firenze con altri autorevoli studiosi come Niccol\u00f2 Niccoli, che trascrisse numerose opere greche e latine e compose una guida per ritrovare i manoscritti in Germania, Leonardo Bruni d'Arezzo, che oltre a tradurre dal greco numerose opere, fu l'autore di una \"Historia fiorentina\" scritta in chiave classicheggiante su imitazione di Livio e di Cicerone e infine Poggio Bracciolini che, durante i suoi numerosi viaggi in Francia e in Germania, scopr\u00ec antiche opere portando cos\u00ec a conoscere le \"Institutiones oratoriae\" di Quintiliano, le \"Silvae\" di Stazio, le \"Puniche \" di Silio Italico e il \" De rerum natura \" di Lucrezio.Nel 1429 venne ritrovato a Lodi, dal vescovo Gerardo Landriani, il \"Brutus\" di Cicerone e nel 1429 il cardinale Giordano Orsini acquista un codice che conservava le dodici commedie di Plauto che fino a quel momento nessuno conosceva.\nLa storiografia, l'epistolografia e il pensiero filosofico.\nNel campo della storiografia umanistica, che ebbe come modello l'opera di Livio, si ricorda il romano Lorenzo Valla che seppe affrontare \"problemi filosofici, storici, culturali, dovunque recando una spregiudicatezza critica che prelude alla grande direzione del pensiero del Rinascimento\"\nAccanto al Valla \u00e8 degna di essere ricordata la figura dell'umanista forlivese Flavio Biondo che instaur\u00f2 il metodo scientifico negli studi storici dando l'avvio con la sua opera \"Roma instaurata\" alla scienza dell'archeologia, quella dell'aretino Leonardo Bruni e dell'anconetano Ciriaco d'Ancona.\nGli umanisti, molti dei quali erano al servizio dei signori italiani come segretari o cancellieri, furono anche ferventi scrittori di lettere pi\u00f9 che altro di argomento politico, ma anche privato. In questo secondo settore notevole \u00e8 l'epistolario lasciato da Poggio Bracciolini che, in base al modello ciceroniano, scrisse lettere ricche di umanit\u00e0 e di sentimento.\nMerito degli umanisti fu quello di aver ripulito la dottrina aristotelica da tutte quelle alterazioni fatte ad opera degli arabi e degli scolastici e soprattutto di aver scoperto nella sua totalit\u00e0 l'opera di Platone al quale and\u00f2 la loro preferenza. Dedicato a Platone fu il movimento sorto a Firenze con a capo Marsilio Ficino che, sotto la protezione dei Medici, raccoglieva nella villa di Careggi, quella che in seguito venne chiamata Accademia neoplatonica, numerosi personaggi dotti. Si ricordano inoltre Giannozzo Manetti, Giovanni Pico della Mirandola e Cristoforo Landino che seppero concepire una diversa dignit\u00e0 dell'uomo facendo intravedere quella che sar\u00e0 la filosofia moderna che avr\u00e0 i suoi inizi nel Rinascimento italiano.\nLa letteratura in volgare nel primo Quattrocento.\nNella prima met\u00e0 del secolo accanto alla letteratura umanistica in latino nacque anche una letteratura in volgare sia di carattere devozionale e di mediocre valore, sia di carattere artistico e di alto tono.\nNella letteratura di carattere devozionale vennero composte laude, prediche e sacre rappresentazioni che spesso, accanto all'argomento sacro, \"\"accoglievano anche personaggi e scene di un realismo rozzo e popolaresco, che avvicinavano ancor meglio lo spettacolo ai gusti del popolo che assisteva sulle piazze e che doveva ricavarne edificazione e diletto\".\" Tra gli autori della letteratura devozionale vanno menzionati il fiorentino Feo Belcari, San Bernardino da Siena e anche Girolamo Savonarola che, pur essendo vissuto nella seconda met\u00e0 del secolo, pu\u00f2 essere posto tra costoro per i suoi trattati di carattere morale, le sue laude e soprattutto per le sue vibranti prediche.\nTra i prosatori minori si ricordano anche i memorialisti, come lo scultore Lorenzo Ghiberti, il mercante Giovanni Morelli e il pittore Cennino Cennini che scrisse il \"Libro dell'arte\", uno tra i primi trattati tecnici sulla pittura. Non mancarono i novellieri che continuavano la tradizione trecentesca come Giovanni Gherardi autore di un romanzo dal titolo \"Il Paradiso degli Alberti\", Giovanni Sabadino degli Arienti che scrisse una raccolta di novelle intitolate \"Porretane\" e il pi\u00f9 valido Giovanni Sercambi, autore di un \"Novelliere\" ad imitazione del Decamerone.\nTra i poeti pi\u00f9 noti a carattere burlesco si ricorda Domenico di Giovanni, soprannominato il Burchiello, che compose numerosi sonetti caudati dove riprendeva lo stile della poesia giocosa e delle frottole del Trecento. Tra i poeti giocosi che vissero presso le corti quattrocentesche si ricordano Antonio Cammelli, detto il Pistoia che ebbe molta fama presso le corti settentrionali e che visse presso le corti dei Da Correggio, degli Estensi e di Ludovico il Moro. Egli compose sonetti di carattere satirico dove viene rappresentata la societ\u00e0 del suo tempo. A continuazione della tradizione trecentesca continuarono ad essere recitati i cantari, ad esserne composti dei nuovi e si diffuse la produzione di versi di argomento politico e di tipo comico-realistico.\nSempre presso le varie corti nacque anche una poesia pi\u00f9 aristocratica che si rifaceva alla tradizione petrarchesca e alla lirica cortigiana della seconda met\u00e0 del Trecento. Tra i poeti di questo periodo furono noti Giusto de' Conti di Valmontone, autore del canzoniere intitolato \"La bella mano\", Benedetto Gareth, soprannominato il Chariteo autore di un canzoniere intitolato l\"Endymione\" e Serafino de' Cimminelli conosciuto con lo pseudonimo di \"Serafino Aquilano\" che fu anche un musicista.\nLa letteratura rinascimentale nel secondo Quattrocento.\nA met\u00e0 del secolo la letteratura in volgare prese il sopravvento e prevalse il concetto che la lingua italiana fosse pari a quella latina per la capacit\u00e0 di esprimere qualsiasi concetto o immaginazione come dir\u00e0 Leon Battista Alberti nel proemio al II libro dei suoi \"Quattro libri della famiglia\":\nFu proprio l'Alberti, tipico esempio di uomo dell'Umanesimo e del Rinascimento, che promosse in Firenze una gara pubblica di poesia, il Certame coronario, per dimostrare quali fossero le potenzialit\u00e0 della lingua parlata. A testimoniare come la lingua volgare e la letteratura assumessero una nuova dignit\u00e0 sono i commenti alla Divina Commedia di Cristoforo Landino, il commento alle rime del Petrarca da parte di Francesco Filelfo e l'epistola di Angelo Poliziano che accompagnava la antiche rime della \"Raccolta aragonese\" dove viene elogiata la lingua toscana.\nDurante tutta la seconda met\u00e0 del Quattrocento dunque la lingua volgare e la lingua latina si alternarono e spesso si affiancarono negli stessi scrittori, come si pu\u00f2 osservare analizzando le loro opere del Poliziano, di Jacopo Sannazzaro, di Alberti e di molti altri. La nuova letteratura che nacque ebbe un carattere colto e aristocratico perch\u00e9 coloro che ritornarono al volgare lo fecero su una base letteraria, convinti, come scrive Landino, che \"per essere un \"buon toscano\" occorreva essere \"buon latino\", cio\u00e8 conoscitore del latino\".\nLeon Battista Alberti, una tra le figure pi\u00f9 poliedriche del Rinascimento fu non solo umanista e scrittore in lingua volgare e latina ma si interess\u00f2 anche di architettura, di musica, di matematica, di crittografia, di linguistica di filosofia e teoria delle arti figurative. Come scrittore egli realizz\u00f2 una commedia latina dal titolo \"Philodoxeos fabula\" (\"L'amante della gloria\"), le \"Intercoenales\" (\"Dialoghi conviviali\"), tre libri in volgare intitolati \"Sulla pittura\", dieci libri sull'architettura, il \"De re aedificatoria\", i \"Dialoghi della tranquillit\u00e0 dell'anima\", il \"Momus\" o \"De Principe\" (\"Momus, o Del principe\"), i \"Quattro libri della famiglia\".\nSuperiore all'Alberti per via di una personalit\u00e0 poliedrica fu Leonardo da Vinci, che per\u00f2 non ha un posto rilevante nell'attivit\u00e0 letteraria ma in quella delle arti e delle scienze. Di Leonardo possediamo una serie di passi che egli scelse e catalog\u00f2 con il titolo \"Trattato sulla pittura\" e alcuni abbozzi e frammenti di idee che egli aveva l'abitudine di fissare su carta alle volte dandogli un'apparenza di piccola favola o di apologo che hanno un certo carattere letterario. Anche Michelangiolo, celebre scultore, si dedic\u00f2 alle composizione poetica, realizzando degli eleganti sonetti.\nLorenzo de' Medici fu il promotore a Firenze della nuova letteratura in volgare e anche amico e protettore di umanisti come il Ficino e Cristoforo Landino. Egli, legato alla tradizione del Trecento, volle che la letteratura di quel secolo fosse diffusa, ed egli stesso cerc\u00f2 di imitarla in molte sue opere, specialmente quelle della giovent\u00f9. Si ciment\u00f2 anche nella poesia.\nIntorno a Lorenzo de' Medici, dove si era formato un circolo di poeti, letterati e artisti, visse Angelo Poliziano che, trasferitosi a soli 16 anni a Firenze e conoscendo gi\u00e0 il greco e il latino, inizi\u00f2 a tradurre in esametri latini l\"Iliade\". Fu apprezzato per le sue doti dal Magnifico che lo accolse alla sua corte dapprima come precettore del figlio Piero e in seguito gli affid\u00f2 la cattedra presso lo Studio fiorentino di latino e greco, incarico che il poeta tenne fino alla sua morte avvenuta nel 1494. Egli compose in volgare alcune opere importanti sia dal punto di vista letterario che poetico, come le \"Stanze per la giostra\" e l\"Orfeo\". Al circolo di poeti medicei appartenne per un certo periodo anche Luigi Pulci che scrisse un poema in ottave intitolato il Morgante che riprende i motivi e la tecnica carolingia dei cant\u00e0ri.\nMatteo Maria Boiardo, nato nel castello di famiglia di Scandiano nel 1441 da Lucia di Nanni Strozzi e Giovanni Boiardo, fu sempre legato alla famiglia d'Este per il vassallaggio del feudo di Scandiano, che sar\u00e0 egli stesso a reggere insieme con il cugino Giovanni tra il 1460 ed il 1474. Fu intellettuale e poeta di spicco nella seconda met\u00e0 del Quattrocento.\nA lui si debbono un canzoniere amoroso, gli \"Amorum libri tres\", dieci ecloghe comunemente chiamate \"Pastorale\", ma soprattutto l\"'Orlando Innamorato\", un poema epico narrativo incompiuto in ottave che sar\u00e0 materia del \"Furioso\" di Ariosto, oltre, naturalmente, a componimenti poetici giovanili (spesso in latino) e a traduzioni dal greco.\nIl Cinquecento.\nLa prima met\u00e0.\nIn questo periodo, che si estende all'incirca fino al 1530 e che pu\u00f2 essere identificato col pieno Rinascimento, la ricca sperimentazione del periodo umanistico comincia a lasciare il posto a una progressiva regolarizzazione di forme e linguaggi. Non \u00e8 un caso che l'Ariosto scelga per il suo poema il volgare toscano anzich\u00e9 quello settentrionale/emiliano usato dal Boiardo. Del resto, la discussione sulla lingua letteraria, che occupa intelletti acuti in riflessioni di grande interesse, approda a una soluzione pressoch\u00e9 definitiva grazie alle \"Prose della volgar lingua\" del Bembo (1525), in cui si sostiene l'eccellenza del toscano letterario identificabile nella poesia di Petrarca e nella prosa di Boccaccio.\nI valori tratti dalla letteratura classica, di cui si riscopre l'ampiezza di vedute, e la filosofia neoplatonica convergono nell'idea dell'uomo come individuo pieno di potenzialit\u00e0, padrone della propria esistenza, chiamato a dar prova del proprio ingegno nelle concrete circostanze della storia e a realizzare nei vari momenti della vita un ideale di armonia e raffinatezza.\nL'ambiente della corte e il diffuso fenomeno del mecenatismo offrono agli scrittori del tempo la cornice e le condizioni adatte a perseguire quei modelli ideali; questo non impedisce per\u00f2 che ci sia chi mette a nudo, anche se con garbo ironico, il rovescio di quell'ambiente idealizzato, ovvero la mancanza di autonomia (Ariosto); o chi proprio dalla assidua riflessione sugli scritti degli antichi e dalla \"continua esperienzia delle cose moderne\" ricava norme di inaudita spregiudicatezza per l'agire politico (Machiavelli).\nUn contributo molto significativo verso la definizione delle\"regole\" per la scrittura letteraria venne dalla traduzione, nel 1536, della \"Poetica\" di Aristotele, fino a quel momento conosciuta solo indirettamente e in parte attraverso l\"Ars poetica\" di Orazio. La traduzione suscit\u00f2 un immediato ma anche prolungato fervore di studi e di commenti, che tuttavia andarono in una direzione non del tutto coerente con le intenzioni del filosofo greco. Egli infatti - come \u00e8 ben chiaro ai lettori attuali della \"Poetica\" (pervenuta in forma gravemente mutila) - non intese fornire norme per la creazione letteraria, ma descrivere e organizzare quanto la letteratura greca aveva fino a quel tempo prodotto. Le argomentazioni di Aristotele sui diversi generi letterari, sugli elementi che compongono il testo poetico, sugli scopi della letteratura e cos\u00ec via vennero interpretate dagli studiosi del Cinquecento come altrettante norme da seguire in modo fedele per conseguire l'eccellenza in poesia. Secondo questa rigida impostazione, la poesia - nei tre generi: epica, lirica e drammatica - doveva proporsi un fine educativo da raggiungersi attraverso il diletto (nella versione oraziana \"miscere utile dulci\"). La tendenza precettistica della letteratura conflu\u00ec ben presto con il riaffermarsi del principio di autorit\u00e0 (\"ipse dixit\") nei vari campi della cultura e con le esigenze di un ritorno alla moralit\u00e0 e alla religiosit\u00e0 promosse dal Concilio di Trento (1545-1563).\nQuesto orientamento normativo, che venne sviluppato negli scritti di Sperone Speroni, Gian Giorgio Trissino e molti altri, entr\u00f2 in contrasto con la ricca e varia produzione letteraria del secolo precedente e dei primi decenni del Cinquecento. Ad esempio, un'opera che aveva ottenuto subito successo e ampia diffusione come l\"Orlando furioso\" mal si accordava con le norme elaborate: non poteva dirsi poema epico, per la presenza assai debole dei motivi tipici di quel genere, ed il predominio della fantasia, dell'ironia, del diletto come scopo primario (anche se non unico). Tuttavia non era certo possibile ignorarne il valore, e proprio per questo si misur\u00f2 con esso, per cercare una strada originale compatibile con il mutato clima culturale, Torquato Tasso.\nNiccol\u00f2 Machiavelli.\nFigura rilevante del primo Cinquecento, \u00e8 Niccol\u00f2 Machiavelli. Egli fu cortigiano di Lorenzo il Magnifico, nella famiglia medicea al potere in Firenze. La figura di Machiavelli \u00e8 soprattutto collegata al suo lavoro filologico (esempio sui libri di Tito Livio), consacrandolo come rappresentante dello studio umanistico, ma anche al suo pensiero politico, traendo spunto dallo studio per le grandi opere storiografiche dell'antichit\u00e0, come Tucidide, Senofonte, Polibio e Tacito.\nLa versatilit\u00e0 culturale machiavellica riguardo alla politica \u00e8 presente sia nelle sue opere saggistiche, che in quelle poetiche e teatrali, come \"La mandragola\".\n\"Il Principe\" e il machiavellismo.\nL'opera maggiore di Machiavelli \u00e8 \"Il principe\", trattato di politica in cui, citando le maggiori opere antiche sulla demagogia e il governo, dimostra il miglior metodo governativo alle generazioni future. Nell'opera si fanno anche riferimenti politici ad avvenimenti vicini all'epoca dell'autore, come le lotte di Ludovico il Moro con Cesare Borgia.\nL'opera \u00e8 collegata alla \"Guerra del Peloponneso\" di Tucidide e alla \"Repubblica\" di Cicerone, nella quale Machiavelli illustra i vari mezzi di governo, come la tirannia, la monarchia, l'oclocrachia, e infine la Repubblica. Successivamente, dopo vari esempi, passa a descrivere la figura ideale del \u201cprincipe\u201d, ossia di colui che \u00e8 in grado di tenere in equilibrio tutte le forme di potere, e tutti i suoi sudditi al governo.\nMaggiori temi trattati nell'opera sono \u201cla fortuna\u201d, e la \u201cvirt\u00f9\u201d, caratteristiche inseparabili tra loro, perch\u00e9 ognuna ha bisogno dell'altra al governo: la prima offre le occasioni di potere, la seconda ha il metodo per carpirle e manovrarle nel miglior modo possibile. Infine c'\u00e8 il terzo elemento: il carisma stesso del principe, che deve fungere da strumento regolatore di esse, non essendo troppo feroce, n\u00e9 troppo mansueto con il popolo.\nCon tale opera, nacque il termine \u201cmachiavellico\u201d, che delinea una persona completamente legata alla conquista dei propri interessi mediante l'acuto uso della ragione e della mente.\nLudovico Ariosto.\nLudovico Ariosto \u00e8 il maggior esponente della letteratura cortigiana nel Rinascimento, assieme a Torquato Tasso. Cortigiano del casato ferrarese, egli godette di notevole fama, fino a ritirarsi, al termine della vita, in una modesta villa. Egli rappresenta colui che ha garantito la ripresa letteraria del vecchio genere del romanzo cavalleresco, scrivendo un poema in chiave eroicomica in cui viene mostrata la societ\u00e0 di Carlo Magno nel massimo dei suoi eccessi, intendendo criticare i costumi smodati del suo tempo, dove sebbene ci siano i cavalieri e i codici d'onore, qualsiasi azione e pensiero \u00e8 portata all'estremo, fino alla totale distruzione.\nL\"Orlando furioso\".\nOpera maggiore di Ariosto \u00e8 l}\"Orlando furioso\", poema che si rif\u00e0 ai romanzi cavallereschi del ciclo bretone e del ciclo carolingio. Il poema ritratta ci\u00f2 che \u00e8 stato interrotto da Matteo Boiardo nel suo \"Orlando innamorato\". La vicenda \u00e8 ambientata al tempo delle guerre di Carlo Magno contro i Saraceni, e risulta essere una sorta di burla e di processo di distruzione della figura carismatica e inflessibile del cavaliere, votato alla castit\u00e0, al rispetto, all'onore, e alla fede.\nLa bellissima principessa Angelica fa innamorare chiunque alla sua corte, mentre Carlo Magno prepara l'assedio. Anche il prode paladino Orlando rimane paralizzato e offuscato dall'infatuazione, ma quando scopre che la principessa lo tradisce con Medoro, impazzir\u00e0, perdendo il senno, che va a finire sulla Luna. \nIl poema intreccia innumerevoli vicende, tratte da vari miti e storie dei popoli antichi, e il suo autore inserisce il personaggio di Angelica come figura del destino, capace di turbare anche gli spiriti pi\u00f9 forti: dichiarazione poetica di mostrare la societ\u00e0 attuale, assai piena di incertezze, cos\u00ec come l'animo umano \u00e8 ricolmo di interrogativi.\nIl poema porta al definitivo svuotamento dell'originario scontro tra pagani e cristiani: la guerra, uno dei pochi fili rossi che \u00e8 possibile tracciare con facilit\u00e0 all'interno del poema, non racchiude un'opposizione etica/ideologica tra due schieramenti come nella \u00ec\u00ecChanson de Roland\u00ec\u00ec.\nSulla dimensione epica comunque presente, se non altro come polarit\u00e0 dialettica (e basti considerare la prima ottava del poema), s'instaurano le infinite vie del romanzo, delle quali la tecnica dell'intreccio \u00e8 immagine stilistica: al filone principale delle armi si mischiano gli amori, secondo un'operazione gi\u00e0 boiardesca. All'eroe epico destinato alla vittoria proprio in quanto difensore di un'ideologica superiorit\u00e0 rispetto al nemico si sostituisce il cavaliere innamorato del Boiardo, ma solo ad un primo superficiale livello. Ariosto non pu\u00f2 accontentarsi di arrivare a questo punto, e infatti spinge il proprio punto di vista letterario a complicare il meccanismo dell'innamoramento fino al paradosso: da una parte portando Orlando alla pazzia, alla condizione animalesca, a spogliarsi delle sue prerogative di cavaliere; dall'altra riprendendo e assolutizzando l'idea portante del romanzo medievale, il cavaliere alla ricerca della propria identit\u00e0, da ritrovare dopo una \"prova\".\nLa seconda met\u00e0.\nUn profondo mutamento delle funzioni dell'italiano volgare avvenne dalla fine del Cinquecento. A causa del rallentamento degli scambi economici tra le varie citt\u00e0 d'Italia ricominciarono a prender piede i dialetti locali, mentre l'italiano venne relegato a funzione di linguaggio di corte. Lo spirito della controriforma del Concilio di Trento fece venir meno gli stimoli culturali innovatori che avevano animato i cenacoli letterari. La fondazione dell'Accademia della Crusca nello stesso periodo cristallizz\u00f2 questa situazione nei secoli successivi, facendo della lingua italiana una lingua artificiale.\nIn questo quadro nascono le opere letterarie di Torquato Tasso, il suo poema la Gerusalemme liberata si pu\u00f2 considerare sotto l'aspetto letterario frutto del manierismo, anche se permangono molti elementi ancora rinascimentali.\nTorquato Tasso.\nTorquato Tasso risulta essere il secondo maggior esponente del Rinascimento, a servizio della Corte Estense. Egli, a differenza di Ariosto, risente maggiormente della censura attuata dalla Controriforma. La sua vita tormentata ne \u00e8 un esempio, ma lo \u00e8 ancora di pi\u00f9 il suo poema. Le tematiche affrontate da Tasso nelle sue opere riguardano la fusione tra l'antico e il moderno, attraverso la visione cristianizzante della Chiesa sovrana.\nL'opera di maggiori successo di Tasso \u00e8 la '\u2019Gerusalemme liberata\u2019', poema epico in cui il poeta mette al centro della storia non pi\u00f9 temi come la fondazione di una citt\u00e0 (Virgilio), o la lotta tra due civilt\u00e0 per la supremazia, o le varie peregrinazioni di un eroe (Omero). L'intento di Tasso \u00e8 di glorificare in tutto e per tutto il potere sacro della Chiesa e di Cristo nel mondo intero. La storia riguarda le vicende della Prima crociata, in cui il cavaliere Goffredo di Buglione, comandante di tutto l'esercito, riceve la visita dell'Arcangelo Gabriele che gli ordina di assediare Gerusalemme, per liberare il Santo Sepolcro dalla mano degli infedeli musulmani. Il personaggio di Goffredo rappresenta la credenza religiosa indistruttibile, mentre il soldato Tancredi risulta essere l'esatto opposto: la figura dell'eroe che si smarrisce nel suo percorso, e che deve ritrovare la retta via.\nEgli combatte per la causa cristiana, ma finisce per invaghirsi della soldatessa saracena Clorinda, che si traveste da uomo nei combattimenti, per poi mostrarsi nella sua natura, ricambiando l'amore di Tancredi, senza che questi conosca il suo segreto.\nL'idea di scrivere un'opera sulla prima crociata \u00e8 mossa da due obiettivi di fondo: raccontare la lotta tra pagani e cristiani, di nuovo attuale nella sua epoca, e raccontarla nel solco della tradizione epica-cavalleresca. Sceglie la prima crociata in quanto \u00e8 un tema non cos\u00ec ignoto al tempo da lasciar pensare che fosse inventata, ma anche adatto all'elaborazione fantastica.\nIl tema centrale \u00e8 epico-religioso. Tasso cercher\u00e0 di intrecciarlo con temi pi\u00f9 leggeri, senza per\u00f2 sminuire l'intento serio ed educativo dell'opera. Nel poema si intrecciano due mondi, l'idillico e l'eroico. \nIl centro dell'opera \u00e8 l'assedio di Gerusalemme difesa da valorosi cavalieri. Da un lato i principali cavalieri cristiani tra cui Tancredi e Rinaldo dall'altro il Re Aladino, Argante, Solimano e Clorinda. Una serie di vicende si intrecciano nell'opera e ci sar\u00e0 sempre il dualismo tra Bene e Male, e sebbene ci sia anche qui la magia, l'intervento sovrumano \u00e8 dato da Cielo ed Inferno, angeli e demoni, intrecciate con suggestioni erotico-sensuali.\nIl poema ha una struttura lineare, con grandi storie d'amore, spesso tragiche o peccaminose; come se il tema dell'amore sensuale, sebbene contrapposto a quello eroico, fosse necessario e complementare ad esso.\nProsa storica, filosofica e scientifica.\nFrancesco Guicciardini, con le Storie fiorentine e i Ricordi politici e civili contribuisce alla nascita della storiografia moderna. L'opera pi\u00f9 importante per\u00f2 \u00e8 senz'altro la Storia d'Italia, redatta fra il 1537 e il 1540, che racconta i fatti dalla morte di Lorenzo il Magnifico (1492) a quella di Clemente VII (1534). Per Natalino Sapegno essa \u00e8 \"opera di scienza, perch\u00e9 fondata sull'obbiettiva valutazione dei fatti singoli, secondo un criterio di classificazione psicologica e senza la pretesa di dedurre a priori leggi frettolose quanto speciose; e opera d'arte, come quella che richiede ad ogni passo una rara finezza d'intuito e una chiarezza sovrana di rappresentazione.\"\nTra il Cinquecento e il Seicento operano anche molti autori fondamentali per lo studio filosofico e scientifico. Esempio di ci\u00f2 son Giordano Bruno, Tommaso Campanella e, soprattutto, Galileo Galilei. Di lui ci resta in particolare il Dialogo sopra i due massimi sistemi del mondo, uno dei primi esempi di italiano \"scientificamente divulgativo\". Sia il Galilei che Bruno incontreranno ben presto le ostilit\u00e0 della Chiesa controriformista, che punir\u00e0 severamente le loro scoperte astronomiche, accusate di essere eretiche poich\u00e9 contro le rivelazioni delle Sacre Scritture. Bruno verr\u00e0 arso vivo mentre Galilei sar\u00e0 costretto ad abiurare le sue scoperte, pronunciando comunque la famosa frase, \"Eppur si muove.\"\nNello stesso periodo nascono numerose Accademie, come quella della Crusca, dei Lincei o del Cimento.\nIl Seicento.\nLa poesia barocca.\nIl gusto barocco, col suo rifiuto del linguaggio ordinario e il suo gusto per l'artificioso e lo stravagante, trov\u00f2 un campo di applicazione privilegiato nella lirica.\nUn posto di rilievo \u00e8 occupato dall'opera di Giambattista Marino, tanto celebre da essere chiamato come poeta di corte in Italia e a Parigi. Il suo testo maggiore, l'Adone, di proporzioni enormi (quasi tre volte la Divina Commedia), \u00e8 un poema antinarrativo, che si sviluppa per digressioni attraverso una rete di analogie che evocano la realt\u00e0 sottoponendola, transitoriamente, alla curiosit\u00e0 di tutti i sensi. Marino port\u00f2 al limite estremo la figura del letterato cortigiano che si avvale della sua penna per ottenere vantaggi e gloria, e fece anzi dei riconoscimenti del pubblico il criterio di validit\u00e0 estetica della sua opera. Il suo culto della metafora e l'ingegnosit\u00e0 mostrata nel costruire concettini e arguzie lo resero un maestro per i lirici del Seicento.\nLa dissoluzione del genere epico narrativo in un grande castello lirico \u00e8 un caso di quella anticlassica tendenza alla mescolanza dei generi che caratterizza il secolo. Ad Alessandro Tassoni, figura di letterato dissacratore, si deve il merito di aver creato (con La secchia rapita) il modello del genere eroicomico, un tipo di poema che, a parte gli intenti parodistici, si struttura sull'alternanza continuamente variata di serio e comico. A conclusione del secolo si ricorda l'opera di due poeti che ebbero fortuna nel Settecento per la tendenza a conservare il senso della misura e della razionalit\u00e0 classicistiche in opposizione al concettismo del Marino. Si tratta anzitutto del savonese Gabriello Chiabrera, che si segnal\u00f2 e venne in seguito valorizzato per la sensibilit\u00e0 metrica. I suoi risultati migliori stanno nella struttura della canzonetta, configurata sul modello lirico di Anacreonte e giocata su versi brevi, dalla musicalit\u00e0 lieve e scorrevole. L'altro poeta \u00e8 il ferrarese Fulvio Testi che, nella ricerca di una poesia eroica, rifugg\u00ec dal gusto sensuale della metafora barocca e predilesse parole brevi e solenni.\nLa prosa in lingua.\nRispetto alla preziosit\u00e0 artificiosa della poesia, la prosa manifesta un maggiore interesse per l'attualit\u00e0 e la vita degli uomini e comporta alcune delle sperimentazioni pi\u00f9 interessanti del secolo. Nel corso del Seicento si diffuse il romanzo in prosa che, anche quando \u00e8 ambientato in luoghi esotici o fantastici, riproduce ambienti contemporanei riconoscibili e predilige tematiche erotiche e sensuali. Uno di questi romanzi \u00e8 quell\"'Historia del cavalier perduto\" (1634) di Pace Pasini (1583-1644) che il critico Giovanni Getto ha voluto indicare come il manoscritto trovato da Manzoni e riscritto nei Promessi sposi.\nI romanzieri furono numerosi e godettero di buona fama anche all'estero. La lingua impiegata era ormai italiana, cio\u00e8 sovraregionale. E il romanzo fu uno dei generi che accrebbero il numero dei lettori. Il risvolto pi\u00f9 estroso della prosa barocca si ha con \"Del cane di Diogene\" (pubblicato postumo nel 1689) del genovese Francesco Fulvio Frugoni (1620 ca.-1684 ca.), \"pastiche\" in cui si combinano vari argomenti, e che ha come modelli la satira menippea e gli autori che la riproposero (Petronio, Luciano, Rabelais).\nLa prosa barocca era un prodotto della cultura laica della prima generazione barocca; ma poi i gesuiti, impegnati nel controllo della produzione e della trasmissione culturale, ne fecero uno strumento importante del proprio intervento nella societ\u00e0 per definire comportamenti e scelte. E alcuni dei risultati migliori della prosa del Seicento si devono al padre Daniello Bartoli, autore dell\"'Istoria della Compagnia di Ges\u00f9\", oltre che di molte opere devozionali. La sua capacit\u00e0 di conciliare precisione e artificio avrebbe destato anche l'ammirazione di Giacomo Leopardi.\nNell'ambito della prosa il Seicento pu\u00f2 vantare un'importante produzione storiografica che si ispirava alla linea politico-diplomatica della \"Storia d'Italia\" di Francesco Guicciardini. L'opera pi\u00f9 importante del secolo \u00e8 probabilmente l\"'Istoria del concilio tridentino\" del frate veneziano Paolo Sarpi. L'opera, edita a Londra nel 1619 (in Italia solo nel 1689-90) venne subito inserita nell'Indice dei libri proibiti per la battaglia condotta dall'autore contro il sistema ecclesiastico in nome del valore autonomo delle strutture statali.\nTra la fine del Cinquecento e il Seicento proliferarono gli scritti sulla politica che ponevano al centro dell'attenzione gli interessi dell'organismo statale (il concetto della 'ragion di stato'). E per riflettere sui meccanismi del potere dispotico vennero recuperati il pensiero di Machiavelli e l'opera storica di Tacito. L'interesse per questo storico (\"tacitismo\") trova espressione anche nella traduzione, che rivaleggia per concisione con l'originale latino, della sua opera per mano di Bernardo Davanzati (1529-1606). Fra i trattatisti politici si segnalano i nomi di Ludovico Zuccolo (1568-1630), Paolo Paruta (1540-1598), Traiano Boccalini e del gesuita Giovanni Botero, che pubblic\u00f2 il trattato politico pi\u00f9 famoso del tempo, \"Della ragion di stato\" (1589).\nA fianco della trattatistica politica si svilupp\u00f2 sul fronte letterario una trattatistica barocca, per precisare, approfondire e sistemare sul piano teorico e in termini retorici la grande avventura del nuovo gusto. Uno dei primi testi \u00e8 quello dell'emiliano Matteo Peregrini (1595 ca. - 1652); ma il testo pi\u00f9 importante \u00e8 \"Il cannocchiale aristotelico\" (1654) del torinese Emanuele Tesauro (1592-1675): le infinite possibilit\u00e0 combinatorie della metafora divennero in lui un modo per celebrare la ricchezza della realt\u00e0 e la superiorit\u00e0 del tempo presente sul passato.\nGalileo Galilei.\nGalilei \u00e8 noto nella storia della letteratura per essere stato uno dei pochi filosofi e scienziati ad aver introdotto, nel sistema del trattato, l'uso del volgare fiorentino, gi\u00e0 attingendo a quell'ottica di pensiero dell'universalizzazione dell'insegnamento scientifico, non pi\u00f9 condivisibile soltanto nella statica forme grammaticale latina tra accademici e specialisti. Per questo Galilei ader\u00ec all'Accademia dei Lincei. Gli studi del filosofo si concentrarono sui grandi interrogativi che animavano gli studiosi matematici e fisici del suo tempo, quali Niccol\u00f2 Copernico, Giovanni Keplero Tycho Brahe e Giordano Bruno, ossia l'analisi di un sistema universale diverso dal classico fino ad allora considerato come veritiero, cio\u00e8 quello di Aristotele e di Claudio Tolomeo, ripreso anche da Dante Alighieri per la \"Divina Commedia\". A differenza dell'antropocentrismo voluto da Aristotele, enfatizzato successivamente da Dante e dagli umanisti, con la collocazione della Terra al centro dell'universo, con la divisione degli strati in 3 gruppi suddivisi a loro volta in altri 3 substrati, posero i moderni scienziati Copernico e Keplero a rivalutare la formula del movimento degli astri, e specialmente del Sole e della Terra. Copernico, seguito dagli altri, meno Brahe, fu il primo a teorizzare il movimento scientifico il movimento circolare degli assi, corretto poi dal Keplero sul percorso eliocentrico degli stessi, che compiono il loro movimento attorno al Sole, assieme alla Terra, che \u00e8 uno degli altri pianeti del sistema solare. Il Brahe invece, seguendo la dottrina gesuita, approv\u00f2 il movimento degli astri, bench\u00e9 sostenesse che il Sole ruotasse attorno alla Terra.\nUn altro aspetto non meno importante \u00e8 l'esperimento in s\u00e9: questa parte del \"metodo galileiano\" infatti si basa su un esperimento che \u00e8 riproducibile solamente nella mente di chi lo compie. Galileo offre un'analisi dettagliata di molti fattori che potrebbero influenzare la riuscita dell'esperimento, ma che vengono poi eliminati per poter ricreare quelle \"condizioni ideali\" perch\u00e9 il fenomeno avvenga: importante quindi \u00e8 anche il ruolo che gioca la matematica, perch\u00e9 non \u00e8 importante arrivare solamente a una dimostrazione \"qualitativa\", ma anche a una dimostrazione \"quantitativa\" del fenomeno.\nLa prosa dialettale.\nIn parallelo alla prosa in lingua, nel Seicento ebbe un sensibile sviluppo la letteratura dialettale, per il peso delle tradizioni locali o per gusto bizzarro. Si tratta pur sempre di letteratura prodotta dall'alto, ma capace di registrare aspetti della vita popolare. \u00c8 letteratura che in ogni caso non ambisce a porsi come alternativa a quella nazionale e accetta quindi la posizione subalterna. Le prove dialettali pi\u00f9 interessanti e corpose sono quelle napoletane, ma vanno registrate quelle romanesche (il poema \"Meo Patacca\", 1695, di Giuseppe Berneri), quelle bolognesi, quelle veneziane e quelle milanesi. Quella napoletana \u00e8 legata ai nomi di Giulio Cesare Cortese (1575-1627), che si dedic\u00f2 soprattutto alla poesia, e di Giambattista Basile, noto soprattutto per \"Lo cunto de li cunti\" (1634), cinquanta fiabe destinate ai piccoli e scritte in una lingua manipolata in modo assai personale. Un posto a s\u00e9 occupa il bolognese Giulio Cesare Croce, la cui fama \u00e8 legata a \"Le sottilissime astuzie di Bertoldo\" (1602) e a \"Le piacevoli e ridicolose semplicit\u00e0 di Bertoldino\" (1608), che hanno nutrito a lungo l'immaginario popolare, e che esprimono valori moderati e l'accettazione della scala sociale.\nIl teatro: la Commedia dell'Arte.\nUna delle costanti della cultura barocca \u00e8 il senso della teatralit\u00e0 della vita, connesso a quello della vanit\u00e0 della stessa. Da qui lo sviluppo del teatro e delle sue tecniche. Si crearono nuovi generi non pi\u00f9 corrispondenti alle forme classiche (dalla tragicommedia, al melodramma, alla Commedia dell'Arte) e nuove professioni legate al teatro, come quella dell'attore, e venne fissata la forma della sala teatrale, con la separazione degli spazi destinati alla scena e agli spettatori. La vitalit\u00e0 del teatro nel Seicento va ben oltre quella dei testi drammatici, che sono modesti in Italia rispetto all'Europa: in Francia (Corneille, Racine, Moli\u00e8re), in Spagna (Lope de Vega, Pedro Calder\u00f3n de la Barca), in Inghilterra (Shakespeare e il teatro elisabettiano) abbondano grandi testi, a fronte dei quali l'Italia pu\u00f2 vantare poco.\nMa l'Italia tra Cinque e Seicento vide nascere, svilupparsi e passare poi in Europa forme teatrali fortemente spettacolari non dipendenti dal controllo della parola. Un caso \u00e8 quello della Commedia dell'Arte, teatro profano del corpo e della maschera. \u00c8 un teatro di professionisti che, organizzati in compagnie girovaghe, comunicano con la bravura tecnica e l'espressivit\u00e0 del corpo, improvvisando con la parola sulla base di intrecci e scene tipiche. Gli attori indossano la maschera per tipizzare qualit\u00e0 psicologiche o regionali del personaggio, e anche il linguaggio impiegato nella comunicazione orale \u00e8 spesso una mescolanza di forme regionali di aree contigue, un plurilinguismo stereotipato. La prima compagnia di comici professionisti si form\u00f2 a Padova nel 1545. Le compagnie girovaghe, che raggiungevano il popolo pi\u00f9 comune nei centri pi\u00f9 disparati e anche pi\u00f9 piccoli, ebbero particolare successo nel Seicento e per buona parte del Settecento. Un altro caso \u00e8 quello del dramma per musica (per il quale in seguito si sarebbe utilizzato il termine \"melodramma\"). Tutto aveva preso avvio nel tardo Cinquecento dalla sperimentazione della Camerata de' Bardi, e il primo melodramma fu la \"Dafne\" del poeta Ottavio Rinuccini, rappresentato a Firenze nel 1598.\nLa produzione pi\u00f9 ricca si ebbe a Venezia con la costruzione di teatri pubblici a pagamento e a Roma, dove gli ambienti ecclesiastici diedero vita a un teatro morale o basato sulla storia sacra. In mancanza di norme definite, il genere assunse forme varie, e nel processo evolutivo il testo drammatico assunse forme sempre pi\u00f9 schematiche fino alla sua subordinazione alla musica. La commedia letteraria continu\u00f2 nel Seicento con nuove forme e intrecci destinati a finalit\u00e0 moraleggianti. I centri di produzione pi\u00f9 importanti furono Napoli, Firenze e Roma. Qui si svilupp\u00f2, alla fine del Cinquecento, un tipo di commedia semplice che riproduceva in forme letterarie gli schemi narrativi della Commedia dell'Arte. La tragedia, con attenzione alla politica e alle riflessioni sulla ragion di stato, indulgeva a un gusto truce e violento secondo il modello del latino Seneca. Lo scrittore pi\u00f9 autorevole di questo genere fu il piemontese Federico Della Valle.\nIl Settecento.\nL'Arcadia.\nTra le maggiori scuole letterarie del secolo non possiamo non citare l'Arcadia, un'accademia letteraria fondata a Roma nel 1690 da Giovanni Vincenzo Gravina e da Giovanni Mario Crescimbeni. Il pi\u00f9 importante autore \u00e8 sicuramente Pietro Metastasio, che lavora presso la corte austriaca. Questi letterati, promuovevano, con l'appoggio della Curia romana, l'anti-barocchismo e la restaurazione classicistica (Arcadia \u00e8 il nome di un'antica regione della Grecia, dove, secondo la tradizione letteraria, i pastori, vinta la durezza della vita primordiale, vivevano felici, in semplicit\u00e0). I soci del circolo fondarono sezioni in tutta Italia. Il classicismo cui essi si rifanno \u00e8 soprattutto quello di Petrarca, ma anche quello di Poliziano e Lorenzo il Magnifico.\nL'Illuminismo italiano.\nIl Settecento \u00e8 un secolo di grandi trasformazioni. In Europa si assiste al predominio culturale e politico della Francia, mentre una serie di guerre, dette di successione, vede cambiare il panorama politico e le aree di dominazione. L'Italia \u00e8 dominata al nord dagli Austriaci, che, in seguito alla pace di Aquisgrana del 1748, si sostituiscono alla dominazione spagnola; al sud dalla dinastia francese dei Borboni. La Sardegna \u00e8, invece, unita al Piemonte e si costituisce il Regno di Sardegna, governato dalla dinastia dei Savoia. La presenza straniera si fa comunque meno pressante e gli Stati italiani godono di una maggiore libert\u00e0.\nNella seconda met\u00e0 del Settecento, si afferma in Inghilterra la Rivoluzione industriale: si diffonde cio\u00e8 un nuovo modello di produzione delle merci, basato sulla fabbrica, dove si esegue il lavoro grazie all'uso di nuovi macchinari, che incrementano la produzione e, di conseguenza, allargano la disponibilit\u00e0 sul mercato delle merci, con enormi conseguenze sul settore economico, ma anche sociale e politico. Si afferma definitivamente il potere economico e, quindi, anche sociale della borghesia, che basa la propria supremazia sulla propriet\u00e0 dei mezzi di produzione, come le fabbriche, e la capacit\u00e0 di gestire il denaro. Essa, in contrapposizione all'aristocrazia delle corti, ormai decadente e impoverita, afferma la propria visione del mondo e i propri valori, legati all'intraprendenza e al guadagno.\nIl conflitto sociale e culturale tra la nuova classe in ascesa e l'antica aristocrazia di sangue provoca alla fine del secolo la Rivoluzione francese, nel 1789, in cui il concetto stesso di potere monarchico entra in crisi, con la diffusione di valori nuovissimi come la libert\u00e0, l'uguaglianza e la fraternit\u00e0. I \"philosophes\" sono i fondatori dell'Illuminismo o filosofia dei lumi: la ragione \u00e8 la luce che si apre nel buio dell'ignoranza e della superstizione e supporta la nuova scienza sperimentale che contrappone la libera ricerca intellettuale ai dogmi della religione. L'Illuminismo trover\u00e0 un'espressione politica nella Rivoluzione francese. Accanto ai valori gi\u00e0 citati, il Settecento regaler\u00e0 all'Europa i principi fondamentali della tolleranza religiosa e del cosmopolitismo.\nL'illuminismo italiano ha come suoi autori di spicco l'economista Pietro Verri, fondatore della celebre rivista Il Caff\u00e8 e Cesare Beccaria, autore del famoso saggio Dei delitti e delle pene, il primo a giudicare severamente la pena di morte. A Napoli invece si affermano lo storico Giambattista Vico e Francesco Mario Pagano. Altri autori importanti sono: Francesco Algarotti, Maria Gaetana Agnesi, Sallustio Bandini, Giuseppe Baretti, Melchiorre Cesarotti, Carlo Denina, Gaetano Filangieri, Antonio Genovesi, Pietro Giannone, Gaspare Gozzi, Alessandro Verri.\nCarlo Goldoni.\nCarlo Goldoni \u00e8 assai conosciuto nella letteratura italiana teatrale, per essere stato un innovatore del genere, portando le classiche commedie degli equivoci nella societ\u00e0 intera. Infatti prima di ci\u00f2, esistevano filoni tipici territoriali (Venezia-Milano-Ferrara-Napoli), in cui la Commedia dell'Arte aveva le sue maschere predilette. Goldoni ha cercato di \u201cimborghesire\u201d il teatro, inserendo le maschere comiche di Arlecchino e Pantalone non pi\u00f9 come padroni della scena, ma come servitori dei protagonisti borghesi. L'intenzione di Goldoni era di creare un teatro sociale nuovo, alla pari di Moli\u00e8re, e di mostrare i vizi e le piccolezze della societ\u00e0 italiana media al mondo tramite dialoghi in prosa (e non pi\u00f9 dialettali), che riuscissero chiaramente comprensibili ad un vasto pubblico. Di qui la tesi della teoria goldoniana del teatro e del mondo, sul cui palcoscenico non vengono pi\u00f9 rappresentate baruffe comiche tra maschere, ma situazioni reali, in cui la maschera ha un piccolo, seppur fondamentale, ruolo di accompagnamento.\nIl testo teatrale goldoniano di maggiori fortuna \u00e8 \"La locandiera\", che ritratta tematiche amorose gi\u00e0 incontrate nei suoi primi testi. La vicenda riguarda completamente il ruolo che ha la donna nella societ\u00e0 veneziana settecentesca, e di come lei, conoscendo le debolezze dell'uomo, riesca a controllare ciascuno di essi. Mirandolina \u00e8 la direttrice di una locanda vicino a Firenze, dove arrivano un marchese, un conte e un cavaliere (quest'ultimo misogino). Mirandolina non si accontenta di avere in suo pugno gli altri due pretendenti, ma si lancia una sfida: riuscire a far innamorare di s\u00e9 il cavaliere, e poi ingannarlo. Mirandolina dunque rappresenta il potere segreto che ha la donna, che riesce ad uscire nei momenti meno opportuni, e a distruggere qualsiasi megalomania tipica dell'uomo.\nGiuseppe Parini.\nLa figura di spicco della rinascita letteraria del XVIII secolo fu Giuseppe Parini. Nato in un villaggio lombardo nel 1729, \u00e8 stato istruito a Milano, e da giovane era conosciuto tra i poeti arcadici con il nome di Darisbo Elidonio. Anche come arcadico, Parini ha mostrato originalit\u00e0. In una raccolta di poesie pubblicata a 23 anni sotto il nome di Ripano Eupilino, il poeta mostra la sua facolt\u00e0 di prendere le scene di vita reale, ed esporli con spirito di opposizione e con profonda vena satirica. Queste poesie indicano una risoluta determinazione a sfidare le convenzionalit\u00e0 letterarie.\nCome artista, andando subito al forme classiche, che aspirano ad imitare Virgilio e Dante, apr\u00ec la strada alla scuola di Vittorio Alfieri, Ugo Foscolo e Vincenzo Monti. Come un'opera d'arte, il Giorno \u00e8 meraviglioso per la sua delicata ironia. Il versetto ha nuove armonie; a volte \u00e8 un po' difficile e rotto, come protesta contro la monotonia arcadica.\nIl Giorno, scritto in endecasillabi sciolti, mira a rappresentare in modo satirico, attraverso l'ironia antifrastica, l'aristocrazia decaduta di quel tempo. Con esso inizia di fatto il tempo della letteratura civile italiana. Il poemetto era inizialmente diviso in tre parti: \"Mattino, Mezzogiorno e Sera\". L'ultima sezione venne in seguito divisa in due parti incomplete: il \"Vespro e la Notte\". Il poemetto \u00e8 un'acuta satira della nobilt\u00e0, ritratta senza piet\u00e0 fin nei suoi capricci pi\u00f9 futili, che si ritorcono sul ceto pi\u00f9 povero e umile. Cos\u00ec Parini ci fa notare ad esempio come il servo che scaccia la cagnolina del signore, che lo ha appena morso, sia cacciato dal padrone per strada insieme a tutta la sua famiglia; o ancora come al risveglio il giovin signore possa scegliere se bere il caff\u00e8 o la cioccolata, non sapendo per\u00f2 che sono probabilmente morti degli uomini per trasportare quei cibi esotici fin all'Occidente.\nVittorio Alfieri.\nPatriottismo e classicismo sono i due principi che hanno ispirato la letteratura di Vittorio Alfieri. Adorava l'idea della tragedia greca e romana della libert\u00e0 popolare in armi contro la tirannia. Ha preso i soggetti delle sue tragedie della storia di queste nazioni (e dai rispettivi tragediografi) e ha fatto i suoi antichi personaggi parlano come rivoluzionari del suo tempo. La scuola arcadica di cui era rappresentante, con la sua prolissit\u00e0 e banalit\u00e0, \u00e8 stata tuttavia respinta dal pubblico. Il suo obiettivo era quello di essere breve, conciso, forte e amaro, a mirare al sublime in contrasto con gli umili e pastorale. Ha salvato la letteratura da vacuit\u00e0 arcadiche, conducendolo verso un fine nazionale, e si \u00e8 armato di patriottismo e classicit\u00e0.\nOgni tragedia di Alfieri, tranne alcune, sono versioni italiane di quelle di Eschilo, Sofocle ed Euripide. Poche sono invece opere originali, come il \"Saul\", tratto dai Libri delle Cronache e dal Secondo libro di Samuele della Bibbia, nel quale si narra la battaglia tra Saul e Davide per la successione del trono ebraico, mentre infuria la battaglia tra il popolo di Dio e i Filistei.\nLa tragedia si concentra sui complessi e originali aspetti psicologici dei due protagonisti: David e Saul. David incarna l'eroe vittorioso e valoroso, mentre Saul il buon regnante, che per\u00f2 pecca di tracotanza senza nemmeno accorgersene, arrivando a cadere nella pazzia, tormentato dall'ossessione di vedere il proprio trono rubato da David, che si innamora di sua figlia.\n\u00c8 cos\u00ec che Saul si trova a combattere, in perenne fluttuazione tra due passioni opposte. Egli non riesce pi\u00f9 ad essere contemporaneamente padre e re vincente. Il suo \u00e8 un io disgregato, incapace di ritrovare l'unit\u00e0. Saul passa attraverso i sentimenti pi\u00f9 contrapposti mentre si avvicina man mano la sua ultima meta: il suicidio.\nSar\u00e0 per\u00f2 un suicidio eroico il suo. Egli trover\u00e0 finalmente la sua integrit\u00e0 attraverso una rinuncia radicale: uomo che rifiuta la vita, padre che rinuncia alla figlia, re che rinuncia al suo popolo che \u201ccade\u201d. \u00c8 cos\u00ec che la rinuncia va letta come un supremo possesso: con la morte Saul espia i suoi eccessi sanguinosi e tirannici, rinuncia alla figlia dandogli una prova di offerta d'amore, intesa come vero possesso.\nUgo Foscolo.\nUgo Foscolo rappresenta il preromanticismo italiano. Trovandosi in un periodo difficile per l'Italia, il poeta si alle\u00f2 con Napoleone Bonaparte, vedendo in lui l'eroe che avrebbe salvato il Paese dalla distruzione e dall'ignoranza politica e culturale. Dopo la delusione, avendo visto i progetti di Napoleone andati in fumo con l'emanazione dell'editto sui Cimiteri, Foscolo and\u00f2 come esule in Inghilterra, e vi mor\u00ec. Scrisse per i lettori inglesi alcuni saggi sul Petrarca e sui testi di Boccaccio e di Dante.\nNei sonetti, come In morte del fratello Giovanni o A Zacinto, Foscolo racchiude tutta la nostalgia per la patria lontana e per non poter visitare il sepolcro del fratello defunto. Emerge comunque un lato di Foscolo che si potrebbe definire \"pre-romantico\", come l'attenzione per la natura e per le emozioni che essa suscita, elementi che saranno ripresi soprattutto da Leopardi.\nIspirato a \"I dolori del giovane Werther\" di Goethe, Foscolo ne le Ultime lettere di Jacopo Ortis converte la vicenda nel gusto patriottico italiano. Il protagonista \u00e8 un giovane lombardo che spera nel cambiamento del Paese con la venuta di Bonaparte. Nel frattempo si innamora di una ragazza, per\u00f2 promessa ad un pomposo e grezzo proprietario terriero, Odoardo. Con il fallimento delle sue illusioni, dacch\u00e9 Napoleone tratta l'Italia come una provincia (dopo la vittoria ad Arcole), e dopo lo sposalizio della sua amata con Odoardo, Jacopo si uccide.\nIl romanzo \u00e8 scritto in forma epistolare, riprendendo lo schema goethiano. Foscolo \u00e8 stato uno dei primi ad introdurre tale genere nel suo tempo. Il tema \u00e8 tipicamente preromantico, dacch\u00e9 Foscolo, essendone il precursore, sogna un riscatto dell'Italia, che non avverr\u00e0 immediatamente, oppressa dalla Francia e dall'Austria. Nel romanzo egli raccoglie tutti i tipici sentimenti che saranno presenti nel Romanticismo, come lo sturm und drang, lo slancio emotivo, la violenza patriottica, e l'amore per la natura e il passato classico.\nIl secondo maggior lavoro di Foscolo \u00e8 la poesia \"Dei sepolcri\", basata sull'editto di Saint Cloud di Napoleone. Il poeta in quattro sezioni celebra il passato italico, partendo dal concetto di non venerare troppo i morti, dopo la dipartita, con sfarzose tombe, seguendo poi con l'elenco dei migliori poeti e scrittori italiani sepolti nella Basilica di Santa Croce a Firenze, narrando infine l'importanza della sepoltura, affinch\u00e9 permanga il ricordo, citando l'esempio omerico della morte di Ettore.\nI temi principali oscillano dal materialismo al preromanticismo.\nL'Ottocento.\nL'Ottocento italiano in ambito letterario \u00e8 scandito da tre principali correnti letterarie:\nLeopardi, invece, si oppose al classico romanticismo; ispirandosi a Plinio il Vecchio e a Rousseau, elabor\u00f2 un personale pensiero filosofico riguardo alla condizione infelice dell'uomo. Consider\u00f2 nell'esistenza, dunque, da una parte l'Uomo, essere che prova le passioni, spinto dal desiderio della felicit\u00e0, che per\u00f2 non riesce mai a perseguire, proprio perch\u00e9 spinto da continui desideri dopo il conseguimento del primo; dall'altra mise la Natura, entit\u00e0 che incarna la causa dell'infelicit\u00e0 umana, personificata per una scelta materialistica e per critica contro la morale religiosa dell'evanescenza e dell'imperscrutabilit\u00e0 divina. L'Uomo, con cui spesso si rapporta Leopardi stesso, \u00e8 continuamente spinto dal desiderio di felicit\u00e0, quasi completamente irraggiungibile nella vita terrena, placato soltanto da piaceri mondani, e da ideali di positivismo e di progresso, contro cui Leopardi si oppone fermamente; la sofferenza umana pu\u00f2 essere, come scritto ne \"La ginestra\", lenita soltanto con la fratellanza comune, oppure con la morte dell'individuo.\nIl fulcro centrale \u00e8 il pessimismo dilagante sulla condizione umana delle caste, per niente cancellate con l'unificazione italiana nel 1861, dove i rapporti sociali sono scanditi da regole e fratellanza a parole, ma a fatti vi \u00e8 un tentativo quasi animalesco di sopraffazione per il possesso del denaro e della fortuna. Perfino i Malavoglia, bench\u00e9 ancora descritti sotto una patina tardo-romantica, sono inclusi in questo ideale, in cui l'unica certezza \u00e8 l'ideale dell'ostrica, ossia quello della famiglia stretta e salda, che cerca di opporsi al cambiamento sociale economico dell'Italia postunitaria, che distrugger\u00e0, proprio per mezzo del positivismo, e dell'universalizzazione economica, con fulcro appunto nei centri di Milano e Torino, con la conseguente emigrazione degli altri italiani, l'equilibrio sociale delle masse, che fino agli anni '70 dell'Ottocento hanno vissuto sotto la dottrina del provincialismo paesano e della Chiesa cattolica imperante. Questo fenomeno di distruzione dell'individuo sar\u00e0 ancora pi\u00f9 presente nel personaggio di Gesualdo, che \u00e8 oppresso da un odio cieco per il prossimo, dedito soltanto ad accumulare denaro, e a inimicarsi la famiglia, con relazioni e matrimoni di convenienza per tornaconto personale, fino alla triste morte in solitudine.\nD'Annunzio elabor\u00f2 un decadentismo personale, sia in campo poetico, con le \"Laudi\" (1903), che con i romanzi della triade della Rosa: \"Il piacere - L'innocente - Trionfo della morte\". I protagonisti dei romanzi sono alter-ego del poeta, tutti giovani nobili che cercano la via del piacere con il mezzo dell'estetismo e, pi\u00f9 tardi, della potenza del superuomo nietzschiano, in un clima di reclusione con la propria amante/femme fatale, contro l'ignoranza della borghesia e della plebe. L'unica fonte di vita per D'Annunzio \u00e8 la parola ed il tentativo di valorizzarla fino al possibile con la scelta di vocaboli aulici e \"sonanti\", che trasmettano forti sensazioni visive e uditive, specialmente per quanto concerne la poesia del libro poetico \"Alcyone\", il terzo delle \"Laudi\". Cos\u00ec \u00e8 anche, nel romanzo pi\u00f9 famoso (\"Il piacere\"), per il protagonista Andrea Sperelli, intento nella glorificazione della propria vita con il culto dell'arte e della poesia antica, sia di stampo greco-classico che medievale e rinascimentale-barocco. Il tentativo, poi raggiunto nel periodo post-decadentista del Novecento, \u00e8 quello di dominare la propria amante, in questo caso la nobile Elena Muti, che oppone la sua \"purezza\" al focoso amore della f\u00e8mme fatale Maria, parente di Andrea, incontrata durante una convalescenza dopo un duello di scherma. Tuttavia, l'impotenza del protagonista esteta, dovuta sempre a causa della potenza schiacciante della donna con il suo carattere dominante, sar\u00e0 sempre la causa della rovina fisico-morale del protagonista. Questo fino a quando D'Annunzio, alla fine dell'800, non scoprir\u00e0 Nietzsche e rielaborer\u00e0 la tesi del \"superuomo\", usando l'onnipotenza dell'archetipo per costruire un personale alter-ego esteta/superuomo che sappia dominare la scena, e anche le proprie amanti, con il romanzo \"Il fuoco\", che pubblica nel 1900.\nIl Romanticismo.\nNella prima meta dell'Ottocento si diffonde in Europa il movimento culturale noto come Romanticismo. Le idee romantiche nascono in Germania propagandosi dal movimento dello Sturm und Drang. Le idee romantiche vengono fatte conoscere grazie alla rivista \"Athenaeum\" fondata dai fratelli Friedrich e Wilhelm August von Schlegel. Le idee romantiche trovano adesione in Francia e Inghilterra. I romantici rivalutano il sentimento, la passione e la libert\u00e0. Riavvertono il bisogno di Dio. Si sente un profondo legame con la natura. In Italia il movimento romantico tard\u00f2 notevolmente ad arrivare. Nel 1816, la scrittrice Madame de Stael in un articolo \"Sull'utilit\u00e0 delle traduzioni\" sul giornale milanese Biblioteca italiana rimproverava ai letterati italiani di tradurre solo opere della classicit\u00e0, e consigliava invece di diffondere scrittori stranieri contemporanei, che avrebbero \"risvegliato la lingua.\"\nMai come in nessun'altra letteratura, il romanticismo italiano \u00e8 sostenuto dal concetto di \"identit\u00e0\" nazionale. La parola d'ordine \u00e8 \"conciliare\" il classico retaggio del passato con le nuove spinte di volont\u00e0 indipendentiste. Esempio di ci\u00f2 \u00e8 il giornale Il Conciliatore, sorto nel 1818 e chiuso solo l'anno dopo dalla censura austriaca. La redazione del giornale era composta da intellettuali di spicco come Silvio Pellico, Giovanni Berchet, Pietro Maroncelli, che saranno imprigionati per molti anni per i loro comportamenti rivoluzionari.\nMolta letteratura in prosa del Romanticismo \u00e8 soprattutto letteratura \"politica\". Autori molto noti sono Giuseppe Mazzini, patriota, fondatore della Giovine Italia e autore di numerosi saggi a favore dell'indipendenza italiana; e ancora Massimo d'Azeglio, Vincenzo Gioberti, Luigi Settembrini (\"Ricordanze della mia vita),\" Carlo Cattaneo (\"Notizie naturali e civili sulla Lombardia)\", Carlo Pisacane, Cesare Cant\u00f9 (\"Storia Universale\"), Gino Capponi (\"Storia della repubblica di Firenze)\", Vincenzo Cuoco e Silvio Pellico (\"Le mie prigioni).\"\nIl romanticismo patriottico italiano, \u00e8 espresso anche nel romanzo storico \"Le confessioni di un italiano\" di Ippolito Nievo, un soldato che partecip\u00f2 alle battaglie dei Mille di Giuseppe Garibaldi, e che mor\u00ec prematuramente affogato. La sua opera \u00e8 narrata in prima persona, all'inizio, e racconta, in maniera quasi auto-biografica, le vicende di un giovane eroe italiano, che sogna l'Italia unita, e lascia la ragazza che ama e il suo borgo per partecipare alla spedizione dei Mille. il \"tema patriottico\" \u00e8 presente e sorretto da un senso religioso del dovere che si esprime nel sacrificio della giovinezza e della vita. L\"'amore\" \u00e8 inteso come trasporto dei sensi e passione sublime nel contempo. La Pisana \u00e8 l'espressione della passione genuina che ha in s\u00e9 la sua redenzione (differente posizione da quella di Manzoni). Esprime inoltre una rivolta contro il moralismo cattolico-conformista. Il tema \"storico-evocativo\" (il castello di Fratta, la caduta di Venezia, l'incontro con Napoleone Bonaparte, ecc.) \u00e8 basato su una salda fede e su una costante e rinnovata speranza nel riscatto della patria. La figura della Pisana \u00e8 una riuscita rappresentazione di figura femminile: frivola, incostante, capricciosa, angelo e peccatrice insieme, ma profondamente legata a Carlino, pronta a sacrificarsi a lui quando \u00e8 necessario.\nAlessandro Manzoni.\nManzoni (1785-1873) \u00e8 considerato il \u201cpadre del romanzo italiano\u201d, nonch\u00e9 della lingua, assieme a Dante Alighieri. Egli, vissuto a Milano, risente di varie correnti letterarie: dal giansenismo al romanticismo ed agli ideali della rivoluzione francese, fino alla conversione al cristianesimo. Nelle sue opere giovanili \u00e8 presente anche il pensiero illuminista, essendo nipote di Cesare Beccaria. La fama di Manzoni \u00e8 dovuta al patriottismo, e alla creazione ufficiale della lingua italiana, nonch\u00e9 del romanzo storico.\nIn qualit\u00e0 di romantico, Manzoni aveva letto il trattato di Madame de Sta\u00ebl che invitava gli italiani a comporre nuovi generi, tralasciando le ricopiature dei classici greci e latini. Il modello proposto era Shakespeare, ma Manzoni trov\u00f2 l'ostacolo delle regole di Aristotele, espresse nella sua \"Poetica\", ossia la presenza dei personaggi in un'unica sala, la durata di non oltre 24 ore, e l'assenza di coro. Traendo spunto da Schlegel e dai saggisti tedeschi, Manzoni inizi\u00f2 ad elaborare la sua tesi della \u201ctragedia storica\u201d, cos\u00ec come fece in base al romanzo, intendendo raccontare storie italiane del passato, ma che fossero intese attraverso un'occhiata al presente.\nLe uniche tragedie manzoniane sono \"Il conte di Carmagnola\" e l\"'Adelchi\". I temi della tragedia, oltre al fatto della storicit\u00e0, riguardano con un nuovo occhio quelli della tragedia classica, ossia l'espiazione dei peccati di una famiglia da parte dei figli, del tutto innocenti ed estranei ai mali dei loro genitori. Figura interessante \u00e8 quella di Ermengarda, eroina romantica che si interroga sul suo destino ed appare tormentata, fino a giungere al passionale atto di suicidio, a causa della pazzia causatale dalla notizia delle nuove nozze di Carlo Magno.\n\"I promessi sposi\" e la questione della lingua.\nIl romanzo storico \u00e8 ambientato nel 1628, presso il lago di Como. I contadini Renzo Tramaglino e Lucia Mondella sono innamorati, e vorrebbero sposarsi con l'aiuto di Don Abbondio (che lo nega), ma sono osteggiati dal prepotente nobile Don Rodrigo, che costringe i due a rifugiarsi da Padre Cristoforo. Costui propone a Renzo di andare nella grande Milano, mentre Lucia andr\u00e0 in un monastero a Monza. Di qui le varie peripezie dei due sposi, sempre assillati da Don Rodrigo, e dal suo compare l'Innominato, fino a giungere alla peste di Milano.\nRenzo conosce i tumulti di Milano per il prezzo del pane, e scopre la complicazione politica e i suoi sotterfugi, venendo anche ingannato dall'apparente bonario Antonio Ferrer, mentre Lucia si abbandona alle grazie della monaca di Monza, che la vende a Don Rodrigo. Portata nel castello dell'Innominato, Lucia riesce a fare breccia nel suo cuore, e costui, dopo anni di delitti, coglie l'occasione della visita del Cardinale Federico Borromeo per pentirsi e fare del bene, aiutando Lucia a sfuggire da Don Rodrigo. Tuttavia scoppia la peste, e sia Renzo, Lucia che Don Rodrigo vengono contagiati. Sebbene i due riescano a guarire, Don Rodrigo muore, assistito da Frate Cristoforo nel lazzaretto e dal nemico Renzo, che lo perdona. Tornati al borgo natio, Renzo e Lucia finalmente posso sposarsi ed avere dei figli.\nCome disse Italo Calvino, la struttura dei personaggi \u00e8 binaria, in quanto ciascuna figura preponderante ha un suo opposto, cos\u00ec come la gerarchia di essi, che rappresenta il potere e l'umilt\u00e0 di una stessa cosa.\nDe \"I promessi sposi\" Manzoni scrisse tre redazioni (una nel 1823, con titolo differente, una seconda, corretta in parte, nel 1827 \u2013 detta \"ventisettana\" \u2013 e l'ultima nel 1840, la \"quarantana\"). Manzoni lavor\u00f2 molto sul piano linguistico, pi\u00f9 che stilistico. Il problema di Manzoni era infatti l'uso del linguaggio, essendovi vari idiomi italiani raggruppati in quattro settori: il lombardo, il fiorentino, il napoletano e il siciliano. Manzoni, studiando Dante e i maggiori scrittori italiani, decide di adottare la prosa romanza del volgare toscano, pi\u00f9 unitario e facilmente comprensibile in tutta la penisola. Egli stesso afferm\u00f2 di essersi recato a Firenze verso il 1827 a \"sciacquare i panni in Arno\" a studiare quindi la lingua toscana della classe media. La differenza sostanziale con i suoi predecessori fu che il Manzoni non s'ispir\u00f2 al toscano di Dante o Petrarca, ma a quello a lui contemporaneo, al fine di creare una lingua \"viva\".\nQuanto al fatto di trovare un nuovo genere per il romanzo, egli lesse l\"Ivanhoe\" di Walter Scott, e decide di comporre un'opera ambientata nel passato, ma che fosse d'esempio per la generazione attuale, inserendo episodi non assai dissimili a quelli della situazione storica del suo tempo. Un esempio \u00e8 la dominazione dell'Austria nell'Italia ottocentesca, che nel romanzo appare sotto la figura seicentesca di Don Rodrigo, signorotto spagnolo. Fonti principali manzoniane per la documentazione riguardo al periodo storico scelto (1628-1630), e alla descrizione della peste di Milano, furono le cronache di Giuseppe Ripamonti.\nGiacomo Leopardi.\nLeopardi, nato nel 1798 e morto nel 1837 \u00e8 considerato il maggior poeta dell'Ottocento italiano e una delle pi\u00f9 importanti figure della letteratura mondiale, nonch\u00e9 una delle principali del romanticismo letterario. inizialmente sostenitore del classicismo, ispirato alle opere dell'antichit\u00e0 greco-romana, ammirata tramite le letture e le traduzioni di Mosco, Lucrezio, Epitteto e altri, approd\u00f2 al Romanticismo dopo la scoperta dei poeti romantici europei, quali Byron, Shelley, Chateaubriand, Foscolo, divenendone un esponente principale, pur non volendo mai definirsi romantico. Le sue posizioni materialiste\u00a0\u2013 derivate principalmente dall'Illuminismo \u2013 si formarono invece sulla lettura di filosofi come il barone d'Holbach, Pietro Verri e Condillac, a cui egli unisce per\u00f2 il proprio pessimismo.\nMaterialismo e pessimismo leopardiano.\nInizialmente Leopardi, studiando Rousseau e interrogandosi sulla condizione infelice umana, svilupp\u00f2 un primo pessimismo, il cosiddetto \u201cpessimismo storico\u201d, che poi diventer\u00e0 il \u201cpessimismo cosmico\u201d. Il primo pessimismo, secondo Leopardi, \u00e8 dovuto alla condizione umana che non ha pi\u00f9 valori, e ha perduto il senso di coraggio e di virt\u00f9 dei grandi personaggi della classicit\u00e0. Compiendo azioni virtuose e passionali, l'uomo dovrebbe riconquistare la felicit\u00e0. Leopardi tuttavia si rese conto, studiando il materialismo, che l'uomo \u00e8 assai lontano da Dio, cos\u00ec come Dio \u00e8 lontano dalle sue creature, e che l'uomo \u00e8 sempre portato, in quanto carne, a desiderare qualcosa, che tuttavia non potr\u00e0 mai appagarlo totalmente, dacch\u00e9, dopo averla posseduta, \u00e8 sempre spinto da continue ricerche e desideri a trovare qualcosa che appaghi la sua sete, senza mai arrivare all'eterna felicit\u00e0. Leopardi sostiene che la felicit\u00e0 si possa raggiungere soltanto da morti, e che sia qualcosa di eternamente opposto allo schema dell'universo, dominato dalla crudele Natura, che ha creato la vita, ma che la fa soffrire indicibilmente da millenni.\nNasce cos\u00ec il pessimismo cosmico, dove Leopardi \u00e8 alla continua ricerca della felicit\u00e0, e potr\u00e0 trovarla soltanto se l'uomo rifiuter\u00e0 il progresso del secolo attuale, falso portatore di allegria e buoni propositi, e si unir\u00e0 ai suoi fratelli contro la natura, soffrendo fino alla morte naturale, raggiungendo la felicit\u00e0.\n\"Canti pisano-recanatesi\".\nL'opera pi\u00f9 importante di Leopardi, nel contesto poetico, sono i \"Canti\", che si uniscono agli \"Idilli\". Sono una grande raccolta di poesie, che abbracciano le tre fasi del pessimismo leopardiano. La prima fase \u00e8 composta da inni e odi che trattano temi eroici, come \"All'Italia\", \"Ad un vincitore nel gioco del pallone\". La seconda fase \u00e8 dominata dai canti composti a Recanati, quelli pi\u00f9 importanti, tra i quali \"L'infinito\", \"Il passero solitario\", \"Il sabato del villaggio\" e \"A Silvia\". In questa fase si delinea il pessimismo cosmico: il rapporto morboso e conflittuale del poeta con la Natura matrigna, e delle sventure nel campo amoroso. Leopardi ha elaborato il suo pessimismo cosmico, sull'infelicit\u00e0 totale della vita, e sull'impotenza dell'uomo di cercare illusioni, e di nascondersi dietro il velo del progresso, e delle nuove scoperte. In tali poesie inoltre primeggia il tema del materialismo, e dell'anti-romanticismo.\nNella terza fase il poeta, dopo il passaggio dei componimenti del \"Ciclo di Aspasia\", passa a \"La ginestra\", dove riepiloga, descrivendo l'operato del Vesuvio, tutta la tragedia della vita umana, paragonandola ad una semplice ginestra. Leopardi consiglia al genere umano di comportarsi come il fiore, che cresce nei luoghi pi\u00f9 impervi, ma che sa resistere tenacemente alle distruzioni della natura, per rigenerarsi.\n\"Operette morali\".\nL'opera in prosa maggiore di Leopardi sono le \"Operette morali\", dialoghi satirici, ispirati a quelli di Luciano di Samosata, in cui Leopardi presenta il suo manifesto di poetica: l'avversione contro la natura, lo scetticismo per i tentativi dell'uomo di rendersi felice, e la presa di coscienza della vanit\u00e0 dell'esistenza umana. Di particolare rilevanza sono i dialoghi de \"La scommessa di Prometeo\", nel quale il titano fa una scommessa con Zeus, dicendogli che avrebbe trovato sulla Terra un uomo felice. Dopo tre tentativi, Prometeo pagher\u00e0 la scommessa, perdendola. O nel \"Dialogo della Natura e di un islandese\", nel quale un giovane dell'Islanda (terra ritenuta all'epoca assai lontana dal mondo) si trova dinanzi alla Natura: una donna simile a una statua, enorme, brutta e massiccia, a cui accusa tutti i mali del mondo. La Natura replica che lei non ha colpa delle sofferenze umane, perch\u00e9 tutto \u00e8 segnato dal destino dell'esistenza, che si affida puramente al caso. L'islandese si allontana, scoraggiato, e muore nel deserto.\nLo \"Zibaldone\".\nLo Zibaldone \u00e8 un enorme diario personale, nel quale Leopardi annota dal 1817 tutti i suoi pensieri e riflessioni riguardo al suo sistema filosofico. I temi trattati sono: la religione cristiana, la natura delle cose, il piacere, il dolore, l'orgoglio, l'immaginazione, la disperazione e il suicidio, le illusioni della ragione, lo stato di natura del creato, la nascita e il funzionamento del linguaggio (con anche diverse annotazioni etimologiche), la lingua adamica e primitiva, la caduta dal Paradiso, il bene e il male, il mito, la societ\u00e0, la civilt\u00e0, la memoria, il caso, la poesia ingenua e sentimentale, il rapporto tra antico e moderno, l'oralit\u00e0 della cultura poetica antica, il talento, e, insomma, tutta la filosofia che sostiene e nutre la propria poesia.\nLe situazioni affrontate con pi\u00f9 interesse sono il \u201cdolore\u201d e il \u201cricordo\u201d. Per Leopardi infatti il dolore \u00e8 la causa delle sofferenze, nonch\u00e9 la vera natura di esse. Il dolore tuttavia induce a pensare e a riflettere, facendo scaturire il desiderio della felicit\u00e0. Il ricordo \u00e8 ci\u00f2 che l'uomo possiede nella mente, grazie al quale riesce a catturare tutti i momenti felici del passato, e che pu\u00f2 far rivivere soltanto con il cervello, permettendogli di affrontare le sofferenze.\nLetteratura dialettale: i \"Sonetti romaneschi\" di Belli.\nLa letteratura dialettale italiana fu un filone parallelo al romanticismo ottocentesco, rappresentata dal lombardo Carlo Porta e dal romano Giuseppe Gioachino Belli. Quest'ultimo fu il pi\u00f9 influente, con i suoi \"Sonetti romaneschi\" (oltre 2000), raccolti in una pubblicazione nella seconda met\u00e0 dell'800. I sonetti rispecchiano vari argomenti, suddivisi in due filoni:\nLa poetica del Belli abbraccia lo stile dell'epitaffio del noto popolare Pasquino, statua a cui venivano affissi versi satirici quotidiani contro la politica e il papato. Tra i sonetti pi\u00f9 famosi ci sono quelli de \"Li soprani der monno vecchio\" e \"Er Giudizzio Universale\"; nel primo Belli traccia in breve la storia simbolica del rapporto potere-popolo, facendo parlare un araldo del re, che in tono molto diretto e schietto: \"Io sono io e voi nun ziete un cazzo!\" fa comprendere al lettore e alla massa l'indiscutibilit\u00e0 del potere autoritario dell'imperatore di turno su una popolazione, costretta soltanto a subire per ordine quasi naturale della vita sociale dell'essere umano. Nel secondo sonetto Belli, seguendo la scia del satirico romano Persio, fa notare che quando ci sar\u00e0 il Giudizio Universale, Dio non guarder\u00e0 in faccia a nessuno, livellando sullo stesso settore sia i nobili e plebei, invitando dunque il popolo tutto a vivere un'esistenza meritevole di distinzioni, dopo la morte, per i meriti, e non per le ricchezze accumulate.\nLetteratura patriottica: Ippolito Nievo.\nVissuto nel Friuli Venezia Giulia, e a Milano, Nievo scrisse nel 1858 il \"secondo romanzo italiano\": \"Le confessioni di un italiano\". Ivi ripercorre le memorie di un vecchio di nome Carlo \"Carlino\" Altoviti, di ottant'anni, che abbracciano quasi un secolo, partendo dagli anni '70 del 1700, fino al 1855, anno della morte del protagonista Carlo. Costui \u00e8 un nobiluomo, che vive nel castello di Fratta, seguendo il classico schema di educazione nobiliare con precettore, finch\u00e9, decaduto il vecchio sistema dell\"anci\u00e8nt regime\", non decide di andare a studiare a Padova. Nel 1794, in seguito al breve periodo di turbolenza della rivoluzione francese, che stupisce particolarmente Carlo con la decapitazione di re Luigi XVI, Carlo abbandona la citt\u00e0, deluso dai metodi di giustizia ancora antiquati e repressivi, poich\u00e9 egli valutava un nuovo sistema sociale basato sull'uguaglianza. Nel 1796 scoppia una rivolta a Portogruaro, che richiede l'intervento diretto di Napoleone Bonaparte, nel 1798 Carlo entra nella Legione della Repubblica Cisalpina, dove conosce Ugo Foscolo. In seguito alla nuova delusione dello scioglimento del governo, che faceva affidamento su Napoleone, Carlo giunge a Napoli, dove si trova coinvolto in una rivolta popolare. Da qui fa incontro con la parente \"Pisana\", con cui intrattiene una relazione amorosa, interrotta soltanto dai moti del 1821, quando Carlo si arruola nell'esercito di Guglielmo Pepe, bench\u00e9 venga imprigionato e condannato all'esilio a Londra. Sempre grazie alla Pisana, Carlo riesce a condurre una vita serena, malgrado le aspettative deludenti riguardo ai moti del 1848, presto represse, dove muore il figlio, che coltivava, come il padre, ideali di libert\u00e0 sociale, incarnati nel ribelle Giuseppe Mazzini. Carlo muore nel 1855, speranzoso verso la giovent\u00f9 attuale, che definisce migliore di quella ipocrita dei suoi tempi.\nLa critica ha considerato il libro come il primo \"romanzo di formazione\" italiano, che si distanzia dai \"Promessi sposi\" per uso linguistico, che ricalca molto la parlata comune, bench\u00e9 con accenti di stile aulico e colto fatto di richiami alla vecchia letteratura per quanto concerne la narrazione in prima persona, ma anche per gli ideali delle tematiche. Il romanzo intende chiaramente mostrare un grande affresco della societ\u00e0 italiana del fine '700 e met\u00e0 '800, che sub\u00ec profondi cambiamenti politici, partendo dalla decadenza definitiva del regime feudale (bench\u00e9 venga abolito solo nel 1806) della vecchia classe nobiliare, ai primi tentativi di rivolta popolare per diritti di uguaglianza. Tuttavia la descrizione della rivolta del Portogruaro \u00e8 piena di ironia, poich\u00e9 le masse ribelli sono troppo ignoranti per comprendere ci\u00f2 che in realt\u00e0 vogliono veramente. I momenti di grane passione civile, puntualmente delusi dalla restaurazione dei governi secolari del Regno d'Italia, sono i moti nell'Italia meridionale, e della Repubblica Cisalpina. La descrizione delle discrepanze nel Regno di Napoli ad esempio, cos\u00ec come le passioni civili di Carlo, non sono mai idealizzate, cos\u00ec come i momenti storici della rivoluzione francese, e della discesa in Italia di Napoleone, ma descritti semplicemente come eventi che si sono verificati nel corso della Storia. L'alter-ego di tutto questo processo storico, pieno di cambiamenti, modifiche e recuperi del potere sono incarnati nel personaggio della Pisana, sempre attaccata ai suoi valori di nobile, bench\u00e9 anche lei alla fine della sua vita si renda conto di non appartenere pi\u00f9 al mondo antico. La Pisana \u00e8 un personaggio irrequieto e capriccioso, sempre imprevedibile, ma profondamente legata a Carlo, desiderosa soltanto di ristabilire l'ordine dei fatti, senza doversi immischiare nei grandi sconvolgimenti sociali. Soltanto da anziano, nelle sue memorie, Carlo si rende conto della sua vita, non vissuta secondo un'ottica idealista, degna di essere ricordata, ma soltanto come una piccola partecipazione nel cambiamento storico del primo '800, a cui aggiunge la speranza, riguardo al suo ideale patriottico di uguaglianza sociale, che i giovani della generazione 1820-21 riescano a combattere decisamente i vecchi poteri, e a unificare l'Italia definitivamente.\nLa Scapigliatura.\nFu un movimento artistico e letterario sviluppatosi nell'Italia settentrionale a partire dagli anni sessanta dell'Ottocento; ebbe il suo epicentro a Milano e si and\u00f2 poi affermando in tutta la penisola. Il termine \u00e8 la libera traduzione del termine francese boh\u00e8me (vita da zingari), che si riferiva alla vita disordinata e anticonformista degli artisti parigini descritta nel romanzo di Henri Murger \"Sc\u00e8nes de la vie de boh\u00e8me\" (1847-1849).\nGli scapigliati erano animati da uno spirito di ribellione nei confronti della cultura tradizionale e il buonsenso borghese. Uno dei primi obiettivi della loro battaglia fu il moderatismo della cultura ufficiale italiana. Si scagliarono sia contro il Romanticismo italiano, che giudicavano languido ed esteriore, sia contro il provincialismo della cultura risorgimentale. La scapigliatura - che non fu mai una scuola o un movimento organizzato con una poetica comune precisamente codificata in manifesti e scritti teorici - ebbe il merito di far emergere per la prima volta in Italia il conflitto tra artista e societ\u00e0, tipico del Romanticismo europeo: il processo di modernizzazione post-unitario aveva spinto gli intellettuali italiani, soprattutto quelli di stampo umanista, ai margini della societ\u00e0, e fu cos\u00ec che tra gli scapigliati si diffuse un sentimento di ribellione e di disprezzo radicale nei confronti delle norme morali e delle convinzioni correnti che ebbe per\u00f2 la conseguenza di creare il mito della vita dissoluta ed irregolare (il cosiddetto maledettismo).\nNegli scapigliati si forma una sorta di coscienza dualistica (una lirica di Arrigo Boito si intitola appunto \"Dualismo\") che sottolinea lo stridente contrasto tra l'\"ideale\" che si vorrebbe raggiungere e il \"vero\", la cruda realt\u00e0, descritta in modo oggettivo e anatomico. Si sviluppa cos\u00ec un movimento che richiama innanzitutto i modelli tipicamente romantici tedeschi di E. T. A. Hoffmann, Jean Paul, Heinrich Heine, e francesi, in special modo Charles Baudelaire.\nIl termine \"scapigliatura\" venne utilizzato per la prima volta da Cletto Arrighi (pseudonimo di Carlo Righetti) nel romanzo \"La Scapigliatura e il 6 febbraio\" (1862).\nIl Verismo.\nIl Verismo (o realismo) \u00e8 un movimento letterario che si diffonde in Italia nell'ultimo trentennio dell'Ottocento dietro la spinta di un analogo movimento francese, il Naturalismo. Carattere fondamentale del Naturalismo \u00e8 \"il ritorno alla natura\" che si esprime attraverso la composizione di opere letterarie che hanno come argomento la realt\u00e0 umana e sociale (anche quella pi\u00f9 umile, penosa e sgradevole), rappresentata con rigore scientifico, in modo cio\u00e8 del tutto oggettivo, distaccato.\nI veristi italiani riprendono i principi del Naturalismo francese calandoli per\u00f2 in una situazione storica diversa. In Italia, infatti, l'industrializzazione che ha investito l'Europa in particolare l'Inghilterra e la Francia, \u00e8 solo agli inizi, per lo pi\u00f9 la raggiunta unit\u00e0 politica ha aggravato problemi gi\u00e0 esistenti, come il profondo divario tra regione e regione e la netta separazione tra il Nord e il Sud. Nasce, infatti, proprio in questi anni la cosiddetta questione meridionale, che per molti aspetti \u00e8 ancor oggi irrisolta. Il Verismo acquista cos\u00ec un carattere giornalistico, nel senso che gli scrittori analizzano e descrivono nelle loro opere le proprie realt\u00e0 regionali in tutta la loro crudezza e drammaticit\u00e0, con toni a volte decisamente pessimistici. I caratteri fondamentali del Verismo si possono cos\u00ec sintetizzare:\nI maggiori rappresentanti del Verismo italiano sono Giovanni Verga, Federico de Roberto, Luigi Capuana, Matilde Serao, Salvatore Di Giacomo, Grazia Deledda, Renato Fucini e Edmondo De Amicis.\nGiovanni Verga.\nGiovanni Verga rappresenta il grande ritorno della Sicilia nel campo della letteratura italiana. Egli attraversa due periodi: il romanticismo e il verismo. Nel primo periodo Verga si limita a scrivere opere che riguardano il Risorgimento italiano, che non avranno molto successo. Il passaggio tra i due movimenti letterari \u00e8 segnato dal romanzo \"Storia di una capinera\", nella quale gi\u00e0 si delinea la triste condizione di impotenza dei personaggi delle varie classi sociali della Sicilia ottocentesca di Catania. Con il romanzo \"I Malavoglia\", e la novella \"Rosso Malpelo\", Verga compie il balzo al verismo.\nLo stile di Verga si basa in parte su quello di Flaubert e Zola, soltanto che compie il processo della regressione, in quanto deve essere creata una forma inerente al soggetto. Inoltre ci\u00f2 che viene rappresentato, \u00e8 mostrato nella sua cruda realt\u00e0, senza omissioni (ad esempio la condizione di vita dei poveri e ricchi siciliani, e la loro parlata difficilmente comprensibile). Il processo di regressione di Verga \u00e8 mostrato attraverso non solo il comportamento dei personaggi, ma anche tramite il narratore, che cambia in base alla materia trattata: uno stile basso per i pescatori dei \"Malavoglia\", il secondo pi\u00f9 imborghesito per \"Mastro-don Gesualdo \", che rappresenta il secondo maggior libro dell'incompiuto ciclo dei Vinti.\nLa vicenda de \"I Malavoglia\" \u00e8 ambientata dopo l'Unit\u00e0 d'Italia, nel borgo siciliano di Acitrezza. Una famiglia di pescatori, capeggiata da Padron 'Ntoni, cade in fallimento, dopo che una tempesta ha distrutta la barca \"Provvidenza\", e il carico di lupini da vendere, una parte dei quali doveva essere distribuita allo Zio Crocifisso. I Malavoglia stentano a risollevarsi dal fallimento, e accadono gravi disgrazie, come la morte di alcuni familiari (il figlio di 'Ntoni con la tempesta, e Luca quando va a fare servizio militare). Rimane 'Ntoni, nipote di Padron 'Ntoni, che anzich\u00e9 aiutare la famiglia, si lascia distruggere dalla depressione, distruggendo la sua onorabilit\u00e0.\nIl romanzo \u00e8 il manifesto di Verga del verismo, nel quale dichiara che la condizione sociale, nella stratificazione dei ceti, non pu\u00f2 essere cambiata, come ad esempio il desiderio del Malavoglia di diventare veri commercianti di pesce. Occorre che la situazione rimanga la stessa, perch\u00e9, per volere naturale, \u00e8 immutabile. Il romanzo inoltre mostra temi di sconforto nei confronti dell'Unit\u00e0, dacch\u00e9 il Sud Italia \u00e8 stato abbandonato a s\u00e9 stesso, senza futuro. Infatti Verga si mostra ostile al progresso delle industrie del nord, dove 'Ntoni vorrebbe andare, per lavorare a Milano. Padron 'Ntoni rispecchia tutti i sacri valori della famiglia siciliana, composti di obblighi e di proverbi infallibili, ma che cedono dinanzi al cambiamento improvviso della societ\u00e0, dei giovani, che desiderano abbandonare la \"famiglia-guscio\", simbolo di protezione, e di andare a perdersi nelle grandi citt\u00e0.\nIl secondo romanzo della \"saga dei Vinti\", \"Mastro-don Gesualdo\", ripercorre le vicende di un muratore: Mastro Gesualdo Motta, che giunge a Catania per sposarsi con la nobile Bianca Trao, caduta in disgrazia. Il popolo di Catania vede come un nemico Mastro-don Gesualdo, un uomo che lavora i mattoni, e pretende di essere un ricco signore. Nel frattempo Gesualdo crea una gabbia d'oro attorno a lui, odiando tutti, e temendo che ciascuno possa rubargli i suoi possedimenti. Acquista tutte le terre di Catania, e vive nel lusso, venendo odiato per\u00f2 anche dai suoi familiari. Infatti, costringe sua figlia a sposare il Duca de Leyra, sebbene lei ami un modesto artista. Quando giunge la vecchiaia, Don Gesualdo \u00e8 troppo debole, e si ammala di cancro, morendo nell'indifferenza di tutti. I temi si concentrano in una radicalizzazione e universalizzazione del programma del ciclo dei Vinti. Il protagonista, che sale di condizione sociale (un borghese latifondista), cerca come i Malavoglia di scalare la sua classe, e di diventare un nobile. Tuttavia il popolo catanese gli rinfaccia sempre la sua condizione di misero muratore, mentre la malattia mentale di Gesualdo dell'amore folle per la roba, lo portano all'autodistruzione\nAltri autori del secondo Ottocento.\nLa fama di Federico De Roberto \u00e8 nota per essere considerato il \"successore\" di Verga. La sua opera pi\u00f9 famosa \u00e8 \"I Vicer\u00e9\", ambientato nella Sicilia della seconda met\u00e0 del XIX secolo, che molti considerano essere il continuo del terzo romanzo incompiuto da Verga del ciclo dei Vinti. Il romanzo include molti dei temi veristi, come l'ossessione per qualcosa. Nei romanzi verghiani erano il potere del commercio e della roba, nel romanzo di De Roberto \u00e8 il \"potere\" vero e proprio sul popolo.\nAutori fondamentali di questo periodo sono Antonio Fogazzaro (\"Piccolo mondo antico\"), Grazia Deledda (\"Canne al vento\"; Premio Nobel per la letteratura nel 1926) e Matilde Serao, la prima donna italiana a fondare e dirigere un giornale (Il Mattino).\nEmilio Salgari, vissuto a Verona e Torino, \u00e8 il pi\u00f9 noto romanziere italiano di avventura. Autore di romanzi celeberrimi come \"Le tigri di Mompracem\", e tanti altri del ciclo indo-malese o la saga del Corsaro Nero, Salgari fu giudicato negativamente dai critici a lui contemporanei; al contrario, fu riscoperto in seguito e oggi occupa un posto di primo piano nella letteratura per ragazzi.\nCon il sistema di scolarizzazione del primo Novecento, nacquero anche opere divulgative e precettistiche, nell'intento di educare i bambini e le giovani generazioni attraverso storie fantastiche e di vita reale. Lo scrittore e umorista toscano Carlo Collodi \u00e8 il padre di Pinocchio, apparso in \"Pinocchio - Storia di un burattino\". Il piccolo burattino di legno disobbedisce sempre a Geppetto suo padre, che vorrebbe portarlo a scuola per fargli avere un buon mestiere, e spera sempre che, un giorno, possa portargli fortuna. Un altro personaggio di rilievo \u00e8 la Fata Turchina, la quale seguir\u00e0 Pinocchio nelle sue avventure e lo aiuter\u00e0 a comprendere che cosa deve far esattamente, oltre che aiutarlo nei momenti di necessit\u00e0 estrema e a non lasciarsi tentare dalle cattive compagnie, quali il Gatto e la Volpe, e alla sua goliardica avventura nel Paese dei Balocchi, l'imminente trasformazione in somaro e la sequenza del terribile Pesce-Cane.\nEdmondo De Amicis \u00e8 noto invece per il suo romanzo \"Cuore\", ambientato nella citt\u00e0 di Torino, dove, in una scuola elementare, si intrecciano le storie di un gruppo di scolari, amici tra loro. Ciascuna storia che il protagonista narra nel suo diario (cosa che il maestro vuole affinch\u00e9 i bambini imparino a scrivere e a relazionarsi con la societ\u00e0) \u00e8 il simbolo di un valore della moderna societ\u00e0 che De Amicis vorrebbe sia instaurato nella coscienza dei lettori.\nGiosu\u00e8 Carducci.\nIl tema maggiore delle opere di Giosu\u00e8 Carducci \u00e8 l'Italia: il poeta, infatti, spesso si lamenta dell'Italia della seconda met\u00e0 dell'Ottocento, dicendo che si \u00e8 scordata dei valori della vecchia Italia e di quelli del Risorgimento. Altro argomento importante nella poetica di Carducci sono i ricordi e le memorie dell'infanzia. La lingua che egli usa nella sua poesia \u00e8 rigida, colta e legata alla tradizione latina, ma non per questo familiare ed incomprensibile: spesso trasmette sensazioni tramite le suggestive immagine che il poeta riesce ad evocare. Le \"Odi barbare\" rappresentano il tentativo da parte di Carducci di riprodurre la metrica quantitativa dei Greci e dei Latini con quella accentuativa italiana. I due sistemi sono decisamente diversi, ma gi\u00e0 altri poeti prima di lui si erano cimentati nell'impresa, dal Quattrocento in poi. Egli pertanto chiama le sue liriche \"barbare\" perch\u00e9 tali sarebbero suonate non solo ad un greco o ad un latino, ma anche a molti italiani.\nTra le poesie che rispecchiano il suo programma di poetica vi sono \"Pianto antico\" e \"Alla fermata della stazione\". La prima poesia \u00e8 dedicata al piccolo Dante, suo figlio, morto prematuramente. Carducci usa moltissime metafore e termini che si collegano alla poesia classica greca, nonch\u00e9 ai carmi di Catullo e di Orazio. Tra queste c'\u00e8 il melograno, che rappresenta la fertilit\u00e0, la vita, e dunque la resurrezione dopo la morte. La seconda poesia mostra l'ostilit\u00e0 di Carducci verso il progresso e le nuove macchine meccaniche, come appunto una locomotiva. Il poeta descrive il rombo, il rumore e gli sbuffi della macchina, paragonandola con varie metafore e similitudini ad un mostro mitologico, che non fa altro che disturbare la gente e rovinare la quiete della natura.\nPurtroppo, il pensiero carducciano, che nel suo tempo risultava essere un passo indietro della letteratura verso il passato, incontrarono l'ostilit\u00e0 del pubblico, nonch\u00e9 della critica. Infatti, la corrente letteraria in voga di quel tempo era appunto il verismo; successivamente, Carducci venne rivalutato con il decadentismo, sebbene per poco tempo.\nIl Decadentismo.\nIl Decadentismo \u00e8 una corrente artistico-letteraria che si sviluppa nei primi anni del Novecento.\nDurante questo periodo i poeti e gli scrittori si sentono estranei da un mondo che considerano materialista.\nPartecipano al senso di decadenza morale della loro epoca. Sentono che solo l'intuizione e la sensibilit\u00e0, il sentimento, possano farli penetrare nei misteri della vita e farli distaccare dal materialismo.\nPer questo la loro poesia \u00e8 libera, leggera, carica di significato e simbologie.\nI principali autori italiani di questo periodo sono Giovanni Pascoli, Italo Svevo e Luigi Pirandello. \nIl principale interprete del decadentismo \u00e8 Gabriele D'Annunzio, molto coinvolto nella vita politica del tempo, noto per le sue poesie e la letteratura molto ridondante, retorica ed elaborata.\nGiovanni Pascoli.\nIl poeta romagnolo Giovanni Pascoli \u00e8 il primo rappresentante del decadentismo italiano, assieme a Gabriele D'Annunzio. Avendo vissuto una vita tranquilla e mite, in solitudine, circondato solo dalle sue sorelle, Pascoli pot\u00e9 in maniera notevole riuscire a carpire i movimenti letterari del suo tempo, tra i quali il decadentismo, giungendo anche a dare una connotazione impressionistica ai suoi componimenti.\nIl saggetto da lui scritto sul \"Fanciullino\", mostra il suo programma di poetica: il poeta deve avere lo spirito di un fanciullo, che ancora non conosce tutte le cose del mondo, e guarda qualsiasi elemento della natura con occhi curiosi, e grande slancio di passione per quella novit\u00e0. Il poeta inoltre deve usare un linguaggio \"puro\", senza artifici, che usi metafore, per far comprendere solo al lettore ci\u00f2 che si nasconde di simbolico. Per Pascoli il poeta deve essere una sorta di \"veggente\", che \u00e8 in grado di comunicare i misteri della natura, e di decriptare il suo linguaggio visivo con le parole della poesia. Temi frequenti nelle poesie pascoliane sono il linguaggio ornitologico (costituito dall'anafora, dall'onomatopea e dalla sinestesia), con cui Pascoli fa parlare gli animali che descrive (spesso uccelli), nonch\u00e9 l'uso di termini che si avvicinino il pi\u00f9 possibile al suono di tuoni, gorgoglii del mare e dei fiumi, e parole che riportino le immagini visive di maggior livello impressionista, come lampi, squarci nel cielo, lucciole notturne.\nIl titolo della raccolta poetica \"Myricae\", pubblicata nel 1891, \u00e8 tratto da un verso delle \"Bucoliche\" di Virgilio, in cui sono citate le \"tamerici\". Come accaduto per altri grandi raccolte, a cominciare dal \"Canzoniere\" di Petrarca, essa si estende per quasi tutto l'arco della produzione poetica dell'autore, cos\u00ec che la storia compositiva di \"Myricae\" si pu\u00f2 dire coincida con lo sviluppo stesso della coscienza poetica di Pascoli. Per queste ragioni, l'identificazione di un'unit\u00e0 strutturale della raccolta non pu\u00f2 essere che il risultato di una'nterpretazione che prenda in considerazione, accanto alla lettura dei testi, gli eventi e le esperienze psicologiche che segnarono l'esistenza del poeta. Pascoli sin da ragazzo sub\u00ec il trauma della morte violenta del padre, della madre, di una sorella e di un fratello, molte delle sue poesie (\"X agosto\") sono composte da temi che invitano il poeta stesso ad avere fiducia solo e soltanto nel \"nido\" familiare, e di stare lontano dal mondo sconosciuto, incerto e pericoloso. La sua metafora del nido lo vede come uno roveto adorno di spine, dentro cui per\u00f2 c'\u00e8 un cespuglio pieno di fiori. Il cespuglio \u00e8 il nido, e le spine il mezzo di difesa della roccaforte contro le insidie del mondo.\nI sogni pascoliani, cos\u00ec come la casa familiare, sono circondati dall'andare dei morti e degli spiriti dei parenti defunti prematuramente. Il poeta, dialogando con essi, si sente a suo agio, e di nuovo protetto, specialmente accanto allo spirito della madre. Un tema che \u00e8 solo accennato nelle poesia di Pascoli, \u00e8 l'amore. Il poeta, non essendo stato mai sposato in vita sua, e non avendo avuto mai alcuna relazione sentimentale, sembra quasi non sapere cosa sia tale sentimento, e quasi lo rifiuta apertamente. Questa \u00e8 una delle caratteristiche del fanciullino-veggente pascoliano, che deve rimanere assolutamente \"puro\" da ogni tentazione del mondo, intento nel suo connubio tra \"poesia bucolica\" (riguardante situazioni terrene), e \"poesia cosmica\" (che riguarda gli elementi del cielo: il sole, la luna, le stelle).\nGabriele D'Annunzio.\nIl poeta abruzzese rappresenta l'altra faccia del decadentismo, pi\u00f9 legata alla letteratura francese e all'estetismo di Oscar Wilde. La vita di D'Annunzio fu un susseguirsi di peregrinazioni e viaggi, e specialmente di situazioni paradossali e simboliche, atte a creare un'immagine pubblica di grande uomo e cesellatore della poesia e della parola, che immediatamente il pubblico italiano am\u00f2. La sua vicenda di \"superuomo\" infatti \u00e8 molto legata al comportamento che assunse, nel fascismo, Benito Mussolini.\nI romanzi principali: \"Il piacere\" e \"Il trionfo della morte\".\nIl romanzo \"Il piacere\" risulta il primo dei \"Romanzi della Rosa\", pubblicato nel 1889. Per D'Annunzio fu l'inizio del successo, giacch\u00e9 l'opera mostra il suo programma di estetismo. D'Annunzio crea la figura del dandy italiano, cos\u00ec come fece Wilde ne \"Il ritratto di Dorian Gray\", giovane di buona famiglia atto all'assaporare la bella vita, a ricordare il glorioso passato letterario e all'amore dell'arte. L'esteta dannunziano \u00e8 sempre un nobile che venera il principio dell\"arte per arte\": che l'arte \u00e8 qualcosa di insuperabile e di irraggiungibile, che vale ancora di pi\u00f9 della stessa vita umana, e che \u00e8 assolutamente da celebrare con lo stile ricercato, e le parole auliche e rare. L'esteta dannunziano inoltre deve ricercare una compagna con cui condividere il suo piacere di vivere, e il suo amore per l'arte, che purtroppo andr\u00e0 a finire nella rottura di tale rapporto, non essendoci per l'esteta dannunziano alcuna donna (se non la \"f\u00e8mme fatale\"), in grado di misurarsi con lui.\nIl romanzo \u00e8 ambientato a Roma: il nobile abruzzese Andrea Sperelli si lascia con la sua amata Elena Muti, gi\u00e0 promessa sposa ad un altro. L'opera compie un ampio flashback, in cui narra come Sperelli incontra Elena, e di come giunga a lotta con il suo fidanzato. Portato a Francavilla al Mare per essere curato, Andrea compone un ampio sonetto, simbolo del suo amore per l'estetismo, e si innamora di Maria Bianchi, con cui ha una relazione tormentata, specialmente quando giunge nuovamente a Roma, nel Palazzo Zuccari. La relazione di Andrea con entrambe si rompe, quando si accorge che il suo periodo di gloria sta iniziando a svanire: la casa di Elena viene venduta all'asta, a causa dei ritardi di pagamento, e Andrea non pu\u00f2 far altro che restare a guardare la plebaglia che si appropria degli oggetti di lusso. Per molti aspetti tale romanzo \u00e8 stato giudicato come il primo ad avere come protagonista il cosiddetto \"inetto\" (che sar\u00e0 presente in Italo Svevo).\nCon \"Il trionfo della morte\", D'Annunzio inscena la figura del superuomo nietzschiano, che unisce alla figura dell'esteta gi\u00e0 annunciata ne \"Il piacere\". L'esteta superuomo rappresenta il venerante dell'Arte per eccellenza in D'Annunzio, che \u00e8 alla ricerca sempre di una compagna, ma che vede il popolo e la borghesia come una minaccia per il suo mondo d'oro. La massa viene infatti sempre rappresentato come ente negativo, brutto e orripilante, che alla fine vincer\u00e0 contro gli intenti dell'esteta-superuomo, essendo cambiata la moda, ed essendo concessa ad essa la possibilit\u00e0 di espressione.\nPubblicato nel 1894, \"Il trionfo della morte\" \u00e8 ambientato inizialmente a Roma, ma successivamente nell'Abruzzo selvaggio dell'Ottocento, di contadini e cafoni arricchiti, di nobili decaduti e di streghe che ingannano gente superstiziosa. Il ricco Giorgio Aurispa giunge nel borgo montano di Guardiagrele, perch\u00e9 il padre ha sperperato tutti i beni familiari, e vive in dissoluzione in una villa, con la sua giovane amante. Giorgio rimane impotente dinanzi alla miseria della sua famiglia, e si rifugia in una villetta a San Vito Chietino, raggiunto dalla sua amata Ippolita, contemplando le macchina da pesca della costa dei Trabocchi, e scrivendo poesie appassionate. Giorgio \u00e8 assai amareggiato dall'ambiente selvaggio della natura adriatica abruzzese, e dalla gente che si affida alla superstizione e al potere di false fattucchiere; invece Ippolita sembra esserne assai affascinata, essendo donna di citt\u00e0. L'occasione per Ippolita di assistere a una scena di comunione naturale morbosa degli abruzzesi con la natura e lo spirito, avviene durante un pellegrinaggio a Casalbordino, al santuario della Madonna dei Miracoli. Giorgio rimane terrificato dalla scena dei poveri e degli ammalati che si umiliano fino a diventare delle bestie per ricevere la grazia, mentre Ippolita \u00e8 stupefatta e divertita. Giorgio allora inizia a pensare che lei sia una \"nemica\", piuttosto che la sua compagna, e si uccide con lei.\nLa poesia delle \"Laudi del cielo, della terra, del mare e degli eroi\".\nCon il ciclo delle \"Laudi\", il poeta pescarese afferma il genere poetico del decadentismo. I cinque libri del ciclo intendono celebrare l'unione e la comunione panica del poeta con la natura, ma anche con le gesta storiche degli eroi italiani, e con l'universo intero. D'Annunzio usa la massima forma di stile ricercato, raggiungendolo nel libro \"Alcyone\" (es. \"La pioggia nel pineto\"), in una continua euforia di amore e di visioni con la compagna Eleonora Duse. Altre tematiche sono le citazioni di grandi poeti, come Dante e Petrarca, e la messa in scena del suo sconforto verso la morte imminente, che giunge a rovinare la bellezza delle situazioni descritte, e del suo stupore e attrito verso essa. Molti miti dell'antica Grecia inoltre sono rielaborati per permettere lo slancio poetico dannunziano nei componimenti.\nIl primo libro, \"Maia\", fu composto nel 1903 e pubblicato nello stesso anno; \u00e8 la mitizzazione del suo viaggio in Grecia, spunto per un'esaltazione panica della natura. Il sottotitolo, \"Laus Vitae\", ne chiarisce i motivi ispiratori: una vitalistica celebrazione dell'energia vitale ed un naturalismo pagano impreziosito dai riferimenti classici e mitologici. Contiene diverse liriche famose come l\"Inno alla vita\", \"l'Annunzio\", il \"Canto am\u00e8beo della guerra\", la \"Preghiera alla Madre Immortale\" e \"La quadriga imperiale\". Il tema principale \u00e8 quello del superuomo e artista perfetto, incarnato nel poeta stesso, profeta di un nuovo mito.\nIl secondo libro, \"Elettra\", composto tra il 1899 e il 1902 e pubblicato nel 1903, \u00e8 dedicato al mito del superuomo nell'arte e nell'eroismo universale. Segna anche la nascita del nazionalismo dannunziano. D'Annunzio stesso rimane in genere in secondo piano e diviene il cantore degli eroi immortali: nelle prime due parti celebra principalmente gli eroi della patria (\"La notte di Caprera\" dedicata a Garibaldi), in cui l'Italia viene trasformata nella \"supernazione\", proprio come il poeta \u00e8 diventato \"superuomo\", e dell'arte (\"A Dante\", \"Per la morte di Giuseppe Verdi\", ma anche le liriche dedicate a Victor Hugo e a Nietzsche); nella terza parte, i \"Canti della ricordanza e dell'aspettazione\", sono cantate venticinque \"Citt\u00e0 del silenzio\" (Ferrara, Ravenna, Pisa, ecc.), simbolo del passato glorioso dell'Italia; nella quarta si trovano il \"Canto di festa per Calendimaggio\" e il famoso \"Canto augurale per la Nazione eletta\", che infiamm\u00f2 di entusiasmo i nazionalisti, e chiude il libro.\nIl terzo libro, \"Alcyone\", fu pubblicato assieme al secondo e contiene per acquisito giudizio il meglio del D'Annunzio poeta (\"La pioggia nel pineto\", \"La sera fiesolana\", \"Stabat nuda Aestas\", \"I pastori\", \"Meriggio\", \"Le stirpi canore\", \"La tenzone\" e vari \"ditirambi\"). Esso \u00e8 un unico e vasto poema solare, che raffigura l'estate trascorsa dal poeta con la compagna Ermione (Eleonora Duse) sulla costa della Versilia. In essa il superuomo si fonde totalmente con la natura, divenendone parte (\"panismo dannunziano\").\nIl quarto libro, \"Merope\", raccoglie i canti celebrativi della conquista della Libia e della guerra italo-turca in Dodecaneso, composti ad Arcachon, e pubblicati dapprima sul \"Corriere della Sera\" e poi in volume nel 1912. Si tratta di una nuova divagazione sul tema patriottico e nazionalista e sul mito di Roma. Nota \u00e8 \"La canzone dei Dardanelli\", inizialmente censurata per alcuni versi ritenuti offensivi verso l'imperatore Francesco Giuseppe d'Austria.\nIl quinto libro, Asterope, incluso nelle Laudi dopo la morte di D'Annunzio, fu in realt\u00e0 concepito come parte di esse. Racconta l'esperienza del poeta nella prima guerra mondiale e le imprese compiute dagli italiani per il completamento dell'Unit\u00e0 d'Italia contro l'Austria. L'ultima parte \u00e8 dedicata all'impresa di D'Annunzio come Comandante a Fiume della Reggenza italiana del Carnaro.\nIn essa si trova la famosa lirica \"La canzone del Quarnaro\", celebrazione della beffa di Buccari a cui aveva partecipato lo stesso poeta nel febbraio del 1918.\n\"La figlia di Jorio\": la tragedia dannunziana.\nLa figura di D'Annunzio \u00e8 rilevante anche nel campo della tragedia La figlia di Iorio. Infatti egli \u00e8 uno dei restauratori del genere teatrale in Italia, caduto in declino in quegli anni del fine Ottocento, e risorto completamente con Luigi Pirandello. D'Annunzio infatti intende applicare il suo metodo del superuomo esteta anche nel teatro, mostrando situazioni irreali, mistiche, di riflessione intorno alla natura e al rapporto morboso e carnale con la \"f\u00e8mme fatale\", che porta il protagonista all'autodistruzione. Tuttavia le maggiori opere teatrali dannunziane riguardano quelle ambientate nella sua terra: l'Abruzzo, nell'intento del poeta di eternare le figure pastorali antiche, grazie alla scoperta dell'immutata sostanza della natura umana. L'autore ricerca oggetti come utensili, suppellettili che abbiano l'impronta della vita vera, e nel tempo medesimo vuole diffondere sulla realt\u00e0 dei quadri un velo di sogno antico. \nPerci\u00f2 \u00e8 proprio un sogno antico che riconduce il poeta alla sua terra d'origine, che nell'opera viene riportata ad uno stadio primitivo ed innocente, caratterizzato da usi e costumi arcaici. \u00c8 infatti alla natura aspra della sua gente che il poeta salda la tragedia del destino.\nNella tragedia de \"La figlia di Iorio\", D'Annunzio riesce ad unire tutti i suoi intenti. Ambientata nella montagna di Lama dei Peligni, la storia parla di un capofamiglia: Lazaro di Roio del Sangro, che \u00e8 entusiasta per il matrimonio di suo figlio Aligi. Le nozze sono imminenti, e i preparativi sono quasi ultimati, quando durante la cerimonia, giunge una ragazza, inseguita dalla folla, accusata di essere una strega. Lo sposo rimane folgorato dalla bellezza della ragazza, e se ne innamora, troncando il matrimonio. Da quel momento Aligi \u00e8 costretto a vivere come un ricercato, e fugge con la ragazza nella Grotta del Cavallone, dove vivono come eremiti. Aligi, successivamente, decide di andare a cercare qualcuno che dia aiuto a loro, per riconoscere il loro sentimento in maniera ufficiale con uno sposalizio, ma nel frattempo la povera ragazza viene catturata dai cittadini di Lama, e bruciata viva.\nIl Primo Novecento.\nAll'inizio del secolo esplodono a livello europeo le cosiddette avanguardie, movimenti artistici che intendono rompere definitivamente i ponti con le forme pi\u00f9 tradizionali della letteratura. Tra i maggiori movimenti d'avanguardia, sia in campo artistico che letterario, sono il dadaismo con Marcel Duchamp; la pittura del Cubismo; l'espressionismo, che tendeva a far interagire codici linguistici e stilistici diversi tra loro; il futurismo, la prima e pi\u00f9 consapevole avanguardia letteraria in Italia.\nBenedetto Croce giudic\u00f2 molto severamente quasi tutti gli scrittori contemporanei, influenzando cos\u00ec un largo numeri di critici accademici. La critica letteraria italiana del primo novecento fu incapace infatti di comprendere molti grandi autori, che ebbero riconoscimenti tardivi o addirittura postumi: due casi emblematici sono quelli di Italo Svevo e di Federigo Tozzi, autori scoperti da colleghi stranieri come James Joyce nel caso di Svevo o addirittura decenni dopo la loro morte come nel caso di Tozzi.\nNel 1908 fu fondata, da Giuseppe Prezzolini e Giovanni Papini, \"La Voce\", rivista di cultura e politica. Continu\u00f2 le pubblicazioni fino al 1916. Fu una delle pi\u00f9 importanti riviste culturali italiane del Novecento. Con l'interventismo emergono autori come Scipio Slataper e Filippo Corridoni. In questo primo novecento occupano la scena della narrativa Gabriele D'Annunzio e Antonio Fogazzaro. Ma la critica tende oggi a individuare i testi pi\u00f9 significativi fra quelli di Luigi Pirandello, che, pur partendo da premesse tardo-veriste, si propone come sperimentatore e addirittura precorritore di alcune soluzioni metanarrative con \"Il fu Mattia Pascal\", in cui si colgono nel testo le componenti della poetica pirandelliana pi\u00f9 tipica: l'antipositivismo e l'antirazionalismo, non ben apprezzate da Croce.\nLuigi Pirandello.\nLuigi Pirandello, siciliano, \u00e8 stato il creatore della corrente letteraria, definita come \"umorismo\". Egli, oltre al campo del romanzo (\"Il fu Mattia Pascal\" - \"Uno, nessuno e centomila\"), \u00e8 noto soprattutto nel campo teatrale, tra le quali opere spicca \"Sei personaggi in cerca d'autore\". Molto note sono anche le sue Novelle per un anno, anch'esse narrate con uno stile fra il verismo e l'umorismo. Ci\u00f2 ha contribuito alla creazione del termine \"pirandelliano\", che significa la classificazione di personaggi curiosi, strani, o di situazioni tragicomiche e bizzarre che accadono in maniera del tutto involontaria.\nIl romanzo Il fu Mattia Pascal, pubblicato nel 1904, inscena l'insieme delle situazioni dalle quali nasce il termine \"umorismo\" e \"pirandelliano\". Il concetto dell'umorismo era gi\u00e0 stato definito dall'autore in un suo saggio, in cui descriveva una donna buffa e vecchia, che cerca di apparire giovane, ma che risulta da un primo momento oggetto di riso, e successivamente di compassione.\nIl protagonista dunque \u00e8 Mattia Pascal, che vive nel suo borgo, costretto ad un matrimonio per colpa di un suo errore. Egli \u00e8 in continua lotta con la vedova Pescatore, sua suocera, e cos\u00ec decide di scappare dalla sua villetta, e di andare a Montecarlo a praticare il gioco d'azzardo. Tornando nel suo paese, legge in giornale della morte di un certo Mattia Pascal; allora il protagonista coglie l'occasione per fuggire in varie citt\u00e0 d'Italia, con il nome di Adriano Meis, e di trasferirsi in affitto a Roma. L\u00ec conosce una simpatica famiglia, con problemi economici, e successivamente Mattia/Adriano si innamora della timida figlia. Dopo un equivoco, Mattia vorrebbe denunciare un suo aggressore, ma si rende conto che non ha pi\u00f9 identit\u00e0, e cos\u00ec si accorge del suo grande errore di aver cercato di cambiare personaggio, diventando un \"nessuno\". Dunque torna al suo paese, sconsolato, dove sua moglie si \u00e8 risposata. Lui chiarir\u00e0 l'equivoco e andr\u00e0 a vivere vicino a una biblioteca, dove fa conversazioni filosofiche con il parroco.\nNel romanzo sono spiegati i temi del rifiuto del protagonista verso la caduta nel vasto mondo, che \u00e8 impossibile a comprendersi per la sua vastit\u00e0, e che preferisce meglio vivere nell'ignoranza del paese, piuttosto che perdersi. Tuttavia per il protagonista Mattia accade l'esatto contrario, e il caso lo porta in un vortice di situazioni paradossali, in cui Mattia perde addirittura la sua identit\u00e0. Nel colloquio successivo con un suo amico, il romanzo ha la possibilit\u00e0 di spiegare l'assoluta incertezza dell'umanit\u00e0 nel tempo presente, dove non solo sono caduti i valori, ma addirittura \u00e8 caduta l'identit\u00e0 di ciascuno. Da qui la teoria della \"lanterninosofia\", in cui l'esistenza \u00e8 un immenso nulla nero, dove esistono solo i lanternini, simbolo delle certezze, e i lanternoni, che incarnano i valori. Ogni tanto accade che qualche lanternino o lanternone si spenga, e che quindi anche un valore cada, fino al buio totale.Nella crescita delle fasi dell'umorismo, Pirandello arriva a definire nuovi concetti: prima di tutto la liberazione dell'individuo, costretto in una gabbia dai commenti della gente per i suoi comportamenti (a meno che non si adegui alla massa), liberazione dal quale passer\u00e0 ad una nuova fase, diventando un \"nessuno\", e poi vari personaggi (\"Uno nessuno e centomila)\", in base al modo in cui \u00e8 considerato dai suoi prossimi, nel giro della sua vita. In secondo luogo, Pirandello arriva a definire il sistema delle \"persone-personaggi\", e delle maschere.\nLa maschera \u00e8 ci\u00f2 di cui si serve un personaggio per apparire ci\u00f2 che non \u00e8, e che usandola o no, non assumer\u00e0 mai un'identit\u00e0, perch\u00e9 si trova sempre, nella vita, a recitare una parte. Dovr\u00e0 soltanto affrontare la tesi della \"lanterninosofia\", e superare il trauma dello strappo nel cielo di carta per apparire come una persona, ossia nella sua vera natura, incurante del giudizio dei prossimi. Questo \u00e8 l'esempio di \"Uno, nessuno e centomila\", e di \"Sei personaggi in cerca d'autore\". Nel dramma teatrale la vicenda dell'incertezza esistenziale \u00e8 portata al massimo, e raggiunge potenti esiti metateatrali: il giungere in scena di una famiglia di personaggi di una sconosciuta opera, in cerca del loro autore.\nItalo Svevo e \"La coscienza di Zeno\".\nItalo Svevo fu oggetto di interpretazioni equivoche per le sue opere, essendo stato uno dei precursori della psicoanalisi di Freud nel campo letterario. Il suo maggiore romanzo \u00e8 \"La coscienza di Zeno\". Il protagonista \u00e8 Zeno Cosini, triestino, in cura psicanalitica da un medico (dottor S.) che lo convince a scrivere un memoriale a scopo terapeutico. I momenti cruciali ripercorsi dal protagonista sono: il periodo di cura per guarire dal vizio del fumo (\"l'ultima sigaretta\"), il senso di colpa connesso alla malattia e alla morte del padre (\"lo schiaffo del padre\"), le vicende matrimoniali e la sua fortuna industriale durante la Grande guerra.\nZeno rappresenta l\"inetto\" per eccellenza: egli trascorre la vita in uno stato di perenne irresponsabilit\u00e0, unicamente impegnato ad analizzare la sua malattia e a studiarne i sintomi. Ma \"La coscienza di Zeno\" non \u00e8 soltanto la storia di una \"malattia\", \u00e8 soprattutto la storia del rifiuto della guarigione: nel rievocare le vicende della sua vita, spesso grottesche e paradossali, il protagonista comprende che il rapporto salute-malattia \u00e8 ambivalente. La sua malattia gli consente di smascherare la \"salute\" degli altri, ossia il conformismo sociale. In altri termini, non solo il singolo individuo \u00e8 malato, ma la vita stessa \u00e8 inquinata alle radici: un mondo caotico, in preda alla follia autodistruttiva della guerra, preludio a una \"catastrofe inaudita\", prodotta dagli \"ordigni\" costruiti dall'uomo. \u00c8 dunque vano qualsiasi sforzo di guarigione, poich\u00e9 nessuno pu\u00f2 sottrarsi alla nevrosi prodotta dalla civilt\u00e0 del denaro e del consumo. Solo un'\"esplosione enorme\" potr\u00e0 salvarci definitivamente dalla paura della malattia: sar\u00e0 forse una catastrofe tecnologica; oppure un mondo nuovo, popolato di inetti \"sani\", gli unici a non essere contagiati dallo squallido presente.\nIl Crepuscolarismo.\nCrepuscolari fu l'aggettivo con cui il critico Giuseppe Antonio Borgese defin\u00ec un gruppo di poeti che operarono all'incirca nel primo ventennio del XX secolo e che interpretarono in modo particolare la sensibilit\u00e0 e i temi del Decadentismo italiano. Il crepuscolo \u00e8 il momento della giornata che segue il tramonto, \u00e8 l'ora in cui si diffonde una luce tenue e morente: i poeti crepuscolari derivano il loro nome dal gusto per la penombra e dall'amore per gli aspetti pi\u00f9 grigi, meno appariscenti e meno solari dell'esistenza.\nEssi cantano le piccole cose di ogni giorno, gli oggetti e gli ambienti pi\u00f9 banali, le abitudini, gli affetti e l'intimit\u00e0 di una vita senza grandi ideali, rifiutando l'impegno nella realt\u00e0 sociale, sognando il ritorno all'infanzia e aspirando a una vita semplice, confortata dai valori della tradizione. Essi stessi si considerano figli della poetica del Pascoli, il primo e pi\u00f9 grande cantore delle\"piccole cose\" e del verso slegato ed intimo.\nManca nei poeti crepuscolari, che non costituirono mai un movimento o una scuola ben definita, lo slancio e la passione ed essi considerano con ironia il loro sogno di una felicit\u00e0 quieta, quasi modesta. Il ripiegamento nostalgico su s\u00e9 stessi, unito alla malinconia dell'esistenza, ebbero per\u00f2 una precisa funzione polemica contro il lirismo dannunziano: attraverso modulazioni di linguaggio tendenti all'andamento prosastico e discorsivo anzich\u00e9 al canto pieno, i crepuscolari sottolineavano il loro rifiuto del superuomo e dei miti estetizzanti. Fra i crepuscolari il poeta che ha acquistato maggior fama \u00e8 Guido Gozzano, accanto a lui si ricorda Sergio Corazzini e, per quanto riguarda le prime opere, Corrado Govoni e Marino Moretti.\nIl Futurismo.\nNei primi anni del Novecento, opposta a quella dei crepuscolari fu la voce dei futuristi. Mentre i primi si ripiegavano su se stessi e con linguaggio prosastico e dimesso invocavano un ritorno ai buoni sentimenti del passato, i secondi reagivano alla caduta di ideali della loro epoca proponendo una fiducia fermissima nel futuro.\nFondatore del movimento futurista \u00e8 Filippo Tommaso Marinetti che a Parigi, nel febbraio del 1909, pubblica il primo Manifesto futurista. In esso si proclama la fede nel futuro e nella civilt\u00e0 delle macchine, si affermano gli ideali della forza, del movimento, della vitalit\u00e0, del dinamismo e dello slancio e si spronano i letterati a comporre opere nuove, ispirate all'ottimismo e ad una gioia di vivere aggressiva e prepotente. Si auspica inoltre la nascita di una letteratura rivoluzionaria, liberata da tutte le regole, anche quelle della grammatica, dell'ortografia e della punteggiatura.\nI futuristi sperimentano nuove forme di scrittura per dar vita a una poesia tutta movimento e libert\u00e0, negano la sintassi tradizionale, modificano le parole, le dispongono sulla pagina in modo da suggerire l'immagine che descrivono. La loro necessit\u00e0 di liberarsi del passato e il loro desiderio di incendiare musei e biblioteche che lo proteggono, vengono proclamate con enfasi e violenza: dall'esaltazione del movimento si passa all'esaltazione euforica della guerra, vista come espressione ammirabile di uomini forti e virili. I futuristi sostengono la necessit\u00e0 dell'intervento nella prima guerra mondiale e in seguito aderiscono all'impresa di Fiume e ai primi sviluppi del fascismo. Fra i poeti che partecipano all'esperienza futurista, oltre che a Marinetti, si ricordano Aldo Palazzeschi, Francesco Cangiullo, Luciano Folgore, Ardengo Soffici e Corrado Govoni.\nDurante il regime fascista.\nLa letteratura italiana nel Novecento \u00e8 fortemente influenzata, pi\u00f9 ancora che in altri secoli, da fattori storico-politici e socio-culturali. Sul primo versante, per esempio, non si pu\u00f2 sottovalutare che, durante il ventennio fascista, (1922-1943), la libera circolazione delle idee \u00e8 stata impedita o fortemente limitata, e che perci\u00f2 il dibattito letterario \u00e8 stato fortemente condizionato, e tornato in primo piano poi alla fine della seconda guerra mondiale.\nSul versante socioculturale mantenne grande influenza il filosofo e critico Benedetto Croce, tra i pochissimi intellettuali a rimanere indipendente dal fascismo, a differenza del suo collega Giovanni Gentile, che ne fu invece uno dei fautori. Tuttavia si deve sottolineare che anche sotto il regime fascista rimase vivace l'interesse per il confronto letterario, grazie soprattutto alle riviste fiorentine, come Solaria, alla quale collaboravano autori quali Eugenio Montale o Carlo Emilio Gadda o le riviste letterarie di Mino Maccari e Leo Longanesi. Insieme alla consacrazione di Luigi Pirandello, Premio Nobel per la letteratura nel 1934, emersero scrittori come Antonio Baldini, Curzio Malaparte, Massimo Bontempelli. Francesco Flora, Natalino Sapegno, Luigi Russo rappresentano la nuova generazione di critici, di spiccata influenza crociana, ma capaci anche di un'analisi pi\u00f9 innovativa.\nTra i caratteri fondamentali del panorama letterario italiano della prima met\u00e0 del Novecento \u00e8 fondamentale l'interazione fra la lingua nazionale, impostasi di fatto solo nell'ultimo scorcio dell'Ottocento e dopo l'unit\u00e0 (1861), e i dialetti, ovvero le vivacissime lingue legate alle tante realt\u00e0 socioculturali della nazione. Questa interazione port\u00f2 spesso all'uso di un bilinguismo, ben evidente per esempio in molti poeti del primo novecento come il poeta napoletano Salvatore Di Giacomo, che fu membro dell'Accademia d'Italia, o il veneto Giacomo Noventa che, pur essendo un intellettuale colto ed eclettico, scriveva versi soprattutto nel suo idioma materno, in implicita polemica con l'odiatissimo regime fascista, che nella lingua italiana comune vedeva un elemento unificante della nazione.\nUmberto Saba.\nLa vita di Umberto Saba, triestino, fu assai tormentata. Egli rappresenta l'anti-Novecentismo, in cui rifiuta i canoni della poesia novecentista, del futurismo e del crepuscolarismo, tornando ad una poesia classica. Infatti il suo modello sar\u00e0 Francesco Petrarca, e i temi si svolgeranno attorno alla sua vita personale.\nIl \"Canzoniere\", pubblicato inizialmente nel 1919, \u00e8 stata ripubblicato altre volte, e notevolmente ampliato, venendo diviso in tre sezioni; e risulta essere un ampio percorso di vita del poeta, cos\u00ec come la \"Vita di un uomo\" di Ungaretti. Saba nell'opera si propone di raccontare il processo di ricerca di un semplice uomo, ossia il poeta stesso, verso la purificazione totale. Infatti egli nella raccolta racconta dall'infanzia all'anzianit\u00e0 quasi tutta la sua vita in versi. Il tema principale \u00e8 quello dell'infanzia del poeta, travagliata dal trauma della separazione a tre anni del fanciullo dalla balia che lo aveva accudito.\nL'educazione repressiva della madre induce Saba a vivere un trauma, tant'\u00e8 che egli nei componimenti chiama la sua balia \"Madre di gioia\", mentre la figura della madre porter\u00e0 il soprannome di \"Madre mesta\". Saba inoltre attribuir\u00e0 queste due figure ad ogni donna che incontrer\u00e0 nella sua vita. Nel primo volume Lina, sua moglie, verr\u00e0 paragonata alla figura della madre, in quanto di carattere oscuro come la genitrice, mentre nel volume secondo, in particolare nella raccolta \"Fanciulle\", Saba dar\u00e0 alle varie donne che incontrer\u00e0 l'attributo della madre di gioia. Particolarmente la figura di Lina \u00e8 legata al poeta, che la ritrae nella poesia \"A mia moglie\" (\"Casa e campagna\") paragonandola a varie forme di animali di campagna mansueti, che per\u00f2 hanno atteggiamenti duri e severi, come quelli della madre stessa del poeta.\nL'Ermetismo.\n\"La poesia ermetica\" fu cos\u00ec chiamata nel 1936 dal critico Francesco Flora che con l'aggettivo \"ermetico\" volle definire un tipo di poesia caratterizzata da un linguaggio difficile, a volte ambiguo e misterioso (il termine \u00e8 derivato dal nome del dio greco H\u00e8rmes, il Mercurio dei Romani, personaggio dai risvolti enigmatici). I poeti ermetici con i loro versi non raccontano, non descrivono, non spiegano ma fissano sulla pagina dei frammenti di verit\u00e0 a cui sono pervenuti attraverso la rivelazione poetica e non con l'aiuto del ragionamento.\nI loro testi sono estremamente concentrati e racchiudono molti significati in poche parole e tutte le parole hanno un'intensa carica allusiva, analogica, simbolica. La poesia degli ermetici vuole liberarsi dalle espressioni retoriche, dalla ricchezza lessicale fine a s\u00e9 stessa, dai momenti troppo autobiografici o descrittivi e dal sentimentalismo. Gli ermetici vogliono creare della \"poesia pura\" che possa essere espressa con termini essenziali. Concorrono a questa essenzialit\u00e0 anche la sintassi semplificata che spesso viene privata dei nessi logici, con spazi bianchi e lunghe e frequenti pause che rappresentano momenti di concentrazione, di silenzio, di attesa.\nI poeti ermetici si sentono lontani dalla realt\u00e0 sociale e politica del loro tempo. L'esperienza della prima guerra mondiale, e quella del ventennio fascista, li ha condannati a una grande solitudine morale e l'impossibilit\u00e0 di farsi interpreti della realt\u00e0 storico-politica li isola confinandoli in una ricerca riservata a pochi e priva di impegno sul piano politico. Possono considerarsi precursori dell'ermetismo i poeti Camillo Sbarbaro, Clemente Rebora, Dino Campana, Arturo Onofri. I poeti sicuramente pi\u00f9 rappresentativi della corrente sono Giuseppe Ungaretti e Salvatore Quasimodo vincitore del premio Nobel per la letteratura nel 1959. Fra gli altri poeti: Alfonso Gatto, Vittorio Sereni.\nGiuseppe Ungaretti.\nLa vita di Ungaretti, importante esponente dell'ermetismo, fu segnata inesorabilmente dallo scoppio della Grande guerra e dalla Seconda guerra mondiale. Egli \u00e8 lo sperimentatore di un nuovo metodo di fare poesia, basato sulla ricerca degli \"archetipi\" e dei \"veicoli\", che riguardano la \"cristallizzazione\" della parola, al fine di giungere ad uno stile sublimato e puro, che abbracci la vita e la natura nei momenti di maggiore sconforto.\nLa poesia che d\u00e0 il titolo alla raccolta \"L'allegria\" del 1916, \"Il porto sepolto\", parla di un porto, sommerso, ad Alessandria, citt\u00e0 natale dell'autore, che doveva precedere l'epoca tolemaica, provando che la citt\u00e0 era un porto gi\u00e0 prima d'Alessandro. \"I fiumi\" \u00e8 una celebre composizione, nella quale Ungaretti rievoca, con i propri ricordi personali, i fiumi che li hanno attraversati, ossia, l'Isonzo, il Serchio, il Nilo, la Senna. Attraverso i fiumi il poeta ripercorre le \"tappe\" pi\u00f9 importanti della sua vita. \"Pellegrinaggio\" esprime invece la capacit\u00e0 di trovare la forza interiore per salvarsi dalle macerie della guerra. In essa egli formula la nota definizione di s\u00e9: \u00abUngaretti / uomo di pena / ti basta un'illusione / per farti coraggio\u00bb.\nLa poesia pi\u00f9 famosa dell'opera \u00e8 \"Mattina\" (\"M'illumino / d'immenso\"), scritta a Santa Maria la Longa il 26 gennaio 1917. \u00ab\u00c8 la poesia pi\u00f9 breve di Ungaretti: due parole, tra di loro unite da fitti richiami sonori. Nell'illuminazione del cielo al mattino, da cui nasce la lirica, il poeta riesce a intuire e cogliere l'immensit\u00e0\u00bb (Marisa Carl\u00e0). Romano Luperini ha notato come \"l'idea della infinita grandezza... colpisce nella forma della luce\".\nCi\u00f2 che colpisce maggiormente dell'opera \u00e8 lo stile, che tende alla \"verticalizzazione\" della frase, ai continui enjambements, alle metafore e alle similitudine, nonch\u00e9 alla presenza dei deittici \"questo\" e \"quello\", per indicare l'immediatezza. Il tema presente nell'opera \u00e8 sempre la guerra, il desiderio del poeta di trovarsi in altri luoghi, e di ascendere alla comunione panica con l'universo (ES), trasmigrando dalla sua vita terrena che lo attanaglia (IN). L'acqua \u00e8 un veicolo particolare per Ungaretti, giacch\u00e9 simboleggia per lui la rinascita e il ricordo, come nella poesia \"I fiumi\", in cui il bagno nell'Isonzo aiuta il poeta a ricorda i momenti della sua infanzia e della sua giovent\u00f9, legati solamente ai fiumi dei posti che ha visitato, che lo aiutano a ricordare la sua identit\u00e0, e a mantenere il suo attaccamento folle alla vita nei momenti di morte che lo circondano in trincea.\nAltre poetiche.\nAll'inizio del XX secolo si colloca, unica e folgorante, l'esperienza artistica del poeta Dino Campana che, nel 1914, pubblica i \"Canti Orfici\". La poesia di Salvatore Quasimodo ed Eugenio Montale si pu\u00f2 collegare all'ermetismo, ma, dopo gli esordi, si evolve poi in linee poetiche originali ed innovative. La poesia di Umberto Saba, come gi\u00e0 detto, \u00e8 del tutto lontana dalla sensibilit\u00e0 ermetica per il tono discorsivo dei suoi versi e per il linguaggio semplice e prosastico. Ugualmente lontana dall'ermetismo \u00e8 la poesia di Vincenzo Cardarelli o quella di Idilio Dell'Era che, prendendo a modello la poesia di Leopardi, aspirano a perpetuare la tradizione classica.\nLa letteratura \"sociale\" e meridionalista.\nContemporaneamente emersero scritti nel campo delle scienze sociali con autori come Gaetano Salvemini che pose l'accento su quella che poi sarebbe stata chiamata questione meridionale e Antonio Gramsci con i suoi \"Quaderni\".\nLa questione meridionale, intesa come difficolt\u00e0 del Mezzogiorno dopo il raggiungimento dell'unit\u00e0 nazionale, entr\u00f2 nel dibattito storiografico con Giustino Fortunato e proseguita da Gaetano Salvemini, Guido Dorso, Francesco Saverio Nitti. Fu affiancata dal punto di vista socio-culturale da scrittori diversi tra loro Ignazio Silone, Giovanni Verga, Francesco Jovine e Carlo Levi.\nI \"Quaderni dal carcere\" furono composti da Gramsci dal 1929 e fino al 1935, durante la sua prigionia nelle carceri fasciste. Furono pubblicati solo tra il 1948 e il 1951, secondo un ordine tematico, ottenendo un grande impatto nel mondo della politica, della cultura, della filosofia e delle altre scienze sociali dell'Italia del dopoguerra.\nI temi trattati di maggior rilevanza possono essere cos\u00ec riassunti:\nDopoguerra e il Secondo Novecento.\nNella seconda met\u00e0 del secolo una caratteristica \u00e8 la notevole divaricazione tra il destino della poesia e quello della narrativa: mentre la prima \u00e8 senz'altro dotata di una propria tradizione, la seconda appare continuamente rinnovata. La riacquisizione della libert\u00e0 di stampa dopo la fine del Fascismo, favor\u00ec la nascita di un'editoria vivace e libera. Vicenda esemplare fu quella della casa editrice Einaudi, fondata da Giulio Einaudi, figlio del grande economista e presidente della repubblica Luigi Einaudi. Questa casa editrice coinvolse filosofi, storici e letterati pi\u00f9 importanti dell'epoca.\nSintomo di una nuova rinascita culturale dopo la bufera della guerra \u00e8 la creazione di molte riviste come \"Il Politecnico\" di Elio Vittorini o \"Humanitas, La nuova Europa, Belfagor e Il Menab\u00f2.\" Oltre alla discussione sui temi letterari molti di questi periodici presentano le prime traduzioni di opere straniere, soprattutto americane, che erano proibite durante il fascismo. Fanno la loro comparsa i prestigiosi premi letterari come lo Strega, il Campiello, il Bancarella, che stimolano sempre pi\u00f9 la letteratura italiana odierna.\nLa poesia.\nDopo la seconda guerra mondiale molti poeti, in un rinnovato clima politico, riaffermano il valore sociale della poesia e criticano il disimpegno dell'ermetismo. In questi anni di fronte a un'ampia fioritura della narrativa, la poesia si trov\u00f2 spiazzata. Bisogna tuttavia notare che in questo stesso periodo si ha un progressivo spostamento degli interessi del grande pubblico verso il cinema italiano, e, dalla seconda met\u00e0 degli anni cinquanta, si riscontra una prima polarizzazione tra produzione di largo consumo e cultura d'\u00e9lite. Nel secondo dopoguerra, \u00e8 Eugenio Montale a diventare il modello pi\u00f9 seguito dai giovani autori. Poeti del secondo Novecento sono Giorgio Caproni, Paolo Volponi e Andrea Zanzotto, quest'ultimo forse il pi\u00f9 innovativo dal punto di vista tematico e stilistico.\nEugenio Montale.\nIl primo momento della poesia di Montale rappresenta l'affermazione del motivo lirico. Montale, in \"Ossi di seppia\" (1925) edito da Piero Gobetti, afferma l'impossibilit\u00e0 di dare una risposta all'esistenza: in una delle liriche introduttive, \"Non chiederci la parola\", egli afferma che \u00e8 possibile dire solo \"ci\u00f2 che \"non\" siamo, ci\u00f2 che \"non\" vogliamo\", sottolineando la negativit\u00e0 della condizione esistenziale. Lo stesso titolo dell'opera designa l'esistenza umana, logorata dalla natura, e ormai ridotta ad un oggetto inanimato, privo di vita. Gli ossi di seppia sono una metafora che serve a descrivere l'uomo, che con l'et\u00e0 adulta viene allontanato dalla felicit\u00e0 della giovinezza e abbandonato, al dolore, sulla terra come un inutile osso di seppia. Gli ossi di seppia sono, infatti, gli endoscheletri delle seppie rilasciati sulla spiaggia dalle onde del mare, quindi, presenze inaridite e ridotte al minimo, che simboleggiano la poetica di Montale scabra ed essenziale.\nIn tal modo Montale capovolge l'atteggiamento fondamentale pi\u00f9 consueto della poesia: il poeta non pu\u00f2 trovare e dare risposte o certezze; sul destino dell'uomo incombe quella che il poeta, nella lirica \"Spesso il male di vivere ho incontrato\", definisce \"Divina Indifferenza\", ci\u00f2 che mostra una partecipazione emotiva del tutto distaccata rispetto all'uomo. In un certo senso, si potrebbe affermare che tale \"Divina indifferenza\" \u00e8 l'esatto contrario della \"Provvidenza divina\" manzoniana. La prima raccolta di Montale usc\u00ec nel giugno del 1925 e comprende poesie scritte tra il 1916 e il 1925. Il libro si presenta diviso in otto sezioni: \"Movimenti\", \"Poesie per Camillo Sbarbaro\", \"Sarcofaghi\", \"Altri versi\", \"Ossi di seppia\", \"Mediterraneo\", \"Meriggi ed ombre\"; a questi fanno da cornice un'introduzione (\"In limine\") e una conclusione (\"Riviere\").\nQuelli di \"La bufera e altro\" sono componimenti riguardanti temi di guerra e di dolore pubblicati nel 1956. Nel poeta ligure confluiscono quegli spiriti della \"crisi\" che la reazione anti-dannunziana aveva generato fin dai Crepuscolari: tutto ci\u00f2 che era stato scritto con vena ribelle nel brulicante mondo poetico italiano tra le due guerre, in lui diventa possibilit\u00e0 di scoprire altre ragioni per essere poeti. Altre raccolte poetiche di Montale sono Xenia, dedicata alla moglie, \"Satura\" e \"Diario del '71 e del '72\". Riceve il Nobel per la letteratura nel 1975.\nIl romanzo.\nIn questo periodo si sviluppa in Italia il Neorealismo. La nuova tendenza intendeva descrivere l'enormit\u00e0 degli eventi appena accaduti soprattutto durante la seconda guerra mondiale. In questi anni si assunse, in generale, un atteggiamento di condanna verso la letteratura italiana precedente, rea di aver collaborato con il fascismo, con l'eccezione dei realisti degli anni trenta. Principale interprete di questa condanna fu Elio Vittorini, attraverso la rivista \"Il Politecnico\", nella quale, inoltre, ribadiva la libert\u00e0 e l'indipendenza dell'artista dalla politica.\nDurante il periodo neorealista e soprattutto negli anni seguenti, la narrativa sperimenta forme e temi nuovi, in una grande variet\u00e0 di produzione in cui \u00e8 difficile distinguere dei filoni. Tra gli scrittori pi\u00f9 noti: Carlo Cassola, Giorgio Bassani, Vasco Pratolini, Carlo Emilio Gadda, Emilio Lussu, Mario Rigoni Stern, Italo Calvino, Dino Buzzati, Carlo Levi, Alberto Moravia, Elsa Morante, Cesare Pavese, Ignazio Silone, Ennio Flaiano, Goffredo Parise, Pier Paolo Pasolini, Primo Levi, Giuseppe Antonio Borgese, Carlo Bernari, Corrado Alvaro, Guido Piovene, Rocco Scotellaro e i siciliani Vitaliano Brancati, Giuseppe Tomasi di Lampedusa, Elio Vittorini, Leonardo Sciascia e Gesualdo Bufalino.\nE ancora Romano Bilenchi, Natalia Ginzburg, Giovanni Arpino, Umberto Eco, Beppe Fenoglio, Antonio Tabucchi, Giuseppe Berto, Giovanni Testori, Pier Antonio Quarantotti Gambini, Francesco Jovine, Antonio Delfini, Giovannino Guareschi, Alberto Arbasino, Luciano Bianciardi, Attilio Bertolucci, Giorgio Caproni, Sandro Penna, Vittorio Sereni, Giorgio Orelli, Mario Soldati, Lucio Mastronardi, Luigi Malerba, Antonio Pizzuto, Dacia Maraini, Tommaso Landolfi, Vincenzo Consolo, Andrea Camilleri, Eugenio Corti.\nIn quegli anni la scelta dei dialetti risulta soprattutto difensiva o per opposizione contro la massificazione e poi la globalizzazione, come nel caso di Pier Paolo Pasolini. L'intersezione dei dialetti diventa, nel secondo Novecento, da un lato molto pi\u00f9 affine al plurilinguismo colto, e basato magari sul rapporto anche con lingue morte, dall'altro, come in Andrea Camilleri, il dialetto \u00e8 intimamente integrato nel linguaggio in italiano e utilizzato nel discorso diretto e nelle citazioni di proverbi e modi di dire.\nIgnazio Silone e \"Fontamara\".\nLo scrittore abruzzese \u00e8 legato, nella letteratura italiana, alla sua opposizione al fascismo e all'adesione al comunismo, che gli valse l'esilio. Il poeta, come D'Annunzio, \u00e8 fortemente legato all'Abruzzo, stavolta nella Marsica, di cui narra le vicende di miseria dei poveri contadini durante l'oppressione fascista e della resistenza contro tali frustrazioni.\nIl nome del romanzo \"Fontamara\" racchiude in s\u00e9 gi\u00e0 un destino di sventure e sofferenze, inventato appunto dall'autore per rispecchiare meglio la realt\u00e0 del paese. Quasi tutti i nomi dei personaggi del romanzo non sono casuali e ne testimoniano l'indole: Don Circostanza, infatti si adegua alle diverse situazioni tenendo prima la parte dei contadini, quindi quella degli agiati cittadini, cercando sempre un tornaconto personale; Don Abbacchio, il prete, richiama il verbo \u201cabbacchiare\u201d, infatti, egli non far\u00e0 altro che deprimere i poveri abitanti della Marsica, ignorando persino il suicidio di Teofilo, sacrestano della chiesa di Fontamara; Don Carlo Magna \u00e8 il ricco proprietario terriero; l'Impresario, il podest\u00e0 abile a speculare su alcuni terreni acquistati da don Carlo Magna a poco prezzo e sui quali far\u00e0 deviare l'acqua del ruscello di Fontamara riducendo alla miseria i cafoni; Innocenzo, La Legge, il messo incaricato di portare i nuovi ordinamenti dalla citt\u00e0.\nFontanara, inoltre, \u00e8 il nome di fantasia di Pescina dei Marsi, del piccolo borgo marsicano dove il protagonista Berardo Viola, bracciante e oppositore al fascismo vive. Il regime fascista ha preso il potere su Pescina, Avezzano, Trasacco e le terre circostanti del Fucino, disonorando donne vedove di caduti di guerra e facendo vivere il popolo in condizioni disumane, provando anche del rimangono di fiume che era l'unica fonte di sostentamento. Berardo e un manipolo di amici cercher\u00e0 di opporsi a tale ingiustizia andando perfino a Roma e abbandonando la famiglia a causa della povert\u00e0, ma finir\u00e0 per venirne massacrato.\nIl tema siloniano dell'eroe cafone che di ribella alla tirannia del fascismo, sacrificando se stesso, \u00e8 presente anche nei romanzi seguenti \"Vino e pane, \"Il segreto di Luca, \"Una manciata di more\".\nAlberto Moravia e \"Gli indifferenti\".\nMoravia ha esplorato nelle sue opere i temi della sessualit\u00e0 moderna, dell'alienazione sociale e dell'esistenzialismo. Nel romanzo \"Gli indifferenti\", la storia, ambientata in una Roma provinciale, ruota attorno a una tipica famiglia borghese. I fratelli Carla e Michele Ardengo sono due giovani incapaci di provare veri sentimenti, in balia della noia e dell'indifferenza di fronte al declino sociale ed economico della loro famiglia. Mariagrazia, la madre rimasta vedova, trascorre una vita abitudinaria e legata ai clich\u00e9s morali della borghesia, in uno stato di inconsapevolezza. I temi sono la passione civile e la curiosit\u00e0 culturale, che hanno accompagnato Moravia per tutta la sua attivit\u00e0 letteraria, lo rende scrittore impegnato sempre teso verso la razionalit\u00e0. L'opera di Moravia \u00e8 legata al realismo ed egli indaga le patologie delle classi sociali, specialmente dell'alta e della media borghesia.\nMoravia riesce a distaccarsi dalla sua materia in modo lucido e a descrivere in modo minuziosamente oggettivo le varie realt\u00e0, come nella migliore tradizione della narrativa verista, senza lasciarsi tentare da alcuna compiacenza narrativa sempre tesa a ricreare i caratteri e soprattutto gli stati d'animo. Lo stile della sua prosa \u00e8 spoglio e disadorno, le parole volutamente povere e comuni per concentrarsi sulla costruzione del periodo con una sintassi elaborata. Ogni proposizione della sua prosa corrisponde a singole osservazioni psicologiche che s'incastrano in un montaggio perfetto fino ad affermare uno stato d'animo particolare. Il suo \u00e8 uno stile esclusivamente da narratore che non si compiace di effetti lirici ma si affida esclusivamente allo svolgersi del periodo. Nelle opere pi\u00f9 tarde la sua prosa diventa sempre pi\u00f9 scarna legata a una struttura dialogica che rende pi\u00f9 evidente il monologo interiore come \u00e8 tipico della grande narrativa del novecento. I rapporti tra l'individuo e la societ\u00e0, tra l'es e il super-io vengono analizzati attraverso il tema del sesso secondo una tematica freudiana e marxista che segue le ideologie della trasgressione sia nella sfera politica, sia in quella privata.\nElsa Morante.\nConsiderata da alcuni critici tra le pi\u00f9 importanti autrici italiane di romanzi del secondo dopoguerra, ha scritto \"Menzogna e sortilegio\", \"L'isola di Arturo\", \"La storia\" e \"Aracoeli\".\nIl romanzo \"L'isola di Arturo\" \u00e8 ambientato intorno al 1938. Arturo Gerace \u00e8 nato sull'isola di Procida e vive l\u00ec tutta l'infanzia e l'adolescenza. L'isola racchiude tutto il suo mondo, e tutti gli altri posti esistono per lui solo nella dimensione della leggenda. Passa il suo tempo a leggere storie sugli \u201ceccellenti condottieri\u201d, a studiare l'atlante per progettare i suoi viaggi futuri e a fare fantasie sulla figura del padre che crede il pi\u00f9 grande eroe della storia. Tutto ci\u00f2 che \u00e8 legato al padre Wilhelm per lui \u00e8 sacro. Anche gli amici del padre sono per lui delle figure mitiche: il solo fatto di essere stati degni di amicizia li rende ai suoi occhi delle persone straordinarie.\nAmbientato invece nella Roma della seconda guerra mondiale e dell'immediato dopoguerra \u00e8 \"La storia\". Come romanzo corale \u00e8 pretesto per un affresco sugli eventi bellici visti in soggettiva con gli occhi dei protagonisti e della popolazione ferita alle prese con problemi vecchi e nuovi dovuti ai tragici avvenimenti di quegli anni.\nI quartieri romani martoriati dai bombardamenti e le borgate di periferia affollate da nuovi e vecchi poveri (San Lorenzo, Testaccio, Pietralata, il ghetto ebraico di Roma) e le alture dei vicini Castelli Romani - in cui si muovono le formazioni partigiane di opposizione al nazifascismo e alcuni dei protagonisti della vicenda che scandisce la narrazione come un naturale \"fil rouge\" - vengono descritti con realismo ma anche con una marcata visionariet\u00e0 poetica.\nPier Paolo Pasolini.\n\u00c8 considerato uno dei maggiori artisti e intellettuali italiani del XX secolo. Dotato di un'eccezionale versatilit\u00e0 culturale, si distinse in numerosi campi, lasciando contributi come romanziere, sceneggiatore, drammaturgo, linguista, saggista, editorialista e cineasta, non solo in lingua italiana, ma anche friulana.\nIl libro Ragazzi di vita racconta le vicende, nel corso di qualche anno, di alcuni ragazzi appartenenti al sottoproletariato romano. Anche il periodo storico, d'altronde, non \u00e8 privo di significato nel contesto del libro: la storia, infatti, si svolge nell'immediato dopoguerra, quando la miseria era pi\u00f9 tiranna che mai. In questo ambiente \u00e8 facile comprendere come mai i ragazzi protagonisti del libro siano allo sbando pi\u00f9 totale: le famiglie non costituiscono punti di riferimento, n\u00e9 sono valori e spesso sono costituite da padri ubriaconi e violenti, madri sottomesse e fratelli molte volte avanzi di galera; le scuole, presenti come edifici, ma non in funzione, sono destinate ad accogliere sfrattati e sfollati.\nL'intento di Pasolini \u00e8 di descrivere una realt\u00e0 italiana malvista dai politici e dai borghesi arricchiti: quella dei \"borgatari\" romani, giovani scapestrati che vivono alla giornata, incuranti dei pericoli e della giustizia. Pasolini vede in tali persone uno spirito di vita e di amore, ormai corrotto per sempre dal quarto potere, e dal bigottismo borghese. Molte altre opere pasoliniane, sia letterarie che cinematografiche sono legate al tema della povert\u00e0 delle borgate romane, e all'assoluta innocenza e spensieratezza dei ragazzi che le abitano. Insomma intendeva descrivere un inno alla vita, che esaltasse la vita dell'uomo libero senza freni, incentrata sulla ricerca del piacere e del diletto in un'atmosfera parallela e fantasiosa, proprio come dei fanciulli, sebbene le giuste precauzioni.\nItalo Calvino.\nIntellettuale di grande impegno politico, civile e culturale, \u00e8 stato uno dei narratori italiani pi\u00f9 importanti del Secondo Novecento. Ha seguito molte delle principali tendenze letterarie a lui coeve, dal Neorealismo al Postmoderno, ma tenendo sempre una certa distanza da esse e svolgendo un proprio personale e coerente percorso di ricerca. Di qui l'impressione contraddittoria che offrono la sua opera e la sua personalit\u00e0: da un lato una grande variet\u00e0 di atteggiamenti che riflette il vario succedersi delle poetiche e degli indirizzi culturali nel quarantennio fra il 1945 e il 1985; dall'altro, invece, una sostanziale unit\u00e0 determinata da un atteggiamento ispirato a un razionalismo pi\u00f9 metodologico che ideologico, dal gusto dell'ironia, dall'interesse per le scienze e per i tentativi di spiegazione del mondo, nonch\u00e9, sul piano stilistico, da una scrittura sempre cristallina e a volte, si direbbe, classica.\nL'opera maggiore di Calvino, nel suo \"periodo fantastico\" di poetica, \u00e8 la trilogia de \"I nostri antenati\", nel quale, in maniera allegorica e simbolica, lo scrittore narra particolari vicende del passato.\nNe \"Il visconte dimezzato\": un visconte della Boemia del Settecento viene tranciato in due da una palla di cannone. Da quel momento le due parti del suo corpo si suddividono: una \u00e8 buona, l'altra cattiva. Dopo varie peripezie, e un amore di ambo le parti per la stessa donna, il visconte viene ricucito, tornando in un solo corpo.\n\"Il barone rampante\" \u00e8 ambientato nella Francia prima della rivoluzione: la storia narra del giovanissimo barone Cosimo Piovasco di Rond\u00f2, che si ribella ai severi canoni familiari e sale sui rami di un albero, decidendo di vivere per sempre a mezz'aria, promettendosi di non toccare assolutamente terra, altrimenti torner\u00e0 un oppresso.\n\"Il cavaliere inesistente\": Agilulfo dei Guildiverni noto, all'epoca del regno di Carlo Magno, perch\u00e9 non si \u00e8 mai tolto l'armatura, e perch\u00e9 tra i soldati e i cavalieri circola la leggenda che lui non esista, e che non sia riconoscibile, se non per la sua corazza. Agilulfo nel frattempo, sebbene valoroso, \u00e8 un eroe tormentato, alla ricerca della sua amata donna-angelo, e poi alla ricerca del Santo Graal per redimere la sua anima.\nLe nuove correnti e la neo-avanguardia.\nPer quanto riguarda la generazione degli anni trenta, ovvero quegli autori nati negli anni '30, pur essendo caratterizzata da esperienze eterogenee, le carriere di tali autori hanno fatto s\u00ec che oggi essi vengano considerati appartenenti a una generazione matura. Tra i narratori si possono citare Dacia Maraini, Vincenzo Consolo, Gesualdo Bufalino, Alberto Bevilacqua, Fulvio Tomizza, tra i poeti Giancarlo Majorino, Giovanni Raboni e Alda Merini.\nDopo gli anni '60 la poesia sembra volgersi a uno sperimentalismo linguistico pi\u00f9 complesso. Tra i poeti pi\u00f9 significativi di questa tendenza vanno ricordati Franco Fortini e Andrea Zanzotto. In questa generale tendenza al rinnovamento va iscritta anche la \"neo-avanguardia\" del Gruppo 63 costituitosi a Palermo nell'ottobre di quell'anno.\nTra gli esponenti pi\u00f9 significativi del gruppo (peraltro estremamente eterogeneo per intenzioni e interessi) troviamo Umberto Eco, Nanni Balestrini, Alberto Arbasino, Giorgio Manganelli e i poeti Elio Pagliarani ed Edoardo Sanguineti.\nL'Italia letteraria odierna.\nLa letteratura italiana \u00e8 naturalmente legata all'identit\u00e0 nazionale. Il discorso storico sulla letteratura si \u00e8 intrecciato fin dalle origini con la prospettiva della nascita di una comunit\u00e0, che da comunit\u00e0 letteraria \u00e8 progressivamente diventata comunit\u00e0 nazionale.\nLe storie della letteratura italiana hanno sempre puntato a rivendicare una specificit\u00e0 nazionale della letteratura italiana, da Giovanni Mario Crescimbeni e Giacinto Gimma fino a Girolamo Tiraboschi e Francesco De Sanctis. La letteratura \u00e8 stata perci\u00f2 il principale veicolo di unificazione degli italiani, al punto che si pu\u00f2 parlare di un'Italia letteraria in contrapposizione o in aggiunta all'Italia costruita su base politica, etnica, o economica.\nGi\u00e0 Dante col \"De vulgari eloquentia\" si proponeva di creare una lingua e una letteratura capaci di superare i confini municipali per allargare lo sguardo a una comunit\u00e0 unita da sentimenti e interessi collettivi, basati prima di tutto sul discorso d'amore e sullo scambio culturale. In seguito testi famosissimi, su un percorso che va dalla canzone \"Italia mia\" di Francesco Petrarca alla canzone \"All'Italia\" di Giacomo Leopardi, hanno affrontato il problema del rapporto tra letteratura italiana e identit\u00e0 collettiva. Ancora nel corso del Novecento tutti i principali scrittori, da Gabriele D'Annunzio e Filippo Marinetti, passando per Giuseppe Ungaretti e Elio Vittorini, fino a Pier Paolo Pasolini, Leonardo Sciascia, Italo Calvino e Umberto Eco, si sono proposti come interpreti del sentimento nazionale.\nAnche quando ci si \u00e8 voluti opporre alla tradizione nazionale lo si \u00e8 fatto all'interno di una prospettiva italiana, come \u00e8 accaduto ai primordi della neoavanguardia con i romanzi, entrambi pubblicati nel 1963, \"Fratelli d'Italia\" di Alberto Arbasino, e \"Capriccio italiano\" di Edoardo Sanguineti. Anche in tempi recenti gli scrittori continuano a confrontarsi col problema dell'Italia letteraria, come si evince dai titoli dei romanzi \"L'Italia spensierata\" di Francesco Piccolo, e \"Italia, De Profundis\" di Giuseppe Genna.\nFra gli anni '70 e gli anni '80, la letteratura italiana assiste a vari sviluppi sperimentali. Il siciliano Stefano D'Arrigo pubblica \"Horcynus Orca\" (1975), romanzo visionario e labirintico. Altri due siciliani, Vincenzo Consolo e Gesualdo Bufalino, giocano con la forma-romanzo. Consolo affronta tematiche civili, ma utilizza forme narrative ben distanti da certe forme di letteratura 'sociale'; al contrario, i suoi romanzi possiedono una struttura complessa e una prosa vertiginosa, spesso ermetica. Bufalino, che esordisce a sessant'anni con Diceria dell'untore, utilizza uno stile elegantissimo che conducono il lettore verso sponde esistenzialistiche.\nE ancora \u00e8 da ricordare l'importante affermazione della letteratura per ragazzi di cui uno dei pi\u00f9 noti esponenti fu Gianni Rodari (1920-1980), unico scrittore italiano ad aver vinto, nel 1970, il Premio Hans Christian Andersen.\nNel 1984 esce Seminario sulla giovent\u00f9, romanzo d'esordio di Aldo Busi, uno dei pi\u00f9 prolifici scrittori italiani contemporanei. Nei romanzi di Busi, le tematiche civili si intersecano con la questione della lingua italiana, della sua evoluzione e del suo pericoloso impoverimento. A continuare una certa linea 'Gaddiana' di rinnovo della lingua italiana, anche attraverso la riscoperta di certi arcaismi, \u00e8 Michele Mari, autore di grande inventiva e, a oggi, considerato come uno dei massimi scrittori italiani.\nGli anni '90 vedono l'affermarsi del fenomeno letterario dai critici definito \"Cannibali\", di genere \"pulp\", con Aldo Nove, Niccol\u00f2 Ammaniti, Tiziano Scarpa. Un discorso a parte merita Isabella Santacroce: esordita all'interno della letteratura cannibale, la Santacroce ha in seguito abbracciato uno stile pi\u00f9 lirico e surrealista\nUna recente proposta letteraria, il New Italian Epic di Wu Ming, si muove verso l'individuazione di una linea attuale, tutta italiana e tutta letteraria, di indagine della storia e di lavoro sullo stile.\nSulla stessa linea, infine, la raccolta di racconti pubblicati dalla Minimum Fax, a cura di Giorgio Vasta, \"Anteprima Nazionale\" (2009), con scritti di Tullio Avoledo, Alessandro Bergonzoni, Ascanio Celestini, Giancarlo De Cataldo, Valerio Evangelisti, Giorgio Falco, Giuseppe Genna, Tommaso Pincio, Wu Ming 1, che raccontano come sar\u00e0 il nostro paese tra vent'anni.\nDalla fine degli anni '90 fino ad oggi i massimi scrittori italiani conosciuti nel mondo sono stati Umberto Eco, Margaret Mazzantini, Oriana Fallaci, Indro Montanelli, Claudio Magris, Gianrico Carofiglio, Roberto Saviano, Luciano De Crescenzo e Alessandro Baricco. La grande problematica della letteratura odierna \u00e8 che, con l'esplosione editoriale e l'accentramento del potere editoriale economico nei due colossi BUR (Rizzoli) e Mondadori, un gran numero di persone hanno iniziato a pubblicare romanzi, raccolte poetiche, drammi e opuscoli vari, non sempre di grande valore letterario, o rappresentativo. Ci\u00f2 \u00e8 dovuto alla facile carriera del giornalismo, diventato sempre pi\u00f9, a partire dagli anni '50, un fenomeno di massa fondamentale per l'informazione. Vari scrittori giornalisti, occupantisi di vari settori di cronaca o cultura, specialmente, perlopi\u00f9 in campo letterario figuranti Piero Angela, Corrado Augias, Vittorio Sgarbi e Alberto Angela, hanno fondato la loro carriera letteraria sul trattato moderno, riguardante la critica dell'arte, il commento di opere letterarie, o la semplice trattazione di questioni quotidiane, oppure, come Alberto e Piero Angela, il semplice trattato-racconto, condito di citazioni, su argomenti storici. Ad esempio Piero Angela si occupa di problemi basilari in ambito scientifico, mentre il figlio Alberto di storia antica, dal mondo preistorico all'antica Roma, dalla Grecia antica al Medioevo, cos\u00ec come Valerio Massimo Manfredi, romanziere e saggista principalmente di storia romana e greca.\nCi\u00f2 che accomuna questi scrittori/giornalisti \u00e8 l'uso del saggio, ossia una forma minore del trattato, usato dagli antichi per descrivere e analizzare un determinato argomento, abbinando l'erudizione con la chiarezza e la comprensione tipiche della divulgazione di massa.\nParallelo a questo fenomeno di conservazione culturale dell'identit\u00e0 occidentale italiana, negli anni 2000 si \u00e8 sviluppato il \"fenomeno editoriale\" del \"best seller\", ossia un particolare romanzo di immediata fama collettiva, spesso di bassa qualit\u00e0, focalizzato soltanto al puro fine del tornaconto economico della casa editrice e dell'autore stesso. Questo \u00e8 il caso dei grandi fenomeni di Federico Moccia e Fabio Volo, scrittori dedicati il primo al pubblico adolescenziale, con la stesura di romanzi rosa su storielle d'amore di ragazzi, ognuno dei quali con lo stile misto a neologismi del target tipico giovanile; mentre il secondo scrittore intento a narrare storie di quarantenni/cinquantenni in crisi di mezza et\u00e0, alle prese con la propria vita e il proprio lavoro, nell'intenzione di trovare una svolta alla loro esistenza grazie ad un amore improvviso e passionale.\nIn ambito teatrale figurano Giorgio Albertazzi, Eduardo De Filippo e Dario Fo. In particolare gli ultimi due si concentrarono, nel secondo Novecento fino ad oggi, nel portare in scena commedie e drammi, come \"Natale in casa Cupiello\" e \"Filumena Marturano\" incentrati sulla condizione di miseria di comuni famiglie napoletane. L'ironia e l'eredit\u00e0 della Commedia dell'Arte, presente nei personaggi riflessivi, sempre interpretati da Eduardo De Filippo, eccezion fatta per \"Filumena\" dove figura la sorella Titina, hanno molto influenzato il teatro italiano, ad esempio inserendo la commedia del \"Natale in casa Cupiello\" nella collettivit\u00e0 come principale appuntamento rituale a cui assistere durante il periodo natalizio. Dario Fo anch'esso si occup\u00f2 della difesa, come paladino, delle classi sociali pi\u00f9 povere, con la messa in scena dello spettacolo \"Mistero buffo\" (1969), in cui riadatta la parlata non-sense del \"grammel\u00f2t\", e dei lazzi dei giullari medievali della bergamasca, per sbeffeggiare e ironizzare anche pesantemente gli oppressori e i potenti, come sovrani e pontefici.\nIl giornalismo d'inchiesta: Oriana Fallaci e Roberto Saviano.\nLa Fallaci fu la prima donna italiana ad andare al fronte in qualit\u00e0 di inviata speciale. Si rec\u00f2 in qualit\u00e0 di corrispondente di guerra per \"L'Europeo\" in Vietnam. Ritorner\u00e0 nel paese dell'Indocina dodici volte in sette anni raccontando la guerra criticando sia Vietcong e comunisti, sia statunitensi e sudvietnamiti, documentando menzogne e atrocit\u00e0, ma anche eroismi e umanit\u00e0 di un conflitto che la Fallaci defin\u00ec una \"sanguinosa follia\". Le esperienze di guerra vissute in prima persona vennero raccolte nel libro \"Niente e cos\u00ec sia\" pubblicato nel 1969. La Fallaci ebbe un ruolo importante negli anni '60, durante le battaglie sull'emancipazione della donna, e sulle grandi inchieste e interviste a personaggi storici, come Giulio Andreotti, Federico Fellini, Pietro Nenni, Giorgio Amendola, Henry Kissinger, Mohammad Reza Pahlavi, Deng Xiaoping, Golda Meir, Indira Gandhi, Gheddafi, e l'ayatollah Ruhollah Khomeyni. L'intervista con Khomeini fu la pi\u00f9 celebre: durante l'intervista la Fallaci gli rivolse domande dirette, lo apostrof\u00f2 come \u00abtiranno\u00bb e descrisse il \"chador\" che era stata costretta a indossare per essere ammessa alla sua presenza come \"\"un indumento scomodo e assurdo con cui non si pu\u00f2 lavorare n\u00e9 muoversi\" \"un indumento che rappresenta la segregazione in cui le donne sono state rigettate dopo la Rivoluzione\" e \"cencio da medioevo\"\", Oriana si tolse il chador dopo che l'ayatollah, in seguito alle domande sulla condizione della donna in Iran, disse che la veste islamica era per donne \"perbene\", e se non le andava bene non doveva metterla; l'ayatollah abbandon\u00f2 la stanza e termin\u00f2 l'intervista il giorno dopo. In seguito all'11 settembre 2001, l'autrice critic\u00f2 duramente la decadenza della societ\u00e0 Occidentale minacciata dal terrorismo islamico e a causa di ci\u00f2 fu spesso accusata di razzismo e islamofobia. Le sue opere pi\u00f9 famose sono: \"Lettera a un bambino mai nato\" (1975), che tratta del dilemma di \"dare o la vita o negarla\", e i temi dell'amore e della famiglia. \"Un uomo\" (1979), in cui la scrittrice narra la storia dell'eroe nazionale e poeta Alekos Panagulis, che am\u00f2 e che fu suo compagno di vita. Il romanzo \"Insciallah\" (1990), in cui racconta in tre parti le vicende dell'esercito italiano, intervenuto nel Libano, in seguito agli attentati di Beirut nel 1983, avente come sfondo storico la guerra civile libanese del 1982. \"La trilogia\" composta da: \"La rabbia e l'orgoglio\" (2001), \"La forza della ragione\" (2004) e \"Oriana Fallaci intervista s\u00e9 stessa - L'Apocalisse\" (2004). \"La rabbia e l'orgoglio\" fu pubblicato in seguito agli attentati dell'11 settembre 2001 alle Torri Gemelle; l'opera \u00e8 un appello disperato alle potenze occidentali, un ammonimento a cessare di commerciare con il Medio-Oriente e a dare una risposta chiara e precisa agli attacchi del terrorismo, per la salvaguardia dell'identit\u00e0 civile occidentale.\nSaviano \u00e8 diventato noto nel mondo letterario grazie alla pubblicazione, nel 2006, del romanzo \"Gomorra\", che ha ottenuto immediato successo per la descrizione tecnico-realistica del fenomeno della camorra e della criminalit\u00e0 organizzata nel nuovo millennio nelle zone meridionali di Napoli-Casal di Principe. Saviano, pur essendo minacciato di morte e vivendo sotto scorta, ancora oggi continua a scrivere opere di inchiesta e romanzi riguardanti la mafia napoletana, con le opere \"ZeroZeroZero\" (2013), dove l'argomento trattato \u00e8 l'uso illegale della cocaina dalla camorra, mentre \"La paranza dei bambini\" (2016) tratta della schiavit\u00f9 psico-fisica dei bambini e di adolescenti napoletani, che compongono vere e proprie baby-gang, al servizio di boss camorristi in decadenza, per il controllo di una determinata area della citt\u00e0 partenopea.\nLa riscoperta del romanzo storico: Umberto Eco e Valerio Massimo Manfredi.\nFacendo uso del principio di \"riscoperta\" della cultura classico-medievale del mondo antico greco-romano, e del Medioevo cistercense, i massimi rappresentanti nel XXI secolo sono Eco e Manfredi. Umberto Eco si distinse per vari lavori di esegesi e filologia, nonch\u00e9 ricerca di argomenti di ambito medievale, con la composizione di vari trattati, tra i quali \"Storia di terre e luoghi leggendari\" (2013), nel quale collega vari elementi de mito e dell'utopia di citt\u00e0 fantastiche nascoste, descritte nel corso dei secoli dagli scrittori e i letterati di tutto il mondo, dal V secolo a.C. fino al XVIII secolo. La fama principale dello scrittore \u00e8 dovuta al romanzo \"Il nome della rosa\" (1980), in cui Eco d\u00e0 risalto delle sue capacit\u00e0 storico-narrative, fuse in una vicenda a sfondo thriller-ironica, ambientata nel 1327 in un monastero del nord-Italia. Le vicende di morte misteriosa dei confratelli dell'abbazia benedettina richiamano l'intervento dell'Inquisizione, fino alla scoperta del vero artefice dei delitti. La \"riscoperta\" di tale mondo \u00e8 dovuta a un processo di revisione delle storie antiche, e dei personaggi storici, a cui Eco fa omaggio, come l'inquisitore realmente esistito Bernardo Gui, e il monaco protagonista Guglielmo da Baskerville, che rende omaggio a Sherlock Holmes di Conan Doyle. La numerosa presenza di citazioni inerenti al periodo storico descritto, nonch\u00e9 la ricostruzione fedele dello spazio/ tempo del periodo medievale, hanno contribuito al successo del romanzo, favorito anche dall'elemento simbolico della biblioteca, fonte inesauribile della conoscenza, verso cui Eco ha sempre tenuto una profonda considerazione. Altri romanzi a carattere storico/medievale/thriller sono \"Il pendolo di Foucault\" (1988) e \"Baudolino\" (2000).\nManfredi \u00e8 noto nel mondo per la riscoperta del mondo antico classico-greco, cambiato e modellato come sfondo principale riguardo al periodo storico in cui ambientare le proprie vicende. Un esempio felice \u00e8 \"Lo scudo di Talos\" (1988), che narra, durante il periodo della seconda guerra persiana (480 a.C.), anche se inserito in un contesto temporale pi\u00f9 vasto, le vicende di un giovane guerriero storpio di nome Talos, spartano, sottratto alla morte da piccolo, poich\u00e9 appunto malato. L'infrazione delle crude leggi spartane sull'uccisione immediata dei deboli alla nascita, han fatto s\u00ec che Talos vivesse solo in campagna, coltivando il sogno della guerra e della gloria, fino al raggiungimento. Altri romanzi, dove \u00e8 pi\u00f9 presente l'elemento storico, che quasi predomina e condiziona la vicenda stessa narrata, sono \"L'ultima legione\" (2002), riguardante le vicende di Romolo Augusto, ultimo imperatore romano, e la leggenda di mago Merlino, nonch\u00e9 \"L'armata perduta\" (2007) riguardo al ritorno in patria della spedizione dei Diecimila spartani in Persia (401 a.C.), e la triade di \"Alexandros\" (1998) concentrata sulla biografia romanzata di Alessandro Magno.\nItaliani premiati con il Premio Nobel per la letteratura.\nIl Premio Nobel per la letteratura \u00e8 stato assegnato per la prima volta nel 1901."}
{"id": "1689041", "revid": "599013", "url": "https://it.wikipedia.org/wiki?curid=1689041", "title": "Ficus retusa", "text": "Ficus retusa () \u00e8 una specie di \"Ficus\" tropicale, appartenente alla famiglia delle Moraceae.\nOrigine.\nIl Ficus retusa \u00e8 un albero di grandi dimensioni 8\u201314 m, sempreverde, originario del sud-est asiatico.\nMentre nei luoghi di origine non ha utilizzo particolare, ha trovato invece utilizzo per la preparazione di bonsai, sia in passato in oriente, che attualmente esteso in occidente.\nStoria.\nIl \"F. retusa\" usato come bonsai, era gi\u00e0 conosciuto ai tempi degli antichi romani, la propria denominazione infatti, affonda le sue radici etimologiche proprio in quel periodo storico.\nIl primo documento conosciuto \u00e8 un dipinto murale nella tomba del principe Zhang Huai, della dinastia T'ang, morto nel 705 d.C., raffigurante due valletti che portano un paesaggio in miniatura e l'altro un vaso contenente un fico retusa.\nIl \"F. retusa\" \u00e8 cos\u00ec chiamato perch\u00e9 con le sue forme mostra variegate figure, la pi\u00f9 comune \u00e8 il Ginseng ma sono rappresentate anche forme umane e strane.\nSecondo il culto indiano, il Ficus che cresce attorno alle case, assicura la massima sicurezza, garantendone la protezione da parte degli Dei (questo vale anche per il retusa).\nMorfologia.\nPortamento.\nSpettacolare Ficus dal tronco molto grosso, sinuoso, contorto ed estremamente largo.\nLa chioma \u00e8 molto espansa, larga, ricca di foglie ed ombrosa. In natura il \"F. retusa\" raggiunge dimensioni imponenti, mentre in coltivazione non supera i 3 metri. I rami sono grossi e massicci (in base alle proporzioni).\nCorteccia e legno.\nIl \"F. retusa\" ha una corteccia piuttosto chiara, spessa, cerosa, liscia, di colore grigio-marroncino o rossastro nei giovanissimi esemplari, biancastro o bianco latte in quelli pi\u00f9 maturi. La corteccia presenta le tipiche lenticelle orizzontali, ovvero delle piccole protuberanze di corteccia. Il legno \u00e8 giallo-biancastro con venature, al taglio emette in abbondanza un lattice bianco, denso e appiccicoso, irritante per la pelle e tossico per gli animali se ingerito. La base del tronco \u00e8 molto ricca di radici contorte, massicce e grosse; altre, invece, partono dai rami ed arrivano a terra. Queste ingrossano durante la crescita. Il tronco \u00e8 l'aspetto pi\u00f9 particolare di questo Ficus: \u00e8 l'unico ad avere il caratteristico tronco bianco. Quest'ultimo \u00e8 dotato di un apparato radicale molto potente che resiste bene all'umidit\u00e0 e ai terreni poco fertili.\nFoglie.\nLe foglie sono semplici, perenni, a spirale, cerose, coriacee, lucide, larghe, erette o appressate, ovali, sensibili agli sbalzi di temperatura e lineari. Sono di colore verde scuro sulla parte superiore, mentre pi\u00f9 chiare su quella inferiore. Sono lunghe dai 2 ai 5 centimetri (in base all'et\u00e0 dell'esemplare) e disposte singolarmente nei rami grazie ad un picciolo piuttosto evidente: esse nascono da una guaina (la perula) che le circonda e cade al loro schiudersi, lasciando una cicatrice.\nPersistono dai 6 ai 12 mesi sull'albero. Hanno un unico grande canale in cui scorre la linfa che si dirama in numerosi vasi secondari. \nI rami ed il tronco sono ricchi di midollo e hanno gemme terminali acuminate coperte da due piccole squame verdi. Le foglie non resistono ai venti salini per cui \u00e8 sconsigliato tenere questo Ficus vicino al mare.\nFiori.\nCome per tutte le specie di Ficus, la infiorescenza (poi infruttescenza) \u00e8 posta all'interno di un involucro cavo detto siconio.\nIl sistema di impollinazione dei fiori, all'interno del siconio \u00e8 estremamente complesso, e coinvolge uno specifico insetto, (diverso per ogni specie di Ficus).\nIl sistema completo e funzionale (specie di fico verso specie di insetto) \u00e8 possibile solo nei luoghi dove la pianta \u00e8 originaria.\nNella coltivazione al di fuori del areale originario la possibilit\u00e0 di avere frutti (e semi) \u00e8 quindi esclusa, dal punto di vista decorativo i frutti sono inconspicui.\nHabitat e distribuzione.\nNativo di Malaysia, Taiwan e di tutto il sud-est asiatico, questo raro fico vive in un clima caldo umido, nelle foreste pluviali o sub-tropicali. In natura tende naturalmente a moltiplicarsi per propaggine cio\u00e8 per radicazione dei rami appoggiati al suolo.\nInteresse.\nNel mondo occidentale come in quello orientale in passato la coltivazione di questa specie \u00e8 legata alla decorazione urbana di citt\u00e0 con clima semitropicale o tropicale, e per la preparazione di bonsai.\nColtivazione.\nSi citano di seguito le esigenze e le procedure per la preparazione di bonsai.\nEsigenze climatiche.\nAlbero tropicale, il \"F. retusa\" pu\u00f2 restare chiuso per tutto l'anno in casa o in serra riscaldata, a condizione che sia garantito un clima umido e luminoso. Anche correnti di aria relativamente fredda possono causare danni estetici alla pianta. La resistenza al freddo \u00e8 influenzata anche dalla maturazione del legno che inizialmente si presenta succulento e morbido: in seguito ad un'esposizione adeguata al sole i tessuti si compattano e la percentuale di amidi e lattice al loro interno aumenta, garantendo un abbassamento della temperatura di congelamento. L'illuminazione artificiale pu\u00f2 essere un supplemento alla scarsit\u00e0 di sole; nel caso di ambienti secchi pu\u00f2 essere utile vaporizzare regolarmente le foglie con acqua non calcarea e non clorata.\nIrrigazione e fertilizzazione.\nNecessita di irrigazioni regolari ed abbondanti con acqua possibilmente piovana, ma comunque con basso tenore di calcare e cloro. Si concima con fertilizzanti liquidi (da somministrare ogni 10-15 giorni), solidi a lenta cessione (somministrare ogni 40-50 giorni), complessi, con aggiunta di perfosfato, calciocianamide e solfato ammonico. Si pu\u00f2 utilizzare anche un substrato gi\u00e0 molto ricco di sostanza organica, oppure, utilizzare i fertilizzanti per i bonsai seguendo le dosi indicate sul prodotto. La crescita dei \"Ficus retusa\" all'interno dei propri appartamenti \u00e8 molto pi\u00f9 equilibrata e bisognerebbe usare mensilmente concime organico o chimico in pastiglie a lenta cessione o, per praticit\u00e0, in concime generico, da marzo ad ottobre, esclusi i mesi pi\u00f9 caldi. La concimazione diminuisce solo nei due mesi pi\u00f9 freddi (per i \"Ficus retusa\" che d'estate rimangono fuori), in quanto l'albero \u00e8 sempre attivo. Se si utilizza un substrato minerale al 100%, il fertilizzante organico a pellet (che \u00e8 poco \"potente\"), \u00e8 preferibile poich\u00e9 il \"Ficus retusa\" apprezza un suolo ricco ma senza eccedere. Evitare un'eccessiva dose di azoto in primavera, poich\u00e9, a causa della diminuzione della concimazione in inverno, porterebbe ad un ingrandimento eccessivo delle foglie.\nMoltiplicazione e rinvasatura.\nLa moltiplicazione a scopi commerciali \u00e8 possibile per talea di ramo (di gran lunga la pi\u00f9 usata), talea legnosa, semi-legnosa, di foglia o per innesto ad anello, a corona o a gemma.\nLa rinvasatura \u00e8 possibile tutto l'anno, ma preferibilmente da febbraio a maggio, riducendo a met\u00e0 l'apparato radicale e le foglie (circa un terzo) e prestando attenzione a non danneggiare il pane radicale, bisogna fare questa rinvasatura ogni due o tre anni. Importante \u00e8 non potare le radici prima di marzo/aprile.\nAllestimento del Bonsai.\nIl \"F. retusa\", essendo adatto alla coltivazione bonsai, \u00e8 indicato particolarmente alle versioni Moyogi (o eretto informale), Kengai (o stile a cascata), Sekijoju (o stile con radici su roccia), Naegari (o stile con radici esposte), Bankan (o stile con tronco a volute) e Sokan (o stile a tronchi gemelli). La dimensione principale del fogliame per la manutenzione a bonsai va da otto a dieci foglie da adulto (invece di due o tre foglie da giovane). Tagliare il picciolo favorir\u00e0 la nascita di gemme ascellari. Dopo ogni defogliazione, per\u00f2, si deve sempre posizionare il Ficus in pieno sole e al di fuori del proprio appartamento o della serra. Ricordarsi che senza alcuna foglia il flusso di lattice potrebbe fermarsi, perci\u00f2 \u00e8 meglio lasciare sempre una gemma o una foglia all'apice di ogni ramo. I rami defogliati, se il bonsai \u00e8 in salute, produrranno pi\u00f9 foglie di prima. Le foglie che cresceranno dopo questo procedimento saranno pi\u00f9 piccole e pi\u00f9 \"severe\". Inoltre \u00e8 possibile mantenere le dimensioni a \"ligaturage\" per tutto l'anno senza difficolt\u00e0. I \"Ficus retusa\" sono flessibili e quindi possono essere avvolti facilmente con un filo di ferro o di alluminio per ottenere la forma scelta, facendo per\u00f2 attenzione alla rapida crescita di questa specie: il filo pu\u00f2 arrivare ad incidere la corteccia in soli 30 giorni a causa della crescita molto veloce dell'albero. Il \"F. retusa\" non necessita di utensili, adatti alla sua cura, diversi dagli altri bonsai. Ha stupende radici aeree che vengono spesso evidenziate con la coltivazione su roccia. Viene valorizzato utilizzando i complementi di arredo pi\u00f9 adatti: tavolini, sottovasi, rotoli, suiseki, ecc. Le variet\u00e0 a foglia piccola sono adatte soprattutto alla coltivazione shohin, le radici sono aeree e molto spettacolari. La serra deve avere un clima simile a quello dell'appartamento.\nLa pinzatura delle foglie Ficus si pratica tutto l'anno poich\u00e9, se tenuti all'interno in inverno, la crescita \u00e8 continua. L'operazione deve essere effettuata ogni 2 anni per le piante giovani, ogni 7/8 anni per piante pi\u00f9 mature, quando si denota un cattivo assorbimento dell'acqua (indice che l'apparato radicale occupa troppo spazio), quando l'albero perde le foglie, quando si presentano attacchi parassitari intensi o quando si nota un generale deperimento. Il composto migliore per un rapidi rinvasamento consiste in: akadama (40%), terriccio (40%) e sabbia (20%). Dopo il rinvaso, si deve vaporizzare molto il fogliame per aiutare a ricostruire le riserve dell'albero. Utilizzare il terriccio adatto per bonsai (akadama) oppure, se non si riesce a reperirlo utilizzare del terriccio universale al 60%, torba al 10% e sabbia grossolana al 30%. Nella stagione invernale concimare con concime organico utilizzando il 50% delle dosi consigliate. In generale, i Ficus sopportano con facilit\u00e0 la potatura drastica e rigettano anche dal legno vecchio. Se il Ficus cresce sano, due volte all'anno si eliminano i rami che si sviluppano verso il basso, verso l'interno del tronco, quelli che nascono sotto la base di un altro ramo, quelli contrapposti o paralleli (uno dei due va tagliato) e quelli che s'incrociano.\nDa ricordare che il legno di questa pianta \u00e8 tenero e fibroso, perci\u00f2, la cicatrizzazione avviene in modo veloce ma non molto estetico: specialmente i tagli grandi tendono a formare un rigonfiamento eccessivo, quindi, \u00e8 importantissimo medicarli con la pasta cicatrizzante.\nLa potatura dei rami si effettua con la tronchese concava e la scelta delle branche da accorciare o da eliminare dipende dallo stile del bonsai; in ogni caso vanno eliminati i rami che sviluppano in senso verticale, quelli che si incrociano, o che crescono verso l'interno e \nDa qualunque incisione fuoriesce lattice, quindi \u00e8 meglio praticare le potature importanti in inverno (quando il lattice scorre pi\u00f9 lento), mentre in primavera si pu\u00f2 intervenire con la certezza di stimolare la ripresa vegetativa. Potare ogni anno contemporaneamente la cima e le radici. Si consiglia di medicare tutti i tagli con del mastice molto per innesti, altrimenti, le ferite tendono ad assumere un aspetto antiestetico ed a emettere molto lattice (anche uno spruzzo d'acqua sulla ferita promuove la coagulazione della gomma bianca). \nLa scelta dei rami da potare nel bonsai dipende dalla forma, sicuramente vanno eliminati i rami che si sviluppano in verticale, contrapposti, troppo vicini o i succhioni. Per ridurre la grandezza ed il numero delle foglie \u00e8 fondamentale defogliare l'esemplare (preferibilmente a maggio o a giugno in modo che possa riprendersi meglio), in questo modo la pianta produrr\u00e0 nuove piccole foglioline. L'operazione si effettua con l'apposito defogliatore, eliminando le foglie tagliate del bonsai. Dopo pochi giorni, la pianta produce nuove foglioline, pi\u00f9 piccole delle precedenti, che rendono il bonsai proporzionato e armonioso. Per scongiurare il rischio di un ritiro di linfa, che farebbe seccare i rami rimasti nudi, \u00e8 molto importante lasciare una foglia alla sommit\u00e0 di ogni ramo; foglia che va eliminata solo quando appaiono le nuove foglioline lungo il ramo stesso.\nComunque si pu\u00f2 fare anche tutto l'anno. \nDopo questa operazione bisogner\u00e0 posizionare il bonsai all'esterno ed in pieno sole per fargli recuperare le energie.\nNel \"Ficus retusa\" la produzione di nuovi germogli \u00e8 praticamente continua durante tutto l'anno, perci\u00f2, bisogna ricorrere pi\u00f9 volte alla tecnica della pinzatura, allo scopo di mantenere la linea del bonsai che, se non cimato, diverrebbe un cespuglio informe in poco tempo. Naturalmente, per non indebolire la pianta, occorre aspettare che dalla chioma fuoriescano molti germogli, con almeno 5-6 foglie, quindi, usando la forbice lunga, si effettua il taglio dopo la seconda o la terza foglia.\nNon potare le radici prima di marzo/aprile.\nUno spruzzo di acqua sulla ferita promuove la coagulazione del lattice. Il vaso deve essere abbastanza capiente per contenere le radici (di circa 2 centimetri pi\u00f9 grande del precedente), pu\u00f2 essere di qualsiasi materiale (meglio il gres), di qualsiasi forma, di qualsiasi colore e con vari ornamenti, anche se \u00e8 preferibile quello rettangolare, ovale o rotondo, sia esso smaltato o normale. L'altezza varia da esemplare a esemplare.\nLa pianta \u00e8 molto malleabile e di facile mantenimento. Essendo una pianta tropicale ha bisogno di umidit\u00e0, quindi in appartamento ed in serra \u00e8 bene mantenere il sottovaso con acqua e sassolini per favorire la formazione di un microclima umido attorno alla pianta in inverno ed estate. Tra un'annaffiatura e l'altra attendere che il sottovaso si sia completamente asciugato. In estate vaporizzare spesso la chioma, essa resiste bene in pieno sole tranne che nei mesi caldi di luglio e agosto.\n\u00c8 consigliabile nel periodo della tarda primavera (maggio) rinvasare il bonsai di \"Ficus retusa\" in quanto vengono in genere venduti con il terreno delle zone d'origine (sud-est asiatico) il quale essendo argilloso mal si combina con l'acqua di irrigazione, che \u00e8 piuttosto calcarea. Utilizzare il terriccio adatto per bonsai (akadama) oppure, se non si riesce a reperirlo utilizzare del terriccio universale al 60%, torba al 10% e sabbia grossolana al 30%. Nella stagione invernale concimare con concime organico utilizzando il 50% delle dosi consigliate.\nUsi.\nTutti i \"Ficus\" sono indicati per umidificare gli ambienti chiusi e sono considerati validi purificatori dell'aria."}
{"id": "1689047", "revid": "798140", "url": "https://it.wikipedia.org/wiki?curid=1689047", "title": "Ennio Poleggi", "text": "\u00c8 stato direttore dell'Istituto di Storia dell'Architettura presso l'Universit\u00e0 di Genova, ha ricoperto la carica di assessore al centro storico negli anni novanta ed \u00e8 l'artefice della promozione dei Palazzo dei Rolli di Genova a Patrimonio UNESCO. \u00c8 stato professore presso la facolt\u00e0 di Architettura di per meriti acquisiti, in quanto non laureato. Infatti nel 1971 era ancora in vigore una legge che regolamentava la docenza all'Universit\u00e0 senza essere laureati bens\u00ec in base a chiari meriti culturali.\nBiografia.\nEnnio Poleggi nasce in piazza Embriaci, a Genova, il padre, sarto, muore nel 1944; venendo quindi a mancare le possibilit\u00e0 economiche per la prosecuzione gli studi, Ennio trova impiego presso una tipografia.\nMa Poleggi \u00e8 interessato alla storia di Genova e al periodo genovese relativo alla fioritura delle strade vicino alle quali \u00e8 nato: egli asserisce che gli studi al tempo erano molto limitati e disquisivano semplicemente degli stili architettonici, mentre alla base del suo interesse c'\u00e8 il desiderio di collegare l'aspetto architettonico a quello storico e sociale. Svolge la maggior parte delle sue ricerche nella Biblioteca Universitaria, ma dopo aver trovato il trattato di Piero Barbieri \"Forma Genuae\" (del 1938) ritenne, inizialmente, che quel volume esaurisse gi\u00e0 ogni progetto di ricerca: tuttavia, dopo alcuni riscontri, comprende che quel trattato \u00e8 una raccolta di documenti senza collegamenti allo sviluppo storico-sociale con carte e piante, utile quindi per l'inizio di studio pi\u00f9 organico. Per cui inizia una ricerca che lo porter\u00e0 dapprima alla stesura di \"Strada Nuova\" ed \u00e8 proprio questa opera che gli permette l'ingresso all'universit\u00e0 come didatta. Il libro viene ben accolto sia dalla Genova colta che dal pubblico generico e viene presentato su \"Palladio\", la pi\u00f9 prestigiosa rivista di architettura del periodo. Seguirono altri libri, scritti da solo o assieme a Grossi Bianchi.\nFu assessore al Centro storico nella Giunta comunale Burlando (1992-1993).\nIl 29 marzo 2008 ha ricevuto il Grifo d'Oro.\nMorto a Genova il 17 febbraio 2017."}
{"id": "1689051", "revid": "110157", "url": "https://it.wikipedia.org/wiki?curid=1689051", "title": "Chiesa dei Santi Giovanni Evangelista e Martino di Tours", "text": "La chiesa prepositurale dei Santi Giovanni Evangelista e Martino di Tours \u00e8 un edificio religioso che si trova a Bironico, in Canton Ticino.\nStoria.\nLa costruzione viene citata per la prima volta in documenti storici risalenti al 1205. Successivamente venne sostanzialmente rimaneggiata: nel XIV e XV secolo vennero rifatti la facciata ed il soffitto interno, mentre successive lavorazioni trasformarono l'aspetto complessivo dall'originale romanico all'attuale barocco.\nDescrizione.\nLa chiesa si presenta con una pianta a navata unica suddivisa in 4 campate, con soffitto in legno a vista."}
{"id": "1689055", "revid": "767487", "url": "https://it.wikipedia.org/wiki?curid=1689055", "title": "Gnome-Rh\u00f4ne 7K", "text": "Lo Gnome-Rh\u00f4ne 7K \"Titan Major\" motore aeronautico radiale a 7 cilindri facente parte di una famiglia di motori denominata \"serie K\" che la casa francese Gnome-Rh\u00f4ne realizz\u00f2 sviluppando il progetto del britannico Bristol Titan a 5 cilindri che produceva su licenza. La serie comprendeva anche lo Gnome-Rh\u00f4ne 5K \"Titan\" a 5 cilindri, il 9K \"Mistral\" a 9 cilindri ed il 14K \"Mistral Major\" a 14 cilindri. Questi motori erano caratterizzati dalla modularit\u00e0 del progetto, ovvero dalla intercambiabilit\u00e0 dei principali componenti meccanici quali l'albero a gomito, i cilindri completi, i pistoni, gli alberi ed coperchio posteriore. In questo modo si poteva realizzare una gamma di motori che potessero occupare pi\u00f9 fasce di potenza contenendo costi di produzione e magazzino."}
{"id": "1689061", "revid": "729019", "url": "https://it.wikipedia.org/wiki?curid=1689061", "title": "Probecat", "text": "Probecat \u00e8 il nome che ha assunto in Messico il programma di protezione sociale per la formazione dei disoccupati.\nUna delle sue caratteristiche \u00e8 l'autoselezione di chi vi partecipa, in quanto il salario che vi si percepisce \u00e8 inferiore a quello di un lavoratore medio non qualificato che ha gi\u00e0 un impiego; di conseguenza aderir\u00e0 al programma solo chi ha veramente bisogno."}
{"id": "1689066", "revid": "287204", "url": "https://it.wikipedia.org/wiki?curid=1689066", "title": "Maria Aleksandrovna", "text": ""}
{"id": "1689068", "revid": "767487", "url": "https://it.wikipedia.org/wiki?curid=1689068", "title": "Flying Steps", "text": "I Flying Steps sono una crew di break dance tedesca nata nel 1993.\nIn questi anni hanno vinto molte competizioni di breakdance in tutto il mondo e inoltre hanno pubblicato singoli ed album.\nI Flying Steps compaiono in molti video presenti in rete.\nDiscografia.\nSingoli\nAlbum"}
{"id": "1689082", "revid": "74801", "url": "https://it.wikipedia.org/wiki?curid=1689082", "title": "Aleksandr Romanovi\u010d Beljaev", "text": "Biografia.\nStudi\u00f2 diritto e musica, laureandosi nel 1906 in legge; visit\u00f2 Francia ed Italia nel 1913. Nel 1915 una tubercolosi ossea alla colonna vertebrale lo lascer\u00e0 paralizzato per mesi avvicinandolo alla lettura di Jules Verne e Konstantin Ciolkovskij. Dal 1923 si trasfer\u00ec a Mosca dove intraprese le sue pubblicazioni letterarie, ispirate sempre a fatti scientifici, legati a veri campi, genetica, scienza dei trapianti, cosmonautica, fisica, chimica.\nAutore di oltre 50 fra romanzi e racconti brevi fra i quali \"L'uomo anfibio\" (\u0427\u0435\u043b\u043e\u0432\u0435\u043a-\u0430\u043c\u0444\u0438\u0431\u0438\u044f), \"Ariel\" (\u0410\u0440\u0438\u044d\u043b\u044c) e \"La testa del Professor Dowell\" (\u0413\u043e\u043b\u043e\u0432\u0430 \u043f\u0440\u043e\u0444\u0435\u0441\u0441\u043e\u0440\u0430 \u0414\u043e\u0443\u044d\u043b\u044f). Beljaev muore di fame a Pu\u0161kin sotto l'invasione tedesca, mentre sua moglie e sua figlia sono deportate in Polonia, ma riescono a sopravvivere. Ha avuto grande successo in patria ed all'estero, in italiano sono stati pubblicati il romanzo \"L'uomo anfibio\", il romanzo breve \"Elephas Sapiens\" e i racconti \"Mister Risus\" e \"Senza peso\". \u00c8 autore delle biografie di famosi studiosi come Lomonosov, Pavlov e Ciolkovskij.\nOpere.\nDi seguito \u00e8 riportato un elenco cronologico dei romanzi, per data di pubblicazione:\nOpere tradotte in lingua italiana.\nMister Risus.\nTrattasi di un racconto del 1937 (\"\u041c\u0438\u0441\u0442\u0435\u0440 \u0421\u043c\u0435\u0445\", trasl. \"Mister Smech\")\nSenza peso.\nTrattasi di un racconto del 1927 (titolo originale \"\u041d\u0430\u0434 \u0447\u0435\u0440\u043d\u043e\u0439 \u0431\u0435\u0437\u0434\u043d\u043e\u0439\", trasl. \"Nad \u010dernoj bezdnoj\", letteralmente: \"Sopra il nero abisso\") che rientra nel ciclo dedicato al professor Wagner (come \"Hojti-Tojti\")\nFilmografia.\nDi alcune opere di Beljaev sono state tratte delle versioni cinematografiche."}
{"id": "1689083", "revid": "1873017", "url": "https://it.wikipedia.org/wiki?curid=1689083", "title": "Campionati europei di karate 2002", "text": "La 37\u00aa edizione del campionato europeo di karate si \u00e8 svolta a Tallinn dal 3 al 5 maggio 2002."}
{"id": "1689084", "revid": "1318658", "url": "https://it.wikipedia.org/wiki?curid=1689084", "title": "\u0110ur\u0111evi Stupovi", "text": "Il \u0110ur\u0111evi Stupovi (), o Monastero di San Giorgio, \u00e8 un complesso monastico cristiano ortodosso che sorge su una collina a 7 chilometri dalla citt\u00e0 di Novi Pazar, nella Serbia centrale, nella regione del Sangiaccato al confine con il Kosovo.Il complesso \u00e8 inserito nell'itinerario Culturale del Consiglio d'Europa Transromanica.\nStoria.\nIl monastero fu eretto dal principe Stefano Nemanja nella seconda met\u00e0 del XII secolo (la costruzione \u00e8 stata completata nel 1171), in onore di San Giorgio come ringraziamento per averlo liberato dalla prigionia, a poca distanza dall'antica capitale serba Ras.\nNel 1282-83 vi fu seppellito il nipote di Nemanja, il principe Stefano II Dragutin.\nFino al XV secolo fu uno dei pi\u00f9 importanti centri religiosi della Serbia, il suo declino inizi\u00f2 con la conquista ottomana dei Balcani. Durante il periodo della dominazione turca rest\u00f2 in stato di quasi abbandono, anche se alla fine del XVIII secolo fu costruito un nuovo dormitorio, un refettorio e furono eseguiti nuovi dipinti nel nartece. Nel 1912 sub\u00ec fortissimi danni a causa degli scontri nella prima guerra balcanica.\nTra il 1969 e il 1982 furono eseguiti lavori di restauro, e nel 1979 il complesso \u00e8 stato inserito nella lista del patrimonio mondiale dell'UNESCO, insieme al Monastero di Sopo\u0107ani e a Stari Ras. Nell'anno 2000 \u00e8 stato eretto un nuovo dormitorio, sono stati iniziati i lavori di ricostruzione dell'intero complesso, ed \u00e8 rifiorita la vita monastica con l'invio da parte dell'Arcivescovo di Ras-Prizren, Artemije, di tre monaci.\nArte.\nIl monastero \u00e8 circondato da mura; si accede al complesso attraverso una porta inserita in una torre fortificata.\nLa chiesa \u00e8 a navata singola, preceduta da un nartece affiancato da due vestiboli. La pavimentazione \u00e8 in pietra con inserti di marmo policromo. Il santuario \u00e8 tripartito. Al centro della navata si apre una cupola ellittica. Lo stile in cui fu costruito il monastero \u00e8 quello romanico, com'era in uso nella Rascia del XII secolo, in pietra a vista. Di fronte all'entrata della chiesa c'\u00e8 una cappella.\nTutta la chiesa era affrescata. Oggi la maggior parte delle pitture \u00e8 andata perduta o \u00e8 fortemente danneggiata. Gli affreschi meglio conservati sono stati trasferiti nel museo nazionale di Belgrado.\nLe scene sono in stile pittorico bizantino comneno. All'interno della chiesa, nei pennacchi della cupola sono rappresentati gli quattro Evangelisti; nel nartece ci sono scene della vita di San Giorgio e ritratti del principe Dragutin.\nNella cappella sono rappresentate scene di assemblee di vescovi e di udienze dei sovrani serbi, con ritratti di Stefano Nemanja, Stefano Prvoven\u010dani, Stefano Uro\u0161 I, Dragutin e Milutin con le loro spose e i figli. Ci sono rappresentazioni religiose, come il volto di Cristo, la rappresentazione della Trinit\u00e0 e ritratti di santi tra cui San Gioacchino padre della Vergine, San Simeone lo Stilita e San Giorgio."}
{"id": "1689086", "revid": "344646", "url": "https://it.wikipedia.org/wiki?curid=1689086", "title": "Ayala", "text": ""}
{"id": "1689089", "revid": "110157", "url": "https://it.wikipedia.org/wiki?curid=1689089", "title": "Chiesa di Santa Maria del Rosario (Monteceneri)", "text": "La chiesa di Santa Maria del Rosario \u00e8 un edificio religioso barocco che si trova in localit\u00e0 Prato Quadro a Monteceneri.\nStoria.\nL'edificio trae forse origine da un'edicola votiva che nel Basso Medioevo ospitava un'immagine della Madonna diventata nel tempo luogo di pellegrinaggio. Qui nacque da principio un oratorio, poi divenuto una cappella, le cui tracce sono ancora visibili nell'attuale coro, menzionato appunto come cappella nel 1578. Nello stesso secolo venne innalzato il campanile, ma in quello successivo la chiesa sub\u00ec i cambiamenti pi\u00f9 sostanziali: fra il 1626 e il 1658, su disposizione di Andrea Rusca, prevosto dell'epoca, fu aggiunta la navata, il coro fu ampliato in altezza e fu forse anche realizzata la cupola."}
{"id": "1689092", "revid": "1745361", "url": "https://it.wikipedia.org/wiki?curid=1689092", "title": "Rasputin (disambigua)", "text": ""}
{"id": "1689094", "revid": "44578", "url": "https://it.wikipedia.org/wiki?curid=1689094", "title": "Djurdjevi Stupovi", "text": ""}
{"id": "1689095", "revid": "119978753", "url": "https://it.wikipedia.org/wiki?curid=1689095", "title": "Moria", "text": ""}
{"id": "1689097", "revid": "741067", "url": "https://it.wikipedia.org/wiki?curid=1689097", "title": "Aleardo Ward", "text": "Biografia.\nFiglio del comandante della marina statunitense William James Ward e dell'attrice italiana Jone Borgheri (nota in seguito come Jone Romano poich\u00e9 sposer\u00e0 l'attore Carlo Romano in seconde nozze), divide la sua attivit\u00e0 artistica sulle scene del teatro di rivista, apparendo in ruoli di supporto in compagnie importanti come quelle di Erminio Macario e di Nino Taranto e poco dopo in quelle del teatro di prosa di Memo Benassi, Ermete Zacconi, Giulio Donadio, Paola Borboni, Antonio Gandusio, Gino Cervi, Luigi Cimara ed Elsa Merlini. \nAlla fine degli anni '30 debutta nel cinema, venendo utilizzato come caratterista. Nello stesso periodo recita anche alla radio e si dedica al doppiaggio, dove presta la voce, tra gli altri, a James Coburn. \nAttivo anche in televisione, Aleardo Ward lavora in molti sceneggiati per la Rai.\nConosce Maria Teresa Di Carlo, attrice di cabaret che, dopo il matrimonio diventa nota come Maresa Ward. Da lei ha avuto tre figli: Luca, Andrea e Monica Ward, successivamente diventati attori e doppiatori. \nMuore per un aneurisma all'et\u00e0 di 58 anni."}
{"id": "1689106", "revid": "61051", "url": "https://it.wikipedia.org/wiki?curid=1689106", "title": "Motori aeronautici", "text": ""}
{"id": "1689107", "revid": "119982", "url": "https://it.wikipedia.org/wiki?curid=1689107", "title": "Carl Schlecter", "text": ""}
{"id": "1689112", "revid": "599013", "url": "https://it.wikipedia.org/wiki?curid=1689112", "title": "Bojan Krki\u0107 (1965)", "text": "Biografia.\n\u00c8 il padre di Bojan Krki\u0107, anch'egli calciatore. Dal 1997 al 30 giugno 2011 ricopr\u00ec il ruolo di talent-scout alle dipendenze del , ma a scadenza contrattuale il contratto non venne rinnovato "}
{"id": "1689114", "revid": "240366", "url": "https://it.wikipedia.org/wiki?curid=1689114", "title": "Tratta degli schiavi africani", "text": ""}
{"id": "1689119", "revid": "1522738", "url": "https://it.wikipedia.org/wiki?curid=1689119", "title": "Sigillo di Palau", "text": "Il sigillo di Palau rappresenta, sebbene non sia un simbolo ufficiale, la Repubblica di Palau. Il sigillo fu accettato nel 1955, quando il Paese si separ\u00f2 dagli Stati Federati di Micronesia. Raffigura al centro una capanna per riunioni sopra delle pietre davanti alla quale sventola una bandiera con l'iscrizione \"official seal\" (sigillo ufficiale). Sotto alle pietre \u00e8 segnato l'anno \"1981\", quando Palau fu proclamata nelle Isole Palau della Micronesia e in base a un accordo firmato con gli Stati Uniti d'America nel 1980, la nuova nazione avrebbe continuato ad essere amministrata come territorio di fiducia degli Stati Uniti, con gli stessi Stati Uniti che avrebbero gestito gli affari esteri e militari di Palau. Invece sul bordo del sigillo c'\u00e8 l'iscrizione \"Olbiil era Kelulau\", nome dell'organo legislativo in lingua locale e in lingua inglese \"Republic of Palau\" (Repubblica di Palau)."}
{"id": "1689120", "revid": "599013", "url": "https://it.wikipedia.org/wiki?curid=1689120", "title": "Adrian Knup", "text": "Carriera.\nAttaccante, la sua carriera si svilupp\u00f2 negli anni novanta. Ha militato a lungo nella nazionale svizzera, con cui partecip\u00f2 ai Mondiali del 1994."}
{"id": "1689121", "revid": "1543377", "url": "https://it.wikipedia.org/wiki?curid=1689121", "title": "Schiavismo in Africa", "text": "Lo schiavismo in Africa \u00e8 un fenomeno le cui origini risalgono all'antichit\u00e0 e che dur\u00f2 fino alla fine del XIX secolo. Allo schiavismo autoctono diffuso nelle antiche civilt\u00e0 africane come l'Impero di Songhai si aggiunse in un secondo tempo la pratica di catturare schiavi nell'Africa subsahariana per venderli altrove. Questo commercio avvenne storicamente lungo diverse direttrici: prima attraverso il Sahara verso il Nordafrica, poi dalle coste africane sull'Oceano Indiano verso i paesi arabi e l'oriente, e infine verso le colonie europee nelle Americhe. Per la maggior parte dei paesi africani, l'abolizione dello schiavismo, e quindi (teoricamente) la fine della tratta degli schiavi avvenne nell'epoca immediatamente precedente la spartizione coloniale del continente.\nSchiavismo autoctono.\nLo schiavismo \u00e8 stato parte di quasi tutte le culture dell'antichit\u00e0, incluse quelle africane. Questa pratica era considerata assolutamente normale, e spesso \u00e8 difficile stabilire con precisione il confine fra lo schiavismo - inteso in senso moderno - e altre forme di asservimento. Nella maggioranza delle culture africane degli ultimi due millenni, c'\u00e8 spesso ben poca differenza fra diritti, doveri e stile di vita di persone libere e schiavi. In alcuni casi, la condizione di schiavit\u00f9 era temporanea e uno schiavo aveva la possibilit\u00e0 di guadagnare dal proprio lavoro e di accumulare propriet\u00e0.\nFra il XIV e il XX secolo, per esempio, quasi un terzo della popolazione del Senegambia viveva in schiavit\u00f9. Lo stesso accadeva negli imperi del Ghana, Mali, Bamana e Songhai. Met\u00e0 della popolazione della Sierra Leone del XIX secolo era formata da schiavi. Simili percentuali si riscontravano tra i duala (Camerun), gli igbo (Nigeria), nei regni del Congo e in vari regni angolani. Tra il 1750 e il 1900, due terzi della popolazione fulani era formata da schiavi. Cos\u00ec come alte erano le percentuali di schiavi tra gli swahili e le varie etnie malgasce.\nSonghai.\nNel regno Songhai non vi era una differenza pratica tra schiavi e contadini vassalli. Queste due categorie erano impiegate per i lavori agricoli a favore della classe dominante. Ambedue potevano avere propriet\u00e0 private e accedere a un buon livello di vita e, in certi casi, comperare la libert\u00e0. Il matrimonio tra caste diverse era accettato e i nobili potevano prendere in moglie una donna della classe vassalla.\nEtiopia.\nIn Etiopia, gli schiavi erano solitamente impiegati nelle case, per i lavori domestici, e non nei processi produttivi. Dalla famiglia che li possedeva ricevevano cibo, protezione e vestiario composto da una tunica scura e da un paio di sandali fatti di cuoio e sughero. In questo stato per\u00f2 gli schiavi erano soggetti ad una rigida disciplina e se ribelli o disobbedienti venivano incatenati barbaramente e chiusi in umide prigioni per mesi dove spesso morivano a causa delle malattie infettive oppure da dissanguamento causato dalle ferite aperte dalle cavigliere. \nL'imperatore Teodoro II (1855-1868) sanc\u00ec la fine dello schiavismo all'interno dell'impero, anche se di fatto la pratica rimase legale sino al 1923, quando l'Etiopia venne accolta dalla Lega delle Nazioni. Secondo le stime della Societ\u00e0 contro lo schiavismo britannica, vi erano allora due milioni di schiavi su una popolazione stimata di otto milioni di persone. Le forze di occupazione coloniale italiane ordinarono la fine della schiavit\u00f9 in tutto il paese.\nSotto la pressione delle forze Alleate, che avevano contribuito alla sconfitta degli italiani, nel 1942 l'Etiopia soppresse definitivamente la pratica della schiavit\u00f9 e dei servi della gleba nello stesso anno, con una legge proclamata dall'imperatore Hail\u00e9 Selassi\u00e9 il 26 agosto.\nSomalia.\nLe popolazioni bantu presenti in Somalia non sono autoctone: discendono dagli schiavi provenienti dal centro e sud Africa deportati nel Corno d'Africa nel XIX secolo. Oggi in Somalia si contano circa 700.000 bantu su una popolazione di 11 milioni di abitanti, principalmente dediti allo stile di vita che avevano nelle loro zone di origini, sedentario e agricolo. Persistono forme di discriminazione nei loro confronti. Durante l'ultima guerra civile, molti bantu sono stati espulsi dalle loro terre, soprattutto nella regione del basso Juba.\nNordafrica.\nSchiavi dalle regioni a sud del Sahara iniziarono ad essere venduti nei mercati nordafricani gi\u00e0 da prima delle invasioni arabe del VII secolo. In questo periodo, fra gli schiavi si trovavano anche europei catturati durante gli attacchi ai porti di citt\u00e0 italiane, spagnole e portoghesi, venduti nei mercati dell'Impero Bizantino e nei paesi islamici. La tratta degli schiavi provenienti dall'Europa era di tale portata che la Chiesa viet\u00f2 a pi\u00f9 riprese la vendita di cristiani ai mercanti islamici. In particolare si voleva osteggiare la tratta che portava gli schiavi dal centro Europa alla Spagna islamica, dove spesso erano acquistati da mercanti nordafricani. La tratta di popolazioni slave era di tale portata che la parola schiavo in inglese e altre lingue deriva proprio da \"slavo\". I mamelucchi \u2013 termine che vuol dire anche \"mercenario\" \u2013 erano soldati schiavi che si erano convertiti all'Islam e servivano nelle armate dei vari califfi e sultani durante tutto il Medioevo. Molti di essi erano di origine slava.\nLa societ\u00e0 saharawi-moresca del nordovest \u00e8 sempre stata stratificata. Tra le varie caste, quella degli \"harratin\" \u00e8 la pi\u00f9 bassa. Formata da neri-africani, questa casta \u00e8 sempre stata considerata di schiavi. Nonostante le varie leggi contro lo schiavismo promulgate dai governi Mauritani sin dall'indipendenza, gli harratin sono ancora oggi considerati e trattati come schiavi.\nSchiavi esportati.\nGli schiavi non si trovavano unicamente nelle piantagioni. Moltissimi giovani sono stati importati nel vecchio continente, o in America.\nTratta settentrionale.\nLa forma pi\u00f9 antica di tratta degli schiavi in Africa avveniva lungo le rotte trans-sahariane. Schiavi neri venivano catturati nell'Africa subsahariana e trasportati a nord attraverso il deserto. Sebbene le origini di questa pratica siano estremamente antiche, solo a partire dal X secolo, con l'introduzione dei dromedari dall'Arabia, essa assunse le connotazioni di una vera e propria rete commerciale. \u00c8 estremamente difficile valutare l'entit\u00e0 precisa di questo commercio, ma secondo alcune stime gli schiavi deportati a nord attraverso il Sahara furono almeno 6000 o 7000 all'anno, per un totale da 700.000 a 1.000.000 di schiavi fra il X e l'XI secolo (senza contare coloro che persero la vita durante la traversata).\nGli schiavi venduti sui mercati locali del Maghreb erano normalmente assimilati nella famiglia che li acquisiva. Alcuni venivano destinati al servizio militare. Le donne venivano destinate agli harem o usate come schiave sessuali o addette al servizio delle concubine. Molti degli schiavi maschi venivano evirati e poi destinati al servizio negli harem come eunuchi.\nCi si pu\u00f2 fare un'idea della vastit\u00e0 della tratta sahariana dalla storia del sultano marocchino Mulay Isma'il detto \"il sanguinario\" (1672-1727), che aveva ai suoi comandi un'armata di 150.000 schiavi neri chiamata la Guardia Nera, la cui fedelt\u00e0 permise al sultano di sottomettere tutto il paese.\nTratta orientale.\nFra il IX e il X secolo, con la caduta dei regni cristiani della Nubia e l'acquisizione del controllo delle rette dell'Oceano Indiano, gli arabi furono in condizione di dare vita a un fiorente commercio di schiavi dall'Africa attraverso l'Oceano Indiano, verso il Vicino Oriente e l'India. In questo caso, gli schiavi provenivano principalmente dalla costa orientale dell'Africa.\nAll'inizio, la tratta interessava qualche migliaio di schiavi all'anno. All'aumentare della capacit\u00e0 e della velocit\u00e0 delle navi utilizzate per il commercio degli schiavi, e della richiesta di manodopera proveniente dalle piantagioni in oriente, il numero di vittime degli schiavisti aument\u00f2 proporzionalmente, fino a diverse decine di migliaia all'anno. Almeno 40.000 schiavi all'anno passavano per i porti controllati dal sultano dell'Oman, che controllava tutta la costa swahili, con un picco di 50.000 schiavi all'anno nel solo mercato di Zanzibar nel XIX secolo. Forse altrettanti lasciarono la regione attraverso porti minori nel Corno d'Africa e nel nord del Mozambico.\nIn molti casi, i commercianti di schiavi arabi non eseguivano direttamente le catture, bens\u00ec intrattenevano rapporti con intermediari locali, che erano spesso i regni o le trib\u00f9 dominanti delle diverse zone. Questi intermediari, a loro volta, sfruttavano il loro rapporto con i mercanti di schiavi per ottenerne benefici (per esempio armi) attraverso cui rafforzare la loro posizione di predominio nei confronti dei propri vicini\nAlcuni mercanti riuscirono ad accumulare ricchezze enormi; lo schiavista zanzibari Tippu Tip, per esempio, alla sua morte era uno dei possidenti pi\u00f9 ricchi di Zanzibar, con sette piantagioni e oltre diecimila schiavi alle sue dipendenze.\nVi sono molte testimonianze a riguardo della crudelt\u00e0 di questa tratta. Durante le razzie ai villaggi si contavano spesso pi\u00f9 morti che prigionieri. Secondo Livingstone, ogni anno 80.000 africani morivano sulle vie carovaniere prima di raggiungere i mercati sulla costa dell'Oceano Indiano. Egli scrisse:\nSebbene non esistano documenti che permettano una stima accurata, si ritiene che almeno 17 milioni di schiavi abbiano attraversato il Mar Rosso, l'Oceano Indiano e il deserto del Sahara tra il 650 e il 1900.\nLa tratta atlantica.\nPartita molto pi\u00f9 tardi della tratta trans-sahariana e di quella orientale, grosso modo nel XVI secolo la tratta atlantica fu pi\u00f9 breve, ma altrettanto violenta. In questo caso, la richiesta di schiavi era generata dalle colonie delle potenze europee nel Nuovo Mondo. La prima nazione europea a dedicarsi attivamente al commercio di schiavi fu il Portogallo, che aveva porti nell'Africa occidentale e colonie in Sudamerica e Centroamerica.\nDapprima, gli schiavi catturati nel continente erano destinati soprattutto alle piantagioni di canna da zucchero di S\u00e3o Tom\u00e9 e Pr\u00edncipe, e in seguito a Capo Verde. La tratta verso i Caraibi inizi\u00f2 nei primi anni del XVI secolo. Anche gli spagnoli ricorsero a schiavi africani perch\u00e9 la popolazione locale era stata decimata da violenze e malattie.\nNel 1452, papa Nicola V con la bolla \"Dum Diversas\" dava il diritto al re del Portogallo Alfonso V di ridurre in schiavit\u00f9 qualsiasi \"saraceno, pagano o senza fede\". Questo documento pontificio, e altri di simile tenore, venne usato per giustificare lo schiavismo. I paesi di tradizione protestante non ricorsero invece ad alcuna giustificazione per partecipare a questo lucroso commercio. Con lo sfruttamento economico del Brasile in forte crescita, i portoghesi avevano bisogno di lavoratori a buon mercato sia per il settore agricolo che per quello minerario. Si apr\u00ec poi il mercato nordamericano. Gli inglesi presero presto il sopravvento e giunsero quasi ad avere il monopolio della tratta atlantica.\nLa tratta ebbe il proprio picco nel XIX secolo. Il golfo del Benin, da cui prendevano il mare la maggior parte delle navi dei negrieri, divenne noto come \"la Costa degli Schiavi\". Dalla tratta atlantica furono per\u00f2 interessati anche alcuni paesi non collocati sulla costa occidentale dell'Africa, come il Mozambico e il Sudafrica. Un numero impressionante di schiavi (stimato a circa il 30% del totale) moriva lungo il tragitto verso il Nuovo Mondo. Durante il viaggio per mare, erano gli stessi mercanti di schiavi a sopprimere i malati e i pi\u00f9 deboli.\nIl ruolo dei regni africani.\nI mercanti di schiavi lungo le tre maggiori direttive della tratta (settentrionale, orientale e atlantica) operarono spesso in collaborazione con i regni locali, sfruttando ed enfatizzando sistemi schiavistici preesistenti. Soprattutto all'inizio, gli schiavi venduti dai regni africani erano principalmente criminali, debitori o prigionieri di guerra. I re del Dahomey, per esempio, entrarono nel commercio degli schiavi iniziando a vendere i prigionieri di guerra (che in precedenza venivano giustiziati nella cerimonia nota come Tradizione Annuale). I regni africani mantennero in gran parte dell'Africa questo ruolo di intermediari. Spesso la caccia agli schiavi era severamente vietata ai mercanti che ne avrebbero curato il trasporto verso i mercati della costa o oltremare: nessun capo locale vedeva di buon occhio un'armata straniera sul proprio territorio.\nCon l'aumentare del volume d'affari legato al commercio degli schiavi, molti regni africani giunsero a basare la propria economia in gran parte su questo traffico. Questo fu per esempio il caso di Dahomey. Nel 1849 re Gezo del Dahomey disse:\nAltri regni africani che trassero grandi benefici dalla tratta degli schiavi vi furono quello Oyo (yoruba), Congo, Benin, Bambara, Khasso, Fouta Djallon e Kaabu.\nL'accresciuta importanza economica del traffico degli schiavi fece s\u00ec che non fosse pi\u00f9 sufficiente vendere criminali o prigionieri di guerra occasionali. Alcuni regni (per esempio Bambara e Khasso) arrivarono a intraprendere guerre appositamente per fare prigionieri da vendere agli europei. La penetrazione della logica dello schiavismo nelle culture dell'Africa occidentale \u00e8 ben esemplificata dalla reazione del re di Bonny (Nigeria) alla notizia che il Parlamento britannico aveva reso illegale la tratta (nel 1807): egli sostenne che la tratta era prevista dai profeti e dai sacerdoti, e in ultima analisi voluta da Dio.\nEffetti dello schiavismo.\nEffetti in Africa.\nLa cifra totale di schiavi che hanno lasciato il continente lungo i secoli \u00e8 incerta. Non esistono documenti completi. Qualunque sia la stima, \u00e8 certamente vero che l'Africa ha perso milioni di persone, solitamente le pi\u00f9 giovani e forti e che interi sistemi economico-sociali sono stati distrutti dalle razzie e dalle loro conseguenze.\nNessuno studioso mette in discussione che la tratta degli schiavi abbia pesato in modo negativo sullo sviluppo del continente, ma non c'\u00e8 unanimit\u00e0 sulla portata reale degli effetti di questo fenomeno. Nelle regioni africane interessate dalla tratta atlantica \u2013 quelle dell'Africa occidentale, ma anche Mozambico, Sudafrica, e Angola - intere societ\u00e0 furono distrutte, mentre altre ottenevano per contro grandissimi benefici sul piano economico. Basil Davidson, uno storico le cui opere hanno spesso toni anti-colonialisti, sostiene che vaste aree dell'Africa occidentale conobbero un periodo di rapido sviluppo nel periodo della tratta atlantica. \u00c8 stato osservato che alla fine del XIX secolo, per esempio, la Guinea giunse ad avere introiti annui per un totale di 3,5 milioni di sterline, ovvero un quarto degli introiti del Regno Unito, che allora era la principale potenza economica mondiale.\nIl traffico trans-sahariano e quello lungo la tratta orientale furono pi\u00f9 limitati in termini numerici, ma altrettanto drammatici sul piano umano. I missionari cattolici che si spinsero nell'entroterra lungo il Nilo dichiararono che molte zone erano disabitate perch\u00e9 l'intera popolazione era stata decimata dalle razzie degli schiavisti.\nEffetti in occidente.\nLa tratta ebbe un grande impatto economico nel mondo occidentale. Gli schiavi permisero lo sviluppo di vaste aree agricole nelle Americhe e lo sfruttamento di miniere a ritmi che sarebbero stati altrimenti impossibili. A loro volta, queste attivit\u00e0 permisero l'accumulo dei capitali necessari alla rapida industrializzazione del continente. Pur osteggiato da diverse parti per motivi etici, lo schiavismo rimase in vigore fino a quando i vantaggi economici che esso comportava non furono messi in discussione da considerazioni di carattere politico. In particolare, \u00e8 stato osservato che il Regno Unito, che diede inizio al processo di abolizione dello schiavismo in tutto il mondo occidentale, utilizzava gli schiavi molto meno dei propri avversari politici (per esempio la Francia, ma anche gli Stati Uniti d'America) e attraverso la guerra contro lo schiavismo giunse a espandere considerevolmente la propria area di influenza in Africa. Simili considerazioni permisero la vittoria degli abolizionisti in Francia.\nAbolizione.\nUno dei risultati della Rivoluzione francese \u00e8 stata la crescita della sensibilit\u00e0 ai diritti umani. La Francia, non a caso, fu la prima nazione europea ad abolire la schiavit\u00f9 nel 1794 \u2013 Napoleone la ri-legalizz\u00f2 nel 1802, e venne poi abolita definitivamente nel 1848. Nel 1807 gli inglesi seguirono l'esempio d'oltremanica dichiarando illegale la tratta e scegliendo pene severe per chi venisse trovato a far mercato di schiavi. Nel 1833, il Regno Unito scelse di abolire la schiavit\u00f9 in tutti i territori sottomessi alla corona inglese. Tutti i paesi europei seguirono questi esempi. Persino negli Stati Uniti si ebbe l'abolizione della schiavit\u00f9 nel 1820, con una legge che equiparava il commercio di schiavi alla pirateria, crimine punibile con la pena di morte. \nLa marina britannica venne quindi incaricata di fermare qualsiasi nave che trasportasse schiavi e di liberarli. Il \u201cWest Africa Squadron\u201d \u2013 Squadrone dell'Africa Occidentale \u2013 riusc\u00ec a intercettare 1.600 navi di schiavisti e a liberare 150.000 schiavi tra il 1808 e il 1860. Solo il Portogallo continu\u00f2 per qualche tempo a commerciare schiavi dal Mozambico al Brasile. Per il 1850 la tratta atlantica era terminata.\nDiverso il discorso per la tratta controllata dai paesi islamici. La tratta non solo continu\u00f2, ma ebbe un incremento vista la nuova disponibilit\u00e0 di schiavi. Ancora una volta furono gli inglesi, con la loro marina, a contrastare la tratta sull'oceano Indiano. La marina poco pot\u00e9 nel caso della tratta via terra, e fu poco efficace contro le piccole imbarcazioni \u2013 chiamate \"dau\" - usate dai mercanti arabi. Queste imbarcazioni permettevano il trasporto di piccoli gruppi di schiavi con rotte costiere, e potevano facilmente sfuggire al controllo di navi d'alto mare. Il porto di Aden rimase un centro di smistamento di schiavi fino all'inizio del XX secolo. Ci sono varie testimonianze di visitatori in Yemen che suggeriscono che il commercio di schiavi sia continuato sino ai primi anni del 1960.\nAll'interno del continente, la schiavit\u00f9 non \u00e8 mai realmente sparita. Abolita in quasi tutti i paesi, lo schiavismo persiste in Mauritania, Ciad, Sudan, Niger. In Mauritania almeno 600.000 persone \u2013 20% della popolazione \u2013 vivono in schiavit\u00f9. In Niger la schiavit\u00f9 \u00e8 stata abolita nel 2003, ma ancora oggi l'8% della popolazione vive in schiavit\u00f9.\nNuove forme di schiavit\u00f9 sono apparse negli ultimi anni, specie nei paesi colpiti da guerre civili: Congo, Sierra Leone, Liberia, Angola, Mozambico. Donne e bambini, ma in alcuni casi anche uomini adulti, sono stati usati per attivit\u00e0 logistiche dei vari eserciti e milizie contro la loro volont\u00e0. In altri casi, uomini e bambini sono stati usati \u2013 e lo sono ancora\u00a0\u2013 per attivit\u00e0 minerarie. Soprattutto quelle legate ai diamanti e altre pietre preziose.\nInoltre, milioni di africani vivono in situazioni umane che potrebbero essere considerate di schiavit\u00f9. Non si pu\u00f2 infatti definire in altro modo la vita degli abitanti delle baraccopoli che non godono di alcun servizio, guadagnano in media un dollaro al giorno e vivono in zone urbane che hanno costi di vita poco inferiori a quelli europei."}
{"id": "1689125", "revid": "1564499", "url": "https://it.wikipedia.org/wiki?curid=1689125", "title": "Aree naturali protette della Puglia", "text": "Le aree naturali protette della Puglia si estendono in totale per 245.154,33 ettari, di cui il 75,8% rappresentato da parchi nazionali (parco nazionale del Gargano e parco nazionale dell'Alta Murgia) e l'8,3% da aree naturali e riserve naturali marine.\nLe provincie che presentano la pi\u00f9 alta percentuale di territorio soggetta a protezione sono quella di Foggia (51,5%) e di Bari (27,7%).\nAree protette riconosciute.\nAree protette della Provincia di Foggia.\nAltre riserve della provincia di Foggia\nAree protette della provincia di Taranto.\nAltre riserve della provincia di Taranto\nAree protette della provincia di Brindisi.\nAltre riserve della provincia di Brindisi\nAree Natura 2000.\nSulla base del Decreto 25 marzo 2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della relativa direttiva CEE, sono stati individuate e proposte diverse aree naturali per il riconoscimento quali \"Siti di interesse comunitario\" (SIC).\nAttualmente, i proposti Siti di Interesse Comunitario nelle province pugliesi sono 77: ne sono stati individuati 32 nella provincia di Lecce, 20 nella provincia di Foggia, 9 nella citt\u00e0 metropolitana di Bari, 8 nella provincia di Taranto e altri 8 nella provincia di Brindisi."}
{"id": "1689129", "revid": "773636", "url": "https://it.wikipedia.org/wiki?curid=1689129", "title": "Chiesa del Santissimo Sacramento (Castel del Piano)", "text": "La chiesa del Santissimo Sacramento, o chiesa dei Santi Niccol\u00f2 e Lucia, detta comunemente \"chiesa piccina\", si trova a Castel del Piano (GR).\nI resti dell'architettura medievale si limitano al paramento murario a bozze e ad una porta tamponata sulla parete sinistra. Numerosi furono gli interventi nel corso dei secoli, tra i quali la costruzione del campanile (1872-1878).\nL'interno presenta una pianta rettangolare con due navate divise in tre campate con volte a crociera e intervallate da archi a sesto ribassato poggianti su pilastri dipinti con fasce orizzontali bianche e marroni. Tra le opere conservate, una \"Madonna di Loreto\" lignea policromata (1643), lo stendardo della Compagnia del Corpus Domini con la rappresentazione dell\"'Adorazione del Sacramento\" e la \"Messa di Bolsena\" (1771) di Gioacchino Sorbelli, e la \"Verifica della vera Croce\" attribuita a Francesco Nasini."}
{"id": "1689135", "revid": "773636", "url": "https://it.wikipedia.org/wiki?curid=1689135", "title": "Chiesa di San Giuseppe (Castel del Piano)", "text": "La chiesa di San Giuseppe si trova a Castel del Piano.\nDi costruzione seicentesca, divenne nel 1870 sede della Confraternita di Misericordia.\nLa sobria facciata presenta un timpano triangolare ed un portale architravato che immette in un interno dominato dallo \"Sposalizio della Vergine\" firmato e datato 1664 da Francesco Nasini e posto sull'altare maggiore. Nella parete sinistra troviamo inoltre due dipinti (il \"Sogno di San Giuseppe\" e il \"Riposo durante la fuga in Egitto\") attribuiti a Giuseppe Nicola Nasini con l'aiuto del figlio Apollonio, ed una tela con la \"Madonna col Bambino e i Santi Luca, Francesco e Lorenzo\" riferibile nella parte bassa a scuola senese degli inizi del XVII secolo."}
{"id": "1689139", "revid": "773636", "url": "https://it.wikipedia.org/wiki?curid=1689139", "title": "Chiesa di San Leonardo (Castel del Piano)", "text": "La chiesa di San Leonardo si trova a Castel del Piano, in provincia di Grosseto.\n\u00c8 ricordata nel 1188 e nel 1198 come possedimento dell'abbazia di San Salvatore.\nNonostante le numerose trasformazioni, come il campanile (1520) ed il portale, il rosone di facciata e le finestre laterali (rifacimenti in stile neogotico del 1915), le pareti esterne conservano ancora la muratura a filaretto medievale.\nAll'interno, con tre navate coperte a capriate, si trovano due tele seicentesche (\"Nativit\u00e0 di Giovanni Battista\" e \"San Girolamo\") e alcuni frammenti di affreschi martellinati vicini ai modi del senese Andrea di Niccol\u00f2, raffiguranti \"Sant'Antonio da Padova, san Cristoforo e un angelo annunciante\"."}
{"id": "1689143", "revid": "773636", "url": "https://it.wikipedia.org/wiki?curid=1689143", "title": "Chiesa di Santa Lucia (Castel del Piano)", "text": "La chiesa di Santa Lucia si trova a Castel del Piano, in provincia di Grosseto.\n\u00c8 attestata per la prima volta solo nel 1676, ma \u00e8 caratterizzata da un'architettura romanica riferibile al XII-XIII secolo.\nL'edificio presenta un paramento murario in conci di trachite ed una sola navata terminante con abside semicircolare decorata da archetti pensili e da tre monofore strombate. La facciata mostra un portale con arco a tutto sesto ed un campanile a vela moderno."}
{"id": "1689150", "revid": "228333", "url": "https://it.wikipedia.org/wiki?curid=1689150", "title": "Daniel Schacter", "text": "\u00c8 un professore di psicologia presso l'Universit\u00e0 Harvard. \u00c8 noto per le sue ricerche nel campo della memoria.\nI sette peccati della memoria.\nNel libro \"The Seven Sins of Memory: How the Mind Forgets and Remembers\", le ricerche di Schacter sulla memoria si focalizzano sulle \"anomalie\" del suo funzionamento, definite da lui \"peccati\", parafrasando i sette peccati capitali. Se apparentemente risultano dannosi, in realt\u00e0 questi sette aspetti producono un sollievo per il cervello, non pi\u00f9 costretto a ricordare tutto di tutto, compresi i dettagli pi\u00f9 inutili, ma libero di ricordare solo le informazioni pi\u00f9 importanti.\nI peccati sono:"}
{"id": "1689151", "revid": "773636", "url": "https://it.wikipedia.org/wiki?curid=1689151", "title": "Chiesa di San Biagio a Gravilona", "text": "La chiesa di San Biagio si trova in localit\u00e0 Gravilona, nel comune di Castel del Piano.\nStoria e descrizione.\n\u00c8 attestata gi\u00e0 nel 1188 e nel 1198 come propriet\u00e0 dell'abbazia di San Salvatore.\nConsolidata nel 1739 e restaurata nel primo decennio del XX secolo, mostra un paramento in pietra. Nella facciata si trova un elementare portale a tutto sesto con soprastante oculo; da esso si accede ad un interno a pianta rettangolare coperto a capriate.\nNella zona absidale si aprono quattro monofore strombate."}
{"id": "1689156", "revid": "773636", "url": "https://it.wikipedia.org/wiki?curid=1689156", "title": "Chiesa della Madonna degli Schiavi", "text": "La chiesa della Madonna degli Schiavi, nota anche come chiesa della Madonna delle Grazie, si trova a Montegiovi, nel comune di Castel del Piano (GR).\nGi\u00e0 oratorio degli Schiavi, \u00e8 una costruzione cinquecentesca riedificata nel 1852-1869 ed affiancata sulla destra dal campanile.\nLa facciata presenta un portale architravato, un oculo ed il timpano triangolare terminale. Nell'aula rettangolare interna si trovano un affresco quattrocentesco con la \"Madonna col Bambino\" cui sono stati aggiunti due \"Angeli adoranti\", forse per mano di Francesco Nasini, e un altro affresco di scuola senese del XV secolo raffigurante la \"Crocifissione\"."}
{"id": "1689163", "revid": "773636", "url": "https://it.wikipedia.org/wiki?curid=1689163", "title": "Chiesa di San Martino (Montegiovi)", "text": "La chiesa di San Martino si trova a Montegiovi, nel comune di Castel del Piano (GR).\nAnticamente apparteneva all'abbazia di Sant'Antimo ed \u00e8 documentata nel 1302-1303.\nNonostante i rimaneggiamenti moderni, tra i quali l'aggiunta del campanile, la facciata conserva elementi architettonici trecenteschi nel paramento a filaretto e nel portale a tutto sesto. Le testimonianze pittoriche del settecentesco interno mostrano una maniera vicina ai modi di Francesco Nasini, cui si devono la \"Madonna del Rosario tra i Santi Domenico e Caterina da Siena\" (secondo altare a destra) e la \"Madonna col Bambino, San Giovannino e Santa Monica\" firmata e datata 1692 (secondo altare a sinistra)."}
{"id": "1689170", "revid": "36426", "url": "https://it.wikipedia.org/wiki?curid=1689170", "title": "Pieve di Santa Lucia (Montenero d'Orcia)", "text": "La pieve di Santa Lucia si trova a Montenero d'Orcia, nel comune di Castel del Piano.\nStoria.\nOriginaria del XII secolo ed appartenuta alle abbazia di San Salvatore e di Sant'Antimo, si presenta come un edificio moderno, con avanzi della primitiva architettura in parte del paramento in pietra e nel portale a tutto sesto.\nDescrizione.\nL'interno, ad aula rettangolare, conserva all'altare di destra una \"Madonna del Rosario e Santi\" riferibile a Alessandro Casolani. La tela presenta nella parte inferiore un incavo che ospitava una \"Madonna col Bambino e due angeli\" attribuita a Pellegrino di Mariano Rossini, oggi esposta presso il Museo di Montalcino.\nDietro all'altare maggiore, il frammentario \"Crocifisso\" di Ambrogio Lorenzetti, databile verso il quarto decennio del XIV secolo."}
{"id": "1689177", "revid": "227581", "url": "https://it.wikipedia.org/wiki?curid=1689177", "title": "Ford Gran Torino", "text": ""}
{"id": "1689183", "revid": "179980", "url": "https://it.wikipedia.org/wiki?curid=1689183", "title": "Attilio Demaria I", "text": ""}
{"id": "1689185", "revid": "28406", "url": "https://it.wikipedia.org/wiki?curid=1689185", "title": "Alessio Strategopulo", "text": ""}
{"id": "1689194", "revid": "76963", "url": "https://it.wikipedia.org/wiki?curid=1689194", "title": "Miko Hughes", "text": "Biografia.\nFiglio di John Hughes, un tecnico degli effetti speciali, Miko ha cominciato la sua carriera in tenera et\u00e0, facendo delle apparizioni in diversi film.\nTra i suoi ruoli pi\u00f9 famosi come giovane attore vi sono quello del malvagio Gage Creed nel film del 1989 \"Cimitero vivente\", e gli altri ruoli come Dylan Porter nel film \"Nightmare - Nuovo incubo\" del 1994, il ragazzino vagabondo Zack nel film \"Spawn\" del 1997, e ancor di pi\u00f9 il ruolo di Simon Lynch, un bambino autistico da lui interpretato nel film \"Codice Mercury\" del 1998, insieme con l'attore protagonista Bruce Willis.\nNel corso della sua carriera, Hughes ha ottenuto sei nomination e tre vittorie agli Young Artist Awards, e una nomination per quanto riguarda i Saturn Award."}
{"id": "1689197", "revid": "290948", "url": "https://it.wikipedia.org/wiki?curid=1689197", "title": "Centimetro quadro", "text": ""}
{"id": "1689200", "revid": "56620", "url": "https://it.wikipedia.org/wiki?curid=1689200", "title": "Il diario di Cathy", "text": "Il diario di Cathy (\"Cathy's Book\") \u00e8 un romanzo del 2006 scritto da Sean Stewart e Jordan Weisman, edito nel 2007 da Arnoldo Mondadori Editore. \u00c8 il primo di una trilogia, formata da \"Il segreto di Cathy\" (2008) e \"L'anello di Cathy\" (2009).\nTrama.\nLa diciassettenne Cathy viene improvvisamente lasciata dal suo ragazzo Victor senza spiegazioni. Intorno a Victor si celano molti misteri, un passato piuttosto oscuro e morti irrisolte. Cathy, per saperne di pi\u00f9, si mette nei guai facendosi rapire e, per non mettere in pericolo anche sua madre e la sua migliore amica Emma, scappa lasciando una lettera, un diario e una serie di indizi. Tra fogli di giornale, misteriose lettere, foto strappate, biglietti da visita, pagine di agende sparite, siti internet, numeri di telefono e rispettivi codici di segreterie telefoniche, il lettore deve riuscire a risolvere il giallo."}
{"id": "1689204", "revid": "85709", "url": "https://it.wikipedia.org/wiki?curid=1689204", "title": "Andrea I di Napoli", "text": ""}
{"id": "1689225", "revid": "322321", "url": "https://it.wikipedia.org/wiki?curid=1689225", "title": "Guillaume Adam", "text": "Fu missionario pontificio in Persia (1314-17), arcivescovo di Smirne (1318). Nel 1322 fu promosso arcivescovo di Soltaniyeh in Persia e dopo il 1324 fu eletto arcivescovo di Antivari in Montenegro.\nFu uno dei sei domenicani inviati da papa Giovanni XXII in Persia. Probabilmente vi era stato anche in precedenza, durante il pontificato di Clemente V, quindi prima del 1314.\nGenealogia episcopale.\nLa genealogia episcopale \u00e8:"}
{"id": "1689227", "revid": "339392", "url": "https://it.wikipedia.org/wiki?curid=1689227", "title": "Tarsio delle Filippine", "text": ""}
{"id": "1689233", "revid": "1543377", "url": "https://it.wikipedia.org/wiki?curid=1689233", "title": "Gran Premio de Llodio", "text": "Il Gran Premio Internacional de Llodio, conosciuto anche come \"Cl\u00e1sica de Alava\", era una corsa in linea maschile di ciclismo su strada, che si svolse a Llodio, nei Paesi Baschi spagnoli, tra il 1949 e il 2011 in marzo. Dal 2005 fece parte del calendario UCI Europe Tour, classe 1.1.\nLa prima edizione dell'evento si tenne il 18 agosto 1949 e da allora ha avuto luogo tutti gli anni tranne che nel 1983. Nel suo albo d'oro figurano quasi esclusivamente ciclisti spagnoli, anche se pure un italiano, Marco Velo, \u00e8 riuscito ad aggiudicarsi il trofeo nel 1999.\nAlbo d'oro.\n\"Aggiornato all'edizione 2011.\""}
{"id": "1689235", "revid": "76963", "url": "https://it.wikipedia.org/wiki?curid=1689235", "title": "Wayne Wilcox", "text": "Wilcox \u00e8 apparso nella versione cinematografica del musical \"Rent\" nel ruolo di Gordon, un membro del gruppo supporto dell'AIDS di Angel e Tom.\nHa interpretato il ruolo di Marty in sette episodi della serie televisiva \"Una mamma per amica\" durante la quarta e la quinta stagione, dopo essere stato scoperto dai creatori della serie Amy Sherman-Palladino e Daniel Palladino mentre lavorava come cameriere al Mercer Kitchen a SoHo .\nWilcox \u00e8 inoltre apparso nella produzione del Goodman Theater del musical \"The Light in the Piazza\" nel ruolo di Fabrizio accanto a Celia Keenan-Bolger nel ruolo di Clara, e nella produzione di Broadway \"The Great American Trailer Park Musical\" nel 2005 nel ruolo di Leo/Duke. Attualmente st lavorando nella compagnia del Roundabout Theatre per l'adattamento del capolavoro di Broadway Suddenly Last Summer nel ruolo di George Holly; al progetto vi partecipano anche Carla Gugino e Blythe Danner.\nWilcox si \u00e8 laureato alla Boston University. Nel 2007 ha preso parte al film \"Interview\" con Steve Buscemi e Sienna Miller presentato al Sundance Film Festival 2007. Wilcox ha inoltre partecipato a \"Coram Boy\", una versione di Broadway del successo del 2006 prodotto dal Nation Theater of London. "}
{"id": "1689237", "revid": "110157", "url": "https://it.wikipedia.org/wiki?curid=1689237", "title": "Serie A2 2006-2007 (pallavolo maschile)", "text": "La Serie A2 italiana di pallavolo maschile 2006-2007 si \u00e8 svolta dal 24 settembre 2006 al 21 maggio 2007: al torneo hanno partecipato sedici squadre di club italiane e la vittoria finale \u00e8 andata per la prima volta alla Sparkling Volley Milano.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono sedici: Codyeco Santa Croce e Tiscali Cagliari provenivano dalla Serie A1 2005-06, mentre Abasan Bari, Agnelli Bergamo, Edilesse Cavriago e Modugno-Noicattaro Volley erano le neopromosse dalla Serie B. Sparkling Volley Milano, Premier Hotels Crema e Igo Genova Volley avevano acquisito il diritto a partecipare rispettivamente dalle rinunciatarie Arezzo, Gioia del Colle e Mantova; successivamente la Monini Spoleto veniva ripescata in sostituzione di Genova, non ammessa in Serie A2."}
{"id": "1689240", "revid": "187795", "url": "https://it.wikipedia.org/wiki?curid=1689240", "title": "USD Sebinia Alto Sebino", "text": ""}
{"id": "1689242", "revid": "118500931", "url": "https://it.wikipedia.org/wiki?curid=1689242", "title": "Conservatorio di Santa Rosa da Lima", "text": "Il Conservatorio di Santa Rosa Da Lima, fondato nel 1681, \u00e8 un ex-monastero domenicano, ora adibito ad albergo di lusso, situato a Conca dei Marini, posto su una rupe a dominare la costa, ed \u00e8 un monumento di rilevante interesse storico-artistico della provincia di Salerno.\nStoria.\nLa storia del monastero \u00e8 strettamente legata a quella della famiglia Pandolfo, che si stanzi\u00f2 a Conca dei Marini nel XV secolo. Oltre a cariche pubbliche, i membri della famiglia vantavano un grande potere economico, molti patronati nelle chiese di Conca, e grandi propriet\u00e0 fra le quali la fonte termale di Capasso nel comune di Contursi, il suolo che incorpora la Grotta dello Smeraldo e il palazzo munito di una torre sito in Via Torre, abbellito con grandi blocchi di pietra tufacea lungo i bordi della terrazza. Nell'archivio della parrocchia di San Pancrazio martire si conserva un libro sulla storia di questa famiglia, scritto da Natale Pandolfo, secondo il quale il capostipite sarebbe stato Pompeo, un giovane capitano proveniente da Milano che, attratto dal culto di Sant'Andrea (il cui corpo \u00e8 custodito nel duomo della vicina Amalfi), si stabil\u00ec a Conca; Matteo Camera, storico di Amalfi, narra invece che un certo Daniele si trasfer\u00ec da Pontone di Scala a Conca nel XVI secolo. Il padre della fondatrice del monastero, Vittoria, era Francesco che ricavava grandi guadagni dal commercio marittimo. Francesco si spos\u00f2 con la marchesa Giovanna Gagliano con la quale ebbe molti figli: Natale, erede degli affari dopo la morte del padre avvenuta nel 1659, Gennaro e Andrea che erano dottori in legge, Pietro, Antonio e Vincenzo, ordinati sacerdoti, Filippo e Vittoria.\nI Pandolfo si assunsero l'onere di riparare la chiesa abbandonata di Santa Maria di Grado, ceduta dal vescovo Ferdinando D'Anna al Comune di Conca nel 1539; decisero anche, con l'impulso di Vittoria, divenuta suor Maria Rosa di Ges\u00f9, di costruirvi accanto un monastero: il 17 giugno del 1680 fu benedetta la prima pietra. Molti furono i benefici che il paese ricevette grazie alle monache domenicane di clausura. Grazie alle loro cospicue doti monacali, esse permisero la creazione di un impianto idrico che sopperiva ai bisogni del paese. Il vescovo di Pozzuoli, Girolamo Dandolfi, natio di Conca dei Marini, don\u00f2 al convento la reliquia del cranio di San Barnaba apostolo. Varie notizie sul conservatorio ci sono giunte grazie al Compendio Istorico che scrisse il sacerdote Don Gaetano Amodio, rettore della chiesa di San Pancrazio martire dal 1760 al 1772.\nIn questo luogo di serenit\u00e0 claustrale nacque la famosa sfogliatella \"Santarosa\". Le monache non capirono subito la straordinaria invenzione dolciaria che avevano fatto e che sarebbe diventata tipica della tradizione napoletana. Immediatamente la sua bont\u00e0 fu apprezzata e le suore, visto il successo, le diedero il nome della loro protettrice.\nA causa della legge del 1866, la casa religiosa fu soppressa e le monache che vi abitavano vi rimasero fino alla morte. L'ultima suora mor\u00ec nel 1912 e lasci\u00f2 tutti i beni al comune. Seguirono dodici anni di incuria finch\u00e9 nel 1924 un albergatore romano, Massimiliano Marcucci, che insieme con il fratello ed un altro socio, gestiva alberghi di lusso come il San Domenico Palace Hotel a Taormina e l'hotel de la Ville a Roma acquist\u00f2 la struttura. Il luogo fu ristrutturato come hotel, ma preservandone l'aspetto originale; tra gli ospiti noti che vi hanno dimorato, l'attore Eduardo De Filippo ne rimase entusiasta, lasciando nel libro degli ospiti la seguente frase:\nDopo la morte dell'ultimo proprietario, Pierluigi Caterina, la propriet\u00e0 \u00e8 stata acquistata da Bianca Sharma, una ereditiera statunitense, la quale ha riconvertito il conservatorio in un albergo di lusso, inaugurato il 17 maggio 2012. Il progetto di riqualificazione \u00e8 stato realizzato dallo studio Reardon Smith Architects di Londra, a cui si erano opposte diverse associazioni a difesa del patrimonio ambientale e culturale, tra cui Italia Nostra.\nChiesa di Santa Maria di Grado.\nLa chiesa di Santa Maria di Grado \u00e8 situata nella parte alta del paese in localit\u00e0 \"Grado\", da cui prende il nome; risalente al IX secolo, fu distrutta da un cataclisma e ricostruita nel secolo successivo. La chiesa \u00e8 stata ampliata e abbellita in chiave tipicamente tardo barocca nel periodo di massimo splendore dell'adiacente conservatorio dedicato a Santa Rosa da Lima.\nLa chiesa \u00e8 composta da un'aula rettangolare, sormontata da una volta a botte lunettata, mentre la zona presbiterale \u00e8 sormontata da una cupola maiolicata all'esterno. Un cancello sormontato da un'edicola introduce in uno stretto e lungo sagrato chiuso da un muro costruito nel XVIII secolo per proteggere la clausura. Un piccolo portico, sul quale si trova una stanza dove sono ancora i sedili usati delle domenicane per assistere alle funzioni, precede l'ingresso. La soglia del portone \u00e8 stata creata riutilizzando la lapide sepolcrale del reverendo Pietro Coltellino, rettore della chiesa nel XVII secolo.\nL'entrata \u00e8 fiancheggiata da due locali; quello di sinistra era l'antico confessionale delle monache, uno spazio angusto con una grata, dove il prete si sedeva affinch\u00e9 le monache invisibili all'interno del conservatorio ricevessero il sacramento della confessione. L'altro \u00e8 una stanzetta ripostiglio che si trova al piano inferiore della torre campanaria. Al di sopra del portone c'\u00e8 il coro delimitato da un parapetto ligneo sormontato da una grata bombata e dorata.\nIn ogni lato ci sono tre cappelle: a destra sono dedicate all'Immacolata Concezione e a Santa Lucia, alla Piet\u00e0 e a Santa Rosa; a sinistra alla Madonna del Carmelo, a San Nicola e alla Madonna del Rosario fra un gruppo di santi appartenenti all'ordine dei domenicani. Anticamente, come dimostrano gli stucchi, ve ne dovevano essere altre due, attigue all'entrata e successivamente chiuse e tagliate in altezza dal coro.\nI primi quattro altari sono lignei e riprendono i motivi del parapetto del coro; \u00e8 andato perduto l'altare maggiore in legno dorato del presbiterio, sostituito con un altro in marmo nel 1858. Rimasti intatti malgrado i continui rimaneggiamenti i pavimenti dell'ambiente messi nel 1750 in sostituzione al calpestio in lapillo presente ancora oggi nel conservatorio.\nSulla parete di fondo, a fianco all'altare maggiore si vede a sinistra la porta con una fascia dipinta di grigio che introduce nel corridoio antistante la sacrestia. A destra la finestra del \"comunichino\" decorata con motivi floreali, con una doppia grata dorata e con la porticina per la comunione. Questo ambiente era destinato soltanto alle monache e l'accesso era dal monastero affinch\u00e9 le suore potessero ricevere la comunione senza essere viste.\nDopo che il conservatorio fu alienato, fu aperto un altro varco dal corridoio della sacrestia. Al di sopra delle due aperture citate, si trovano in maniera simmetrica le due gelosie dorate del secondo coro al quale si accede con una scala dal comunichino.\nIl campanile \u00e8 vagamente somigliante a quello del duomo di Amalfi. Sul sagrato ci sono varie aperture attraverso cui si accede in locali che erano adibiti a parlatorio, come dimostrano le grate, e da ingresso alla casa monastica finch\u00e9 il conservatorio non fu alienato dal comune che \u00e8 rimasto proprietario della chiesa."}
{"id": "1689244", "revid": "580", "url": "https://it.wikipedia.org/wiki?curid=1689244", "title": "Motore aeronautico", "text": "Un motore aeronautico \u00e8 un motore progettato per essere impiegato come produttore dell'energia necessaria a muovere un aeromobile.\nLe origini.\nNella primissima fase della storia aeronautica anche la tecnologia dei motori era ai suoi esordi. Quello che sarebbe diventato il principale tipo di motore endotermico negli anni a venire venne perfezionato nel 1860 dall'ingegnere tedesco Nikolaus August Otto. Tuttavia bisogna aspettare un ventennio per la produzione delle prime autovetture ed un altro ventennio per la nascita dell'aeronautica moderna.\nI fratelli Wright riuscirono ad effettuare il loro celebre primo volo il 17 dicembre 1903, ma il loro Wright Flyer era spinto da un motore a 4 cilindri da 12 cavalli (9 kW) non troppo dissimile da quelli automobilistici.\nGli sviluppi dell'aeronautica.\nNella prima parte della propria storia operativa, l'evoluzione dei motori aeronautici segu\u00ec l'evoluzione tecnica dei motori a pistoni impiegati per scopi automobilistici. La principale differenza stava nelle elevate dimensioni rispetto a questi ultimi, sia per riuscire ad erogare la potenza necessaria a far sollevare il velivolo da terra e mantenerlo in volo, e sia per una particolare architettura che per motivi di ingombro venne praticamente ignorata nel campo delle due e quattro ruote, il motore rotativo ed il motore radiale.\nQuesti erano i primi motori utilizzati in questo campo, e il loro vantaggio stava nella modularit\u00e0 del progetto, ovvero nell'intercambiabilit\u00e0 delle principali componenti meccaniche, riducendo costi e tempi di progettazione e realizzazione. Era tipico che da un motore se ne ricavasse una serie, per poter equipaggiare la gamma di produzione di unit\u00e0 in fasce determinate in base alla potenza erogata. Nell'Impero tedesco tali classi avevano una nomenclatura ufficiale basata sulla numerazione romana, ad esempio i Mercedes D.III o BMW IV utilizzati su velivoli della prima guerra mondiale. Quest'ultima diede una sferzata alla ricerca aeronautica, indirizzando i progettisti verso l'uso di materiali pi\u00f9 leggeri e nel contempo ricercando doti di sempre maggiore affidabilit\u00e0 e potenza erogata. Da qui lo sviluppo tecnologico si fece sempre pi\u00f9 veloce e nel giro di pochi anni i motori realizzati permisero di aumentare le dimensioni e la capacit\u00e0 di carico dei velivoli, inaugurando l'aviazione commerciale.\nIn questo periodo nacque la rivalit\u00e0 tra motori radiali e motori in linea, in quanto i primi, all'aumentare della potenza aumentavano anche le dimensioni frontali a scapito dell'aerodinamicit\u00e0 di tutto il velivolo. I secondi invece permettevano di contenere l'ingombro e nel contempo aumentarono anche la loro efficienza adottando il raffreddamento a liquido, tecnicamente meno complesso da realizzare che nei motori radiali. Nel periodo tra la prima e la seconda guerra mondiale si assistette ad una diversificazione di linee di pensiero. Se in Europa le aziende producevano sia motori di un tipo che dell'altro, negli Stati Uniti d'America la produzione e l'orientamento venne influenzato dalla specifica richiesta della U.S. Navy per l'utilizzo del motore radiale, considerato pi\u00f9 affidabile anche in caso fosse stato colpito da fuoco nemico. Se infatti un colpo avesse messo fuori uso uno dei cilindri, il motore non avrebbe smesso del tutto di funzionare permettendo una possibile manovra di emergenza da parte del pilota, con evidenti vantaggi umani ed economici.\nDella stessa linea anche l'aviazione giapponese che, a parte qualche esempio di motore \"tradizionale\" prodotto su licenza, rimase legata a questa configurazione. Fu in questo periodo che, per rincorrere l'esigenza di poter disporre di sempre maggior potenza, vennero realizzati i primi motori radiali a doppia stella, raddoppiando il numero dei cilindri posizionati su due file, ottenendo motori dagli ingombri frontali comparabili a quelli a singola stella. Parallelamente i motori concorrenti in linea si trasformarono inizialmente in motori progettati per funzionare con i cilindri rivolti verso il basso, per consentire di abbassare l'asse dell'elica e di conseguenza aumentare la visibilit\u00e0 anteriore nei monomotori. Parallelamente si progettarono le pi\u00f9 complesse architetture a V, a W e ad H, ottenute accoppiando due o pi\u00f9 motori in linea.\nNella seconda parte del periodo si cominci\u00f2 a dotare i motori aeronautici di compressori, in grado di aumentare la pressione di alimentazione e di mantenerla costante al variare della quota, e di riduttori di velocit\u00e0, per poter essere meno vincolati alla velocit\u00e0 di rotazione del motore, prima obbligata dal mantenimento delle caratteristiche di velocit\u00e0 dell'elica.\nIl secondo conflitto mondiale.\nUn altro triste esempio di come la guerra possa essere determinante per lo sviluppo tecnologico \u00e8 lo sforzo compiuto dagli ingegneri per sviluppare motori sempre pi\u00f9 potenti per equipaggiare velivoli da combattimento. Durante la seconda guerra mondiale i progettisti migliorarono ulteriormente le prestazioni dei motori, aggiungendo compressori a pi\u00f9 stadi, impianti di raffreddamento a liquido pressurizzati, turbocompressori per usufruire di tutta la potenza disponibile dal sistema e sistemi di iniezione, come il tedesco MW 50, che permettevano anche l'utilizzo di carburanti ad alto rendimento.\nVennero realizzati i pi\u00f9 grandi motori radiali, come lo statunitense Pratt &amp; Whitney R-4360, detentore del primato, con i suoi 28 cilindri disposti su quattro stelle di sette cilindri ognuna: il motore a pistoni pi\u00f9 grande mai prodotto in serie.\nMa si stava per approssimare una nuova fase, che avrebbe rapidamente relegato a ruoli minori la tecnologia fino ad allora utilizzata. Il problema da superare, infatti, era connesso alla limitata velocit\u00e0 di punta a cui poteva arrivare la propulsione ad elica (circa 700\u00a0km/h, all'epoca). Due ingegneri, il tedesco Hans von Ohain ed il britannico Frank Whittle, avevano messo a punto i motori che, nelle ultime fasi della guerra, resero evidenti i progressi ed i possibili sviluppi dei loro motori a getto.\nLa teoria del motore a getto, in particolare l'esoreattore a getto, era stata studiata e sperimentata gi\u00e0 agli inizi dell'era aviatoria da fisici ed ingegneri, quali Ren\u00e9 Lorin, Boris Sergeevi\u010d Ste\u010dkin, Henri Coand\u0103 e Giovanni Battista Caproni. Primitivi esempi di propulsione a getto possono essere il Coand\u0103-1910, il Campini-Caproni C.C.2, il Tsu-11 ed il MiG-13, aeroplani dotati di un motoreattore, ovvero di un motore a getto con compressore azionato da un motore a pistoni.\nLe convenzioni nella nomenclatura.\nMotori tedeschi.\nEpoca imperiale.\nNei primi anni di produzione dei motori aeronautici, quando questi vennero utilizzati a scopo militare si vide la necessit\u00e0 di identificarne rapidamente le caratteristiche con alcune convenzioni. Questo tipo di categorizzazione si riscontra per la prima volta nella nomenclatura attuata nei primi anni del ventesimo secolo nell'Impero tedesco, convenzione introdotta dall'Idflieg che resistette, anche se distorta nell'applicazione, fino all'avvento del Reichsluftfahrtministerium dell'epoca nazista.\nQuesta si basava su una serie di classi diversificate per potenza espresse in numerazione romana progressiva e su un prefisso che ne identificava il costruttore. Se la sigla del costruttore appariva anche dopo la coda identificava la produzione su licenza.\nIn base a queste convenzioni, un motore da 150 PS prodotto dalla Argus Motoren GmbH avrebbe avuto la denominazione Argus As.III, mentre se lo stesso motore veniva realizzato su licenza dalle aziende G\u00fclder, MAN, Opel e Stoewer assumeva di conseguenza la denominazione As.III G\u00fcn, As.III Man, As.III O e As.III St.\nLa presenza di una \"a\" alla sigla, vedi il BMW IIIa, determinava un motore successivamente realizzato dalla stessa casa costruttrice ma, pur se appartenente alla stessa classe di potenza, poteva risultare di impostazione tecnica completamente differente.\nLe classi oltre la settima (VII) non erano previste e se risultano nella nomenclatura tedesca successiva \u00e8 solo per un uso improprio della convenzione, passata da divisione per classe di potenza a semplice numero progressivo di progetto.\nEpoca nazista.\nDopo il 1933, con l'ampliamento dei ministeri iniziato dal regime nazista, venne istituito il Reichsluftfahrtministerium (RLM), il Ministero dell'Aria del Reich, che aveva il compito di coordinare e supervisionare tutte le attivit\u00e0 legate all'aeronautica civile e militare nella Germania dell'epoca. Fu questo ministero ad assegnare una nuova nomenclatura per identificare i motori aeronautici in produzione, imponendo la nuova denominazione all'azienda produttrice, e quelli di produzione futura.\nQuesto metodo si basava su un codice numerico a tre cifre che identificava un blocco assegnato all'azienda costruttrice, con le ultime due riferite al progetto in numero progressivo.\nA questa catalogazione sfuggivano i nuovi motori a reazione (esoreattori o endoreattori che fossero) che, a partire dal 1939, erano contraddistinti dal prefisso 109- seguito da un numero progressivo a tre cifre assegnato dal RLM. Dal numero 109-011 in poi, invece, la cifra finale identificava la casa costruttrice (ad esempio 1 per la Heinkel, 2 per la Junkers, 4 per l'Argus e 8 per la BMW)."}
{"id": "1689245", "revid": "249933", "url": "https://it.wikipedia.org/wiki?curid=1689245", "title": "Red's Dream", "text": ""}
{"id": "1689247", "revid": "1305772", "url": "https://it.wikipedia.org/wiki?curid=1689247", "title": "Davanti San Guido", "text": "Davanti San Guido \u00e8 un'ode composta da Giosu\u00e8 Carducci. \u00c8 invalsa nell'uso la datazione del dicembre 1874, ma sappiamo da fonti autorevoli e vicine al poeta come a quella data ne avesse scritte solo le prime venti strofe, lasciando la poesia interrotta fino all'estate 1886, quando a Caprile la termin\u00f2, nel corso di un soggiorno alpino. Fu probabilmente la recente visita a Castagneto, dove aveva trascorso l'infanzia, a donargli l'ispirazione necessaria per portare a compimento la poesia, che fu pubblicata nella raccolta \"Rime nuove\" (1887).\nL'opera trae spunto da un viaggio in treno compiuto dallo stesso Carducci per tornare a Bologna. Durante il viaggio, nel cuore della Maremma toscana, il poeta rivede i luoghi dell'infanzia, con i cipressi \"alti e schietti\" che dall'oratorio di San Guido vanno a Bolgheri 'in duplice filar'.\nI ricordi della fanciullezza, evocati dalla visione dei cipressi e, per ultimo, dall'immagine quasi romantica di Nonna Lucia (la nonna paterna del poeta alla quale egli era particolarmente legato e che \u00e8 sepolta nel piccolo cimitero di Bolgheri) si contrappongono al viaggio del poeta verso Bologna, dove l'aspetta la Titt\u00ec, la sua cara bambina.\nDa un lato la tentazione di ritornare indietro nel tempo, in quel paesaggio che lo vide bambino; dall'altro l'impossibilit\u00e0 di tornare al passato, con il treno che continua rapido il suo viaggio."}
{"id": "1689257", "revid": "486946", "url": "https://it.wikipedia.org/wiki?curid=1689257", "title": "US Darfo Boario", "text": ""}
{"id": "1689264", "revid": "110157", "url": "https://it.wikipedia.org/wiki?curid=1689264", "title": "Serie A2 2007-2008 (pallavolo maschile)", "text": "La Serie A2 italiana di pallavolo maschile 2007-2008 si \u00e8 svolta dal 30 settembre 2007 al 1\u00ba giugno 2008: al torneo hanno partecipato sedici squadre di club italiane e la vittoria finale \u00e8 andata per la prima volta alla Callipo Sport.\nRegolamento.\nLe squadre hanno disputato un girone all'italiana, con gare di andata e ritorno, per un totale di trenta giornate; al termine della \"regular season\":\nLe squadre partecipanti.\nLe squadre partecipanti furono 16: Marmi Lanza Verona e Tonno Callipo Vibo Valentia provenivano dalla Serie A1, mentre Divani&amp;Divani Avellino, Mare&amp;Volley Forl\u00ec, Raccorderie Metalliche Mantova erano le tre neopromosse dalla Serie B; la quarta squadra proveniente dalla Serie B, Ostia, aveva ceduto i diritti alla partecipazione alla SP TTTLines Catania."}
{"id": "1689266", "revid": "944421", "url": "https://it.wikipedia.org/wiki?curid=1689266", "title": "Biancolilla", "text": "La cultivar di olivo Biancolilla \u00e8 una delle pi\u00f9 antiche in uso in Sicilia occidentale; \u00e8 caratterizzata da elevata produttivit\u00e0, notevole rusticit\u00e0.\nDescrizione.\nGeneralit\u00e0.\nDeve il suo nome al fatto che la drupa passa dal colorito chiaro dello stato acerbo (verde pisello) a quello pi\u00f9 vivace (rosso vinoso) della maturit\u00e0.\n\u00c8 una pianta a elevata vigoria. Un aspetto molto importante della sua biologia \u00e8 che si tratta di una variet\u00e0 autofertile, e per questo viene spesso consociata ad altre cultivar autosterili per l'impollinazione incrociata, come la Nocellara del Belice. \nPresenta una chioma espansa, e rametti a frutto flessibili, penduli, a internodi lunghi.\nLe sono buoni impollinatori Zaituna, Nocellara Messinese, Moresca, Tonda iblea, Morghetana, Nocellara Etnea e Ogliarola Messinese.\nFiori e frutti.\nIl periodo di fioritura \u00e8 intermedio (inizio maggio) e l'infiorescenza \u00e8 corta e con 15-20 mignole. \nLe drupe, che spesso maturano in grappolini di 3-4, hanno apice conico, e sono caratterizzate da una colorazione molto chiara anche dopo l'invaiatura, tanto che a maturit\u00e0 non diventano scure quanto quelle delle altre cultivar, ma diventano al pi\u00f9 di un colorito rosso vinoso.\nProduzione e olio.\nLa produttivit\u00e0 \u00e8 abbastanza alternante e la resa in olio \u00e8 intorno al 16-18% del peso del raccolto.\nL'olio che ne deriva \u00e8 equilibrato, abbastanza fluido, di colore verde chiaro subito dopo la molitura e giallo paglierino dopo un paio di mesi di decantazione. Questo \u00e8 fruttato leggero lievemente piccante, e talvolta con sentori di pomodoro, carciofo, mandorla ed erba fresca.\nAreale.\nViene coltivata principalmente nelle province di Messina, Palermo, Agrigento, Catania, Siracusa e Ragusa."}
{"id": "1689272", "revid": "110157", "url": "https://it.wikipedia.org/wiki?curid=1689272", "title": "Cimamulera", "text": "Cimamulera \u00e8 la pi\u00f9 grande frazione di Piedimulera. Si trova nella Valle Anzasca nellaprovincia del Verbano-Cusio-Ossola. Fino al 1928 Cimamulera \u00e8 stato un comune autonomo, poi si \u00e8 unita a Piedimulera: attualmente la frazione conta 310 abitanti, sui circa 1600 del comune.\nLa \"Mulera\" e le frazioni.\nLa \"Mulera\" si presenta come una ripida salita che ha inizio al basso (Pede) e fine in alto (Cima). Risalendo la mulattiera, cio\u00e8 strada adatta principalmente al trasporto mediante i muli, si trova la piccola frazione di \"Croppala\", abitata da non pi\u00f9 una decina di persone. La successiva frazione \u00e8 \"Mezzamulera\", ora disabitata. Giunti alla fine della salita si arriva alla localit\u00e0 \"Pairazzo\". Con poche case arroccate sul gradino posto a lato della parrocchiale si costituisce la frazione \"Chiesa\". Risalendo la strada anzaschina si incontra la frazione \"Casa del Negro\" e successivamente \"Risecco\". Si giunge poco dopo a localit\u00e0 \"Madonna\" in cui \u00e8 situato l'Oratorio della \"Madonna delle Grazie\". Qui la strada si spinge con lieve pendenza sino alla frazione di \"Morlongo\" in cui \u00e8 possibile osservare un antico torchio per la produzione del vino. Dopo questa frazione, l'ultima localit\u00e0 facente parte di Cimamulera, \u00e8 la localit\u00e0 di \"Meggiana\". La strada carrozzabile che prosegue verso Macugnaga, percorre Cimamulera attraverso la frazione di \"Gozzi\". Una deviazione sale verso le localit\u00e0 \"La Piana, Chiesa e Pairazzo\" con deviazione secondarie verso \"San Giuseppe\" e \"La Madonna\".\nSociet\u00e0.\nTradizioni e folclore.\nLa chiesa parrocchiale \u00e8 intitolata a Sant'Antonio Abate. Viene celebrato il 17 gennaio. La giornata inizia con la benedizione del pane nero di segale, proveniente da Coimo. La messa mattutina in onore del Santo \u00e8 accompagnata dai canti delle Corali femminile e maschile di Cimamulera, che in questa occasione si riuniscono e che rappresentano un elemento importante della tradizione. Il Vespro, svolto in forma solenne alle 15.00 del pomeriggio, \u00e8 seguito da una processione che attraversa la via principale del paese, passando da un punto fisso nel quale viene posizionato un tavolo che funge da posa: la funzione \u00e8 accompagnata da inni in onore del Santo, dalle litanie e canti in latino. L'incanto delle offerte conclude le celebrazioni religiose. L'imbonitore incanta le offerte impegnandosi ad ottenere buoni proventi. La giornata si conclude con una tombolata che riunisce molte persone del paese, dai pi\u00f9 giovani ai pi\u00f9 anziani, nell'edificio delle ex scuole elementari. Le vincite vengono offerte dai parrocchiani di Cimamulera.\nUna seconda festa religiosa, celebrata anch'essa in modo solenne, ricorre la prima domenica di luglio: \u00e8 la festa della Madonna del Rosario. Altre feste che riuniscono i parrocchiani sono San Giuseppe, celebrato nell'Oratorio settecentesco del Santo e la festa San Rocco, celebrata nell'omonimo Oratorio, costruito dai parrocchiani sopravvissuti alla peste del 1585 che aveva ucciso quasi tutta la popolazione. I parrocchiani, il 16 ottobre 1585, riuniti nel lazzaretto di Piedimulera fecero il voto di \"erigere, costruire e edificare, nel termine di sei anni, nella terra e luogo di Cimamulera una cappella dedicata ai Santi Rocco, Fabiano e Sebastiano\" (dal documento originale conservato nell'archivio di Cimamulera). \nAltre feste sono quella della Madonna delle Grazie, celebrata nell'Oratorio in frazione \"Madonna\" e quella di Santa Lucia, celebrata nella Chiesa Parrocchiale. La tradizione vuole che i cimamuleresi vengano chiamati i \"Santui\" dopo gli episodi che hanno accompagnato la vicenda dell'eretico Don Grignaschi. Vissuto nella prima met\u00e0 dell'800 si riteneva la reincarnazione di Ges\u00f9 e numerosi furono i suoi discepoli a Cimamulera, in quanto parroco di questo borgo.\nGastronomia.\nUn piatto tipico preparato nel periodo natalizio \u00e8 la frittura dolce. Gli ingredienti sono la farina di semola, il latte e lo zucchero. Durante la festa dei Santi e dei Morti si consumano le castagne, cotte in brascarola. Per conservarle veniva effettuato un trattamento chiamato \"Novena\": le castagne venivano immerse in un secchio con dell'acqua. Ogni giorno l'acqua doveva essere cambiata. Il tutto per nove giorni, in questo modo le castagne si mantenevano pi\u00f9 a lungo. Fino a pochi anni fa la latteria turnaria produceva burro e formaggio. La panna veniva consumata con della buona polenta: \"pulenta e frigai\". \nI terrazzamenti che si estendono in tutto il territorio di Cimamulera erano fino a circa cinquant'anni fa, ricoperti da piante di vite. In antichit\u00e0 il \"Prunent\" e pi\u00f9 recentemente, l'uva americana venivano coltivate per la produzione del vino. Dei quattordici torchi funzionanti ne rimangono soltanto due. Quello della localit\u00e0 \"Morlongo\" \u00e8 l'unico che ancora si pu\u00f2 osservare, poich\u00e9 \u00e8 quello meglio conservato con la sua enorme trave di castagno di circa di nove metri di lunghezza. L'altro si trova in localit\u00e0 \"Apr\u00ec\". Adesso rimangono solamente poche piante di uva americana con le quali viene preparato un vino molto aspro."}
{"id": "1689274", "revid": "436907", "url": "https://it.wikipedia.org/wiki?curid=1689274", "title": "Angelo (singolo)", "text": "Angelo \u00e8 un singolo del cantautore italiano Francesco Renga, estratto dalla riedizione del terzo album in studio \"Camere con vista\" e pubblicato il 4 marzo 2005.\nLa canzone ha vinto il Festival di Sanremo 2005.\nDescrizione.\nIl brano \u00e8 una dedica dell'artista alla figlia Jolanda, avuta dalla compagna Ambra Angiolini poco tempo prima della sua partecipazione al Festival. A seguito della vittoria alla kermesse \u00e8 giunto in cima sia alla classifica italiana delle vendite che in quella airplay.\nVideo musicale.\nIl video \u00e8 stato girato presso Torri del Benaco, paese del lago di Garda della sponda veronese, all'interno del castello."}
{"id": "1689276", "revid": "339392", "url": "https://it.wikipedia.org/wiki?curid=1689276", "title": "Classifica Serie B1 Maschile Volley 1997", "text": ""}
{"id": "1689277", "revid": "1873017", "url": "https://it.wikipedia.org/wiki?curid=1689277", "title": "Campionati europei di karate 2001", "text": "La 36\u00aa edizione del campionato europeo di karate si \u00e8 svolta a Sofia dall'11 al 13 maggio 2001."}
{"id": "1689283", "revid": "33751", "url": "https://it.wikipedia.org/wiki?curid=1689283", "title": "Go Let It out", "text": ""}
{"id": "1689284", "revid": "187795", "url": "https://it.wikipedia.org/wiki?curid=1689284", "title": "Bristol F2A", "text": ""}
{"id": "1689285", "revid": "187795", "url": "https://it.wikipedia.org/wiki?curid=1689285", "title": "Bristol F2B", "text": ""}
{"id": "1689286", "revid": "119982", "url": "https://it.wikipedia.org/wiki?curid=1689286", "title": "Zubizarreta", "text": ""}
{"id": "1689287", "revid": "89577", "url": "https://it.wikipedia.org/wiki?curid=1689287", "title": "Last Fm", "text": ""}
{"id": "1689289", "revid": "187795", "url": "https://it.wikipedia.org/wiki?curid=1689289", "title": "Bristol F.2B", "text": ""}
{"id": "1689292", "revid": "187795", "url": "https://it.wikipedia.org/wiki?curid=1689292", "title": "Bristol F.2C", "text": ""}
{"id": "1689293", "revid": "187795", "url": "https://it.wikipedia.org/wiki?curid=1689293", "title": "Bristol F.2B Mk II", "text": ""}
{"id": "1689294", "revid": "76963", "url": "https://it.wikipedia.org/wiki?curid=1689294", "title": "Scott Cohen", "text": "Biografia.\nDiscendente da una famiglia ebraica, Cohen \u00e8 nato a New York. Nel 1990 gli venne offerto il suo primo ruolo in \"Allucinazione perversa\" (\"Jacob's Ladder\") di Adrian Lyne. Cohen \u00e8 meglio conosciuto per aver interpretato nel 2000 il ruolo di Wolf nella miniserie della NBC \"Il decimo regno\" (\"THe 10th Kingdom\"), per la sua performance nel ruolo del detective Steve Thoma in \"Perfect Murder, Perfect Town\", per il ruolo di Max Medina nella serie televisiva della Warner Bros. \"Una mamma per amica\" e per l'interpretazione di Josh nel film \"Kissing Jessica Stein\".\nCohen \u00e8 inoltre apparso nel film \"Gia - Una donna oltre ogni limite\" con Angelina Jolie, nella serie \"Street Time\" con Rob Morrow nel ruolo di un ufficiale e in \"Law &amp; Order - Il verdetto\" nel ruolo del Detective Chris Ravell (l'attore aveva gi\u00e0 partecipato a Law &amp; Order interpretando l'assassino della sua ex moglie nell'episodio Un brutale omicidio).\nNel 1996 ha interpretato il ruolo di Jake Quinlan nel videogioco \"Ripper\", avventura grafica sotto forma di film interattivo.\nNel 2009 ha recitato nel film \"L'amore e altri luoghi impossibili\" interpretando Jack Woolf.\nInoltre compare nel ventesimo episodio della sesta stagione (Amo, lenza e peccatore) della serie Grey's Anatomy con i ruolo del Dr. Tom Evans, un grande cardiochirurgo.\nVita privata.\nNel 1989 Cohen ha sposato la modella Anastasia Trina con la quale ha avuto un figlio, Liam, nato nel 1995."}
{"id": "1689295", "revid": "187795", "url": "https://it.wikipedia.org/wiki?curid=1689295", "title": "Bristol Fighter Mk III", "text": ""}
{"id": "1689296", "revid": "187795", "url": "https://it.wikipedia.org/wiki?curid=1689296", "title": "Bristol Fighter Mk IV", "text": ""}
{"id": "1689307", "revid": "770813", "url": "https://it.wikipedia.org/wiki?curid=1689307", "title": "Aer Ch\u00f3r na h\u00c9ireann", "text": "L'Aer Ch\u00f3r na h\u00c9ireann o in inglese Irish Air Corps, spesso abbreviato in IAC (Corpo aereo irlandese), \u00e8 l'attuale aeronautica militare dell'Irlanda e parte integrante delle Forze di difesa irlandesi. Si occupa della difesa aerea in supporto dell'Esercito e della Marina, oltre ad altri compiti assegnati dal governo (come operazioni di ricerca e salvataggio, trasporto aereo ministeriale ed altro). La base principale \u00e8 il Casement Aerodrome, che si trova nella contea di Dublino, a Baldonell.\nStoria.\nLe origini.\nL'origine dell'Aer Ch\u00f3r risale alla discussione del trattato anglo-irlandese del 1921, quando un biplano Martinsyde Mark II \"Type A\" fu acquistato e lasciato pronto ventiquattr'ore all'aeroporto di Croydon per permettere a Michael Collins di fuggire in Irlanda nel caso di fallimento delle trattative. Questo non si rese necessario e cos\u00ec l'aereo divenne il primo velivolo militare irlandese, divenendo attivo nel giugno del 1922.\nAlla fine del 1922 l'Aer Ch\u00f3r comprendeva dieci velivoli (compresi sei Bristol F.2B della prima guerra mondiale) e circa quattrocento uomini.\nDurante gli anni trenta i fondi non erano abbondanti ma nel 1938 furono consegnati quattro biplani Gloster Gladiator; ne furono ordinati altri otto ma furono bloccati dallo scoppio della seconda guerra mondiale, chiamata nella neutrale Irlanda \"The Emergency\" (It. \"L'Emergenza\").\nLa seconda guerra mondiale.\nDurante la seconda guerra mondiale non furono registrati combattimenti tra aerei dell'Aer Ch\u00f3r e delle nazioni belligeranti (sia dell'Asse che degli Alleati) sebbene vennero abbattuti dozzine di palloni aerostatici d'osservazione staccatisi dai loro cavi d'ancoraggio. 163 aerei belligeranti precipitarono o atterrarono in Irlanda durante la guerra cos\u00ec l'Aer Ch\u00f3r ottenne, sottraendoli alla Royal Air Force, un Lockheed Hudson, un Fairey Battle e tre Hawker Hurricane.\nPer un breve periodo fu ordinato ai piloti irlandesi di caccia di usare i loro velivoli per bloccare le piste degli aeroporti. Loro dovevano inoltre sparare contro ogni invasore.\nL'Hurricane diede all'Aer Ch\u00f3r un caccia buono e moderno; in un primo momento non meno di venti Hurricane volarono con i colori irlandesi.\nIl dopoguerra.\nDopo la guerra gli Hurricanes furono rimpiazzati con dei Supermarine Seafire e con pochi Supermarine Spitfire con doppi comandi come addestratori. Il de Havilland DH.104 Dove divenne invece l'aereo da trasporto dello IAC. Il primo jet arriv\u00f2 il 30 giugno 1956 quando fu acquistato un de Havilland Vampire T55 da addestramento.\nL'espansione.\nNel 1963 l'Aer Ch\u00f3r si dot\u00f2 dei suoi primi elicotteri, degli Alouette III (sette di quelli acquistati rimasero in servizio fino a poco tempo fa). Durante il loro servizio 3.300 persone li hanno usati per le operazioni di ricerca e salvataggio e per l'elisoccorso.\nA met\u00e0 degli anni settanta l'espansione del \"Ministerial Air Transport Service\" (MATS, \"Servizio di trasporto aereo ministeriale\") segu\u00ec l'ingresso dell'Irlanda nella Comunit\u00e0 europea (l'odierna Unione europea) e comport\u00f2 l'acquisto del primo aviogetto di rappresentanza dell'Aer Ch\u00f3r, un British Aerospace BAe 125.\nNel 1975 furono acquistati diversi aerei a getto Fouga CM-170 Magister di seconda mano dall'Arm\u00e9e de l'Air. Questi vennero usati come addestratori e come velivoli del \"Light Strike Squadron\" (\"Squadriglia d'attacco leggero\") e delle Silver Swallows. Furono ritirati dal servizio nel 1998 senza essere rimpiazzati lasciando cos\u00ec l'Aer Ch\u00f3r senza aviogetti d'attacco.\nStoria recente.\nCome parte dei doveri verso l'Unione europea l'Irlanda \u00e8 responsabile del pattugliamento di 342.000\u00a0km2 di mare. Per poter fare questo l'Aer Ch\u00f3r utilizz\u00f2 tre Beechcraft Super King Air turboelica, sostituiti poi da due bimotori turboelica CASA CN-235, specifici per il pattugliamento marittimo. Due dei Super King furono venduti mentre il terzo fu trasferito al MATS.\nPer il MATS, in seguito all'assunzione da parte dell'Irlanda della Presidenza del consiglio dell'Unione europea, l'Aer Ch\u00f3r affitt\u00f2 un Gulfstream III che, nel 1990, divenne il primo velivolo militare irlandese a circumnavigare il globo trasportando il ministro degli esteri a Ottawa, Anchorage, Sapporo, Bandar Seri Begawan, Kuching, Bombay, Dubai e Roma prima del ritorno a Dublino. In tempi pi\u00f9 recenti fu acquistato, in aggiunta a un Learjet 45, anche un Gulfstream IV.\nIl 18 marzo 2004 otto addestratori Pilatus PC-9 furono ufficialmente accettati dall'Aer Ch\u00f3r. Il 21 aprile dello stesso anno arrivarono i primi tre velivoli. Questi aeromobili furono i primi a rompere la tradizione dell'Aer Ch\u00f3r della numerazione in serie. Per decisione del \"GOC\" (\"General Officer Commanding\", ufficiale generale in comando, un brigadier generale), si part\u00ec a numerare la coda dal 260, saltando cos\u00ec il 259 poich\u00e9 l'ultimo velivolo acquistato, un Learjet 45, aveva il 258. Il Pilatus \u00e8 il secondo velivolo, dopo il Vampire, ad avere il seggiolino eiettabile.\nDue nuovi elicotteri leggeri Eurocopter EC 135 P2 furono consegnati all'Aer Ch\u00f3r nel novembre del 2005. Pi\u00f9 recentemente sono stati ricevuti dei nuovi elicotteri leggeri per aumentare la forza dello IAC. Il primo di quattro AgustaWestland AW139 (con l'opzione per l'acquisto di due ulteriori) \u00e8 stato consegnato allo IAC dalla fabbrica Agusta di Milano nel novembre del 2006. I due rimasti invece nella citt\u00e0 lombarda per l'addestramento dei piloti irlandesi sono arrivati sull'isola nel dicembre dello stesso anno. Questi elicotteri sono stati i primi irlandesi ad essere dotati di mitragliatrici anticarro da 7,62 mm.\n\u00c8 stato inoltre rivelato che nel 2006 lo IAC ha siglato un contratto con la EADS-CASA per eseguire delle migliorie sui suoi due CASA CN-235. I lavori riguardano l'installazione di nuovi radar, della visione ad infrarossi anteriore e di nuovi controlli elettronici. L'intervento \u00e8 iniziato nel 2007 e si svolge su un velivolo per volta.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"La Aer Ch\u00f3r na h-\u00c9ireann, o Irish Air Corps, negli anni ha assunto la gestione di tutti gli aeromobili militari e istituzionali della Nazione.\"\nGradi.\nI gradi dell'Aer Ch\u00f3r sono simili a quelli dell'esercito irlandese. Vi sono attualmente in servizio 850 graduati."}
{"id": "1689308", "revid": "287204", "url": "https://it.wikipedia.org/wiki?curid=1689308", "title": "Il Battello a Vapore", "text": "Il Battello a Vapore \u00e8 una collana di libri edita da Edizioni Piemme per ragazzi dai tre ai tredici anni, con tematiche fantasy, horror, e di avventura.\nLa collana \u00e8 suddivisa in diverse serie secondo l'et\u00e0 prevista dei lettori e ai generi o argomenti in esse trattati \u2013 Serie Classiche, Arcobaleno, Bianca, Azzurra, Arancio e Rossa.\nStoria.\nLa collana \"Il battello a vapore\" nasce nel 1992 come settore Junior delle Edizioni Piemme. La collana \u00e8 suddivisa in diverse serie, offrendo un catalogo contenente libri di narrativa adatti a bambini dai tre ai tredici anni. Piemme acquisisce il nome della collana spagnola, iniziando a proporre testi di letteratura per ragazzi.\nI primi direttori editoriali della collana sono stati i dirigenti della \"Fundaci\u00f2n Santa Maria\": Jos\u00e9 Mar\u00eca Calv\u00ecn, alla guida per i primi due anni e Jos\u00e9-Luis Cort\u00e9s Salinas, alla dirigenza fino al 2002, anno nel quale \"Il battello a vapore\" italiano diventa completamente indipendente da quello spagnolo. Ad Alessandra Agnecchi viene affidata la direzione editoriale per un breve periodo, per poi lasciare spazio a Marcella Drago che rimarr\u00e0 in carica fino al 2007. Nello stesso anno, a seguito di una riorganizzazione di ruoli e strutture, \u00e8 stata creata la figura del direttore editoriale, alla quale fa capo tutta la redazione. Dal 2007 questo ruolo \u00e8 assunto da Giovanni Francesio.\nTra gli autori della collana si trovano Pierdomenico Baccalario, Luigi Garlando, Liliana Segre, Daniela Palumbo, Simone Laudiero, Massimo Polidoro, Guido Sgardoli, Eraldo Affinati, Erminia Dell'Oro, Laura Bonalumi, Fabrizio Altieri, Emanuela Nava, Lia Celi, Alessandro Gatti, Angelo Petrosino, Anna Vivarelli, Anna Lavatelli, Sebastiano Ruiz Mignone, Aurora Marsotto, Paolo Colombo sono alcuni degli autori storici de \"Il battello a vapore.\"\nLa campagna promozionale.\nFin dai primi mesi di attivit\u00e0, \"Il battello a vapore\" \u00e8 stato sostenuto da una campagna di marketing.\nNei primi anni di vita della collana Piemme ha organizzato delle campagne di animazione alla lettura.\nPer sostenere l'attivit\u00e0 di educazione \u00e8 stata messa a disposizione dei docenti la rivista trimestrale \"Leggendo Leggendo\", con materiali per la didattica della lettura e orientamento alla lettura per ragazzi contemporanea e ai suoi sviluppi.\nTra il 1993 e il 2000 \u00e8 stato attivo il premio letterario \"Il battello a vapore\"-Citt\u00e0 di Verbania, volto ad arricchire la selezione dei testi e delle illustrazioni della collana. Ogni anno il premio \u00e8 stato aperto con la presentazione del \"Rapporto annuale sulla letteratura per ragazzi in Italia\", ovvero una ricerca dell'istituto Doxa, affidata da Piemme, con il fine di indagare sull'editoria per ragazzi attraverso temi come le cifre di vendita, gli argomenti dominanti, le tendenze.\nSerie.\nLa collana \u00e8 suddivisa in diverse serie secondo l'et\u00e0 prevista dei lettori e ai generi o argomenti in esse trattati.\nLa proposta editoriale si \u00e8 diversificata nel corso degli anni; tra le pubblicazioni, di cui alcune tradotte in pi\u00f9 paesi, si ricordano \"Geronimo Stilton\", \"Ulysses Moore\", \"Century\", \"Milla &amp; Sugar\", \"Gol!\"."}
{"id": "1689319", "revid": "1305772", "url": "https://it.wikipedia.org/wiki?curid=1689319", "title": "Carlo Emery", "text": "Biografia.\nNato da genitori svizzeri naturalizzati italiani, laureato in medicina e specializzatosi nel 1872 in zoologia, Carlo Emery si dedic\u00f2 alle scienze naturali. Divenne professore di Zoologia all'Universit\u00e0 di Cagliari nel 1878; nel 1881 ottenne la cattedra di zoologia all'Universit\u00e0 di Bologna, incarico che ricopr\u00ec fino al pensionamento. \nPoliglotta (parlava correntemente, oltre all'italiano, il francese, l'inglese, il tedesco e lo spagnolo e capiva numerose altre lingue fra cui il russo), disegnatore di talento (illustrava da s\u00e9 i suoi lavori), \u00e8 stato autore di numerose pubblicazioni fra cui un manuale di zoologia, e numerose monografie, quali ad esempio quelle sull'anatomia delle vipere, sulla visione dei pesci, ma soprattutto sulle formiche. Emery infatti \u00e8 stato uno specialista nel campo degli Imenotteri, sebbene i suoi primi lavori abbiano riguardato i Coleotteri.\nEmery ha pubblicato pi\u00f9 di 300 lavori di entomologia fra il 1869 e il 1926, interessandosi soprattutto sugli aspetti tassonomici, morfologici e biogeografici degli imenotteri, soprattutto delle formiche, descrivendo 130 generi, 1057 specie, 265 sottospecie di Formicidae. Fu l'autore della parte dedicata alle formiche dei \"Genera Insectorum\" di Wytsman. Emery \u00e8 stato inoltre l'autore di un singolare libretto umoristico: dei componimenti in ottonari \"alla Incarriga\" da imparare a memoria (\"Son facili da imparare: si possono cantare sull'inno turatiano dei lavoratori\") per superare l'esame di zoologia.\nNel 1906, mentre soggiornava in Svizzera, fu vittima di numerosi attacchi di ictus dopo i quali rest\u00f2 paralizzato dal lato destro del corpo. Impar\u00f2 allora a scrivere ed a disegnare con la mano sinistra.\nLa sua collezione di Imenotteri si trova nel \"Museo di storia naturale Giacomo Doria\" di Genova; quella di Coleotteri nel \"Museo civico di zoologia\" di Roma.\nA Carlo Emery \u00e8 dedicata la strada in cui \u00e8 localizzato il Centro RAI Saxa di Roma"}
{"id": "1689326", "revid": "1935652", "url": "https://it.wikipedia.org/wiki?curid=1689326", "title": "Mos\u00e8 Marcia", "text": "Biografia.\nNasce a San Sperate, in provincia del Sud Sardegna ed arcidiocesi di Cagliari, il 10 ottobre 1943.\nViene ordinato sacerdote il 7 luglio 1973 dall'arcivescovo Giuseppe Bonfiglioli e ricopre diversi incarichi nell'arcidiocesi di Cagliari. Dapprima segretario dell'arcivescovo Giuseppe Bonfiglioli e successivamente, dal 1985, rettore del Seminario arcivescovile, ricopre anche il ruolo di assistente ecclesiale dell'Azione Cattolica Ragazzi, divenendo poi, nel 1991 parroco della parrocchia dei Santi Pietro e Paolo in Cagliari: in questa veste deve affrontare i problemi conseguenti al crollo verificatosi nella chiesa parrocchiale nell'anno 1996.\nNel 2000 \u00e8 nominato economo dell'arcidiocesi di Cagliari.\nMinistero episcopale.\nVescovo ausiliare di Cagliari.\nIl 3 giugno 2006 viene nominato vescovo ausiliare dell'arcidiocesi di Cagliari e titolare di Vardimissa. Riceve la consacrazione episcopale l'8 settembre 2006 nella basilica di Bonaria dall'arcivescovo Giuseppe Mani, co-consacranti l'arcivescovo Ottorino Pietro Alberti e il vescovo Giovanni Cogoni.\nRicopre anche l'incarico di segretario della Conferenza Episcopale Sarda dal 2006 al 2012.\nVescovo di Nuoro.\nIl 21 aprile 2011 viene trasferito alla guida della diocesi di Nuoro, succedendo a Pietro Meloni; il 19 giugno successivo prende possesso della diocesi.\nPoco dopo il suo arrivo in diocesi progetta i restauri della cattedrale e dell'episcopio e nel novembre 2017 conclude la sua visita pastorale alle parrocchie della diocesi.\nAttualmente in seno alla Conferenza Episcopale Sarda \u00e8 delegato della Commissione per la famiglia, i giovani ed il laicato, insieme al vescovo di Ozieri, Corrado Melis, oltre ad essere responsabile del Centro Regionale Vocazioni.\nIl 2 luglio 2019 papa Francesco accoglie la sua rinuncia per raggiunti limiti di et\u00e0, affidando la guida della diocesi ad Antonio Mura, fino ad allora vescovo di Lanusei. Da quel momento \u00e8 vescovo emerito di Nuoro, mentre rimane amministratore apostolico della diocesi fino all'ingresso del successore, avvenuto il 15 settembre seguente.\nGenealogia episcopale.\nLa genealogia episcopale \u00e8:"}
{"id": "1689327", "revid": "2143966", "url": "https://it.wikipedia.org/wiki?curid=1689327", "title": "Stazione meteorologica di Torino Centro", "text": "La stazione meteorologica di Torino Centro \u00e8 la stazione meteorologica di riferimento relativa all'area urbana del centro cittadino di Torino. Dal 1961 al 2006 questa qualifica \u00e8 stata appannaggio della stazione dell'Ufficio Idrografico del Po, a 275\u00a0m s.l.m. e 32\u00a0m di altezza sul suolo. Attualmente i rilevamenti meteorologici nell'area centrale di Torino sono garantiti dalla stazione di Torino Giardini Reali (ARPA Piemonte, 238\u00a0m s.l.m. e 1,50\u00a0m sul suolo).\nCoordinate geografiche.\nLa stazione meteorologica di Torino Centro si trova nell'Italia nord-occidentale, in Piemonte, nel comune di Torino, alle coordinate geografiche .\nDati climatologici.\nIn base alla media trentennale di riferimento 1961-1990 rilevata all'Ufficio Idrografico del Po (presso Porta Susa), la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, luglio, \u00e8 di +23,1\u00a0\u00b0C; i valori pi\u00f9 elevati nella media delle minime rispetto alla vicina stazione meteorologica di Torino Caselle sono l'effetto dell'isola di calore urbana.\nLe precipitazioni normali annue ammontano a 804 mm, mediamente distribuite in 79 giorni, e presentano un minimo in inverno, un picco in primavera e minimo e massimo secondari rispettivamente in piena estate e in autunno. \nTemperature estreme mensili dal 1753 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1753 ad oggi, con il relativo anno in cui queste si sono registrate. La massima assoluta del periodo esaminato di +39,7\u00a0\u00b0C risale all'agosto 2003, mentre la minima assoluta di -19,1\u00a0\u00b0C \u00e8 del febbraio 1754."}
{"id": "1689328", "revid": "574852", "url": "https://it.wikipedia.org/wiki?curid=1689328", "title": "Mr Scruff", "text": ""}
{"id": "1689330", "revid": "287204", "url": "https://it.wikipedia.org/wiki?curid=1689330", "title": "Alex Aguinaga", "text": ""}
{"id": "1689332", "revid": "77594", "url": "https://it.wikipedia.org/wiki?curid=1689332", "title": "Palazzo Bourbon del Monte", "text": "Il palazzo Bourbon del Monte \u00e8 un edificio storico del centro di Sovana, in Toscana.\nStoria e descrizione.\nSituato nella piazza principale, tra l'antica chiesa di San Mamiliano e la chiesa di Santa Maria Maggiore, venne edificato nella seconda met\u00e0 del Cinquecento: le opere di realizzazione sono attribuite all'architetto Vignola.\nIl palazzo ha una struttura leggera ed austera e si caratterizza per il pregevole androne, col soffitto costituito da volte a crociera, dove un portale cinquecentesco in legno conduce al giardino.\nL'importante scalinata conduce ad un altro portone, attraverso il quale si accede al salone nobiliare, dove spiccano le cinque finestre a sezione aurea che si affacciano, da un lato sulla piazza di Sovana e dall'altro verso la campagna circostante.\nIl complesso fu la dimora di un vescovo della famiglia Bourbon, che lo utilizzava per le pubbliche relazioni. In seguito, il palazzo ebbe diverse destinazioni nel corso dei secoli, da sede degli uffici pubblici a scuola comunale. Tutto ci\u00f2 ha comportato una divisione ed un frazionamento dell'originaria struttura signorile.\nDopo un parziale crollo avvenuto negli anni sessanta del Novecento, il palazzo fu acquistato dal professor Luciano Ventura e, nel 1968, ebbe inizio un accurato restauro conservativo, durato oltre quindici anni, che ha permesso di riportare il fabbricato agli antichi splendori del periodo rinascimentale. Dal 2009, nel mese d'agosto, la propriet\u00e0 mette a disposizione dell'Associazione Culturale \"I Sogni in Teatro\", il giardino ed il salone principale per la rassegna di Teatro, Musica e Cinema \"Sovana in Arte\"."}
{"id": "1689335", "revid": "3831", "url": "https://it.wikipedia.org/wiki?curid=1689335", "title": "Laodicea (Turchia)", "text": ""}
{"id": "1689336", "revid": "1369234", "url": "https://it.wikipedia.org/wiki?curid=1689336", "title": "Kerlon", "text": "Caratteristiche tecniche.\nViene soprannominato \"Foquinha\" (piccola foca in portoghese) perch\u00e9 capace di spettacolari numeri come i palleggi con la testa, alla stregua degli animali da circo. Molto abile nel dribbling, spesso \u00e8 stato oggetto di falli e interventi scomposti da parte dei suoi marcatori, irritati dalla facilit\u00e0 con cui li saltava. Questo fattore, sommato ad una certa predisposizione per gli infortuni, lo ha costretto spesso a lunghi periodi di assenza dal campo da gioco.\nCarriera.\nClub.\nStella delle giovanili del Cruzeiro, ha esordito nel Campionato brasiliano nel 2005. Nel 2007 riceve una spallata in faccia dal difensore dell'Atl\u00e9tico Mineiro Dyego Coelho dopo averlo saltato col numero della foca, e ne nacque una rissa; Coelho fu squalificato per 10 giornate, poi ridotte a 5. In quattro anni di militanza, intervallati da numerosi infortuni, ha collezionato 26 presenze. Nel febbraio 2008 \u00e8 stato operato per la ricostruzione dei legamenti crociati dal medico di fiducia dell'Inter, il professor Benazzo.\nIl 1\u00ba settembre 2008, al termine della sessione di mercato, viene acquistato a titolo definitivo dal Chievo, in seguito ad un'operazione simile a quella di Obinna, coinvolgente quindi anche l'Inter. Esordisce in Serie A il 29 ottobre in Chievo-Lazio (1-2), entrando nella ripresa. La seconda partita giocata \u00e8 stata contro la Sampdoria entrando nei minuti finali. Raccoglier\u00e0 altri due spezzoni di gara, per un totale di 4 presenze.\nIl 7 luglio 2009, svincolatosi dal Chievo, viene tesserato dall'Inter, che gli fa firmare un contratto triennale. Il 31 agosto viene ceduto in prestito alla formazione olandese dell'Ajax la quale lo inserisce nella Jong Ajax, formazione giovanile del club di Amsterdam. Il 13 novembre 2009, durante una sessione d'allenamento, subisce l'ennesimo grave infortunio al ginocchio sinistro; i tempi di recupero dalla conseguente operazione, svoltasi in Italia, vengono stimati in almeno sei mesi. Il 14 luglio 2010, pochi giorni dopo il suo rientro all'Inter, subisce un altro infortunio che lo costringer\u00e0 a sottoporsi ad un nuovo intervento chirurgico.\nIl 26 gennaio 2011 viene annunciato il suo trasferimento in prestito al Paran\u00e1, formazione di Curitiba impegnata nel campionato di S\u00e9rie B. Dopo appena cinque mesi la societ\u00e0 rescinde il contratto con il giocatore; il direttore sportivo del Paran\u00e1, Paulo C\u00e9sar Silva, ha spiegato cos\u00ec il motivo di questa prematura separazione: \"Kerlon ci ha incontrati ed abbiamo deciso di non continuare assieme, in particolare per le lesioni che ha subito in passato e che ne condizionano il rendimento\". Il 21 luglio 2011 passa in prestito al Nacional, squadra di Minas Gerais, uno Stato del Brasile. In seguito, al termine del suo contratto con l'Inter, si trasferisce definitivamente al Nacional.\nNell'estate 2012 si unisce al Fujieda, club militante nella Japan Football League, terza divisione del campionato giapponese. Con la squadra giapponese gioca due stagioni collezionando 7 presenze e 3 reti nella prima e 14 presenze con 6 reti nella seconda. Al termine del 2013 il suo contratto non viene rinnovato e il giocatore torna il Brasile per sottoporsi ad un nuovo intervento chirurgico al ginocchio.\nIl 13 marzo 2015 Kerlon firma un contratto con i Miami Dade FC squadra della National Adult League (NAL), la quarta divisione americana. Il successivo 25 agosto trova un accordo, da svincolato, con la squadra maltese dello Sliema Wanderers. Nel gennaio del 2016 dopo aver segnato 2 reti in 9 presenze nella massima serie maltese si trasferisce ai brasiliani del Villa Nova, per giocare nel Campionato Mineiro, nel quale disputa 3 incontri. Nell'estate del 2016 si trasferisce allo , nella prima divisione slovacca, ed il 20 ottobre 2017, dopo 4 partite giocate nel club, annuncia il suo ritiro dal calcio giocato a causa dei troppi infortuni.\nNazionale.\nNel 2005 \u00e8 sceso in campo con la maglia della Nazionale al campionato Sudamericano Under-17 mettendosi in evidenza e vincendo i premi di capocannoniere e miglior giocatore della competizione. In seguito ha vestito la maglia della Nazionale Under-20.\nStatistiche.\nPresenze e reti nei club.\n\"Statistiche aggiornate al 19 aprile 2012.\""}
{"id": "1689337", "revid": "2044650", "url": "https://it.wikipedia.org/wiki?curid=1689337", "title": "Billy Burke", "text": "Biografia.\nNoto sia per i suoi ruoli televisivi che cinematografici, \u00e8 apparso in numerose serie televisive come \"\", \"Cinque in famiglia \", \"Una mamma per amica\", \"Detective Monk\", \"Law &amp; Order - I due volti della giustizia\" e \"Fringe\". Tra i film a cui ha preso parte vi sono \"Nella morsa del ragno\" (2001), di Lee Tamahori, mentre nel 2004 ha recitato insieme a Joaquin Phoenix in \"Squadra 49\".\nNegli anni seguenti ha partecipato ad alcuni episodi di \"24\", nel ruolo di Gary Matheson. Nel 2007 ha recitato ne \"Il caso Thomas Crawford\", in seguito \u00e8 apparso in \"Feast of Love\" e \"Nella rete del serial killer\".\nNel 2008 interpreta Charlie Swan, padre della protagonista Bella (Kristen Stewart), in \"Twilight\" di Catherine Hardwicke. L'attore ha interpretato lo stesso ruolo anche nei sequel ' (2009) di Chris Weitz, ' (2010) di David Slade, ' (2011) e ' (2012), entrambi diretti da Bill Condon. Nel 2010 ha anche pubblicato il suo primo album di musica country-blues intitolato \"Removed\". Nel 2011 ha partecipato al film \"Cappuccetto rosso sangue\" di Catherine Hardwicke con Amanda Seyfried.\nDal 2012 interpreta il ruolo di Miles Matheson, uno dei protagonisti della serie televisiva statunitense \"Revolution\", ricoprendo la parte fino alla fine della serie nel 2014. A partire dal 2015 diventa uno dei protagonisti di \"Zoo\" fino al 2017, recitando nel ruolo di Mitch Morgan.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1689341", "revid": "61051", "url": "https://it.wikipedia.org/wiki?curid=1689341", "title": "Adigetto", "text": "L'Adigetto (\"Adexeto\" in veneto) \u00e8 un fiume del Veneto che nasce a Badia Polesine staccandosi dall'Adige.\nUn tempo era un canale navigabile usato anche per l'irrigazione, per questo motivo \u00e8 ancora oggi chiamato naviglio Adigetto.\nAttraversa il comune di Badia Polesine, lambendone il centro storico e proseguendo per la frazione di Salvaterra; poi passa per Lendinara, Villanova del Ghebbo, Costa di Rovigo, Rovigo, per un breve tratto segna il confine tra Villadose e Ceregnano. Attraversa poi il centro di Villadose, prosegue per le frazioni di Cambio, Ca' Emo, Valliera, per poi gettarsi nel Canalbianco in localit\u00e0 Voltascirocco, nei pressi di Loreo ma in comune di Adria.\nStoria.\nL'Adigetto, come il suo nome tende a ricordare, \u00e8 strettamente connesso all'evoluzione dell'Adige, tanto che in epoche passate caratterizzate da continue rotte ne era diventato per un periodo il ramo principale.\nL'origine di questo ramo dell'Adige viene tradizionalmente posta ad una rotta avvenuta a Pinzone (l'odierna Badia) nel 950.\nLe acque si riversarono in un ramo del Tartaro attorno al quale stavano sorgendo i primi nuclei abitati di Badia, Lendinara, Villanova, Rovigo e Villadose.\nIl fiume veniva chiamato Adige in quanto ne rappresentava il corso principale; i due rami che si separavano a Badia si riunivano poi poco prima di entrare a Cavarzere in localit\u00e0 Lezze.\nIn seguito alla disastrosa rotta della Malopera del 1438 questa diramazione perse notevolmente di portata e di importanza rispetto a quella pi\u00f9 settentrionale e nei secoli successivi venne a chiamarsi Adigetto.\nNel 1633 la palizzata, che fino a quel momento rappresentava lo sbarramento dal quale nasceva l'Adigetto, venne sostituita dal sostegno in pietra (la Bova) che ancora oggi rappresenta l'incile del fiume.\nDurante le sistemazioni idrauliche del XIX secolo il tratto terminale venne deviato, prima del 1782, all'altezza di Botti Barbarighe, dove raccoglie le acque del Ceresolo, del Tron e del Bresega, e portato a sfociare in Canalbianco tramite lo scolo Loredano.\nEconomia.\nL'importanza ricoperta dall'Adigetto dal punto di vista economico, specie dopo i lavori di bonifica e risistemazione dell'alveo effettuati in epoca moderna, era fondamentale per gli scambi commerciali tra i territori bagnati dalle sue rive. Alternativa vantaggiosa alle strade in terra battuta, veniva utilizzato da imbarcazioni commerciali che, grazie alla rete di canali navigabili che attraversava (ed attraversa) il Polesine riusciva a collegare i maggiori centri polesani con i capoluoghi in terraferma e con i porti marittimi."}
{"id": "1689342", "revid": "104265", "url": "https://it.wikipedia.org/wiki?curid=1689342", "title": "Stazione meteorologica di Moncalieri", "text": "La stazione meteorologica di Moncalieri \u00e8 la stazione meteorologica di riferimento relativa alla localit\u00e0 di Moncalieri, fondata da Padre Francesco Denza nel 1859.\n\u00c8 controllata direttamente dalla Societ\u00e0 Meteorologica Italiana, che qui fu fondata nel 1865 e che vi ha nuovamente sede dal 2015.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Moncalieri, a 276 metri s.l.m. e alle coordinate geografiche .\nLa capannina da cui arrivano i dati di temperatura storici \u00e8 rivolta verso nord.\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,1\u00a0\u00b0C; quella del mese pi\u00f9 caldo, luglio, \u00e8 di +24,2\u00a0\u00b0C.\nLe precipitazioni medie annue si aggirano tra i 700 e i 750\u00a0mm, mediamente distribuite in 75 giorni, e presentano un minimo in inverno e massimi in primavera ed autunno."}
{"id": "1689343", "revid": "115233", "url": "https://it.wikipedia.org/wiki?curid=1689343", "title": "Tartaro-Canal Bianco", "text": ""}
{"id": "1689345", "revid": "228587", "url": "https://it.wikipedia.org/wiki?curid=1689345", "title": "Laodicea al Lico", "text": "Laodicea al Lico (in greco \u039b\u03b1\u03bf\u03b4\u03af\u03ba\u03b5\u03b9\u03b1 \u03c0\u03c1\u03cc\u03c2 \u03c4\u03bf\u1fe6 \u039b\u03cd\u03ba\u03bf\u03c5 e in latino: \"Laodicea ad Lycum\") \u00e8 un'antica citt\u00e0 dell'Asia Minore, situata nella valle del fiume Lico (\"Lykos\", oggi \u00c7\u00fcr\u00fcksu), un affluente del Meandro.\nI suoi resti si trovano a circa 6 km a nord-est della citt\u00e0 di Denizli (nella provincia di Denizli in Turchia), in corrispondenza dei moderni villaggi di Eskihisar, Goncali e Bozburun. \nStoria.\nIl territorio era stato abitato gi\u00e0 in epoca calcolitica (met\u00e0 del VI millennio a.C.).\nPrima del 253 a.C. il sovrano seleucide Antioco II fond\u00f2 dandole il nome della moglie Laodice, mentre in precedenza aveva avuto il nome prima di \"Diospolis\" (\"citt\u00e0 di Zeus\") e poi di \"Rhoas\".\nLo sviluppo della citt\u00e0 fu favorito dalla fertilit\u00e0 della valle del Lico e dalla posizione all'incrocio delle strade tra l'Anatolia centrale e meridionale con la costa occidentale, le quali seguivano probabilmente i percorsi commerciali gi\u00e0 tracciati in epoca preistorica.\nLa citt\u00e0 fu coinvolta nelle lotte tra Seleuco III e Attalo I: dopo l'assassinio di Seleuco, il suo generale Acaio, che inizialmente aveva supportato il suo successore Antioco III, vi si proclam\u00f2 re nel 222 o 221 a.C. e fu sconfitto e ucciso da Antioco solo nel 213 a.C..\nRimase in possesso dei Seleucidi fino al 188 a.C., quando pass\u00f2 al regno di Pergamo: come tutto il territorio pergameno, fu lasciata in eredit\u00e0 ai Romani nel 133 a.C., entrando a far parte della nuova provincia di Asia.\nLe iscrizioni funerarie, a partire dal III secolo a.C. citano i monumenti che dovevano essere presenti nella citt\u00e0 ellenistica, come un mercato, uno \"strategeion\", un ginnasio e un teatro. In et\u00e0 romana si svilupp\u00f2 come centro per la produzione e il commercio della lana e l'industria tessile. \nDopo il terremoto del 60, che devast\u00f2 le citt\u00e0 della valle del Lico, i cittadini furono in grado di ricostruire la citt\u00e0 senza aiuti imperiali, che furono invece necessari per Hierapolis. \nIl retore Marco Antonio Polemone (88-144), che visse tra Smirne e Laodicea, ebbe sotto Traiano il privilegio di viaggiare gratuitamente per tutto l'impero. Fu visitata da Adriano nel 129, da Caracalla nel 215 e da Valente nel 370.\nI vari tipi di tessuti e vesti che vi erano prodotti sono citati nell'Editto dei prezzi dioclezianeo. In epoca tardo-imperiale fu metropoli della provincia di \"Phrygia Pacatiana\". Nel 395 fu circondata da mura, che restrinsero l'area occupata dalla citt\u00e0 ellenistica e romana.\nNel 494 fu distrutta da un devastante terremoto e non venne pi\u00f9 del tutto ricostruita. Gli abitanti si spostarono a Denizli-Kalei\u00e7i, che ebbe nel VII secolo il nome di \"Ladik\".\nCristianesimo.\nLa citt\u00e0 fu sede di una numerosa comunit\u00e0 ebraica e, quindi, fu oggetto della predicazione di san Paolo e destinataria di una sua lettera. La chiesa di Laodicea compare anche nell'Apocalisse di Giovanni, come una delle sette Chiese dell'Asia, destinatarie del libro, ma \u00e8 rimproverata per la sua debole resistenza al culto imperiale di Domiziano. Fu precocemente sede vescovile e vi si tenne un concilio intorno al 350.\nResti della citt\u00e0.\nLa via principale corre in senso nord-ovest - sud-est, tra la \"porta di Efeso\", e la \"porta siriana\" , suddivisa in due tratti paralleli collegati da due strade ortogonali. Il tratto meridionale (\"via siriana\") \u00e8 dotato di un ampio condotto fognario sotterraneo. Il tratto settentrionale prende il nome di \"via di Efeso\". Entrambi i tratti sono fiancheggiati da portici con colonnati dorici, sopraelevati con due gradini, all'interno dei quali si aprono file di botteghe.\nLa \"porta di Efeso\", a tre arcate e con torri rettangolari sporgenti alle estremit\u00e0, e la \"porta siriana\" vennero costruite nell'84-85 dal proconsole Sesto Giulio Frontino e furono dedicate a Domiziano, come l'analoga \"porta di Frontino a Hierapolis. Si tratta probabilmente di un unico intervento urbanistico, insieme alla sistemazione della \"via siriana\", che venne realizzato dopo le distruzioni del terremoto del 60.\nA queste due porte si aggiungevano una porta di Afrodisia a sud-ovest e una \"porta di Hierapolis\" a nord-est.\nSul lato nord della \"via siriana\", presso la \"porta siriana\" si trovano i resti di un recinto sacro (\"temenos\") con porticati su tre lati di ordine corinzio e un piccolo tempio prostilo sul lato di fondo settentrionale (\"tempio A\"). Il tempio \u00e8 stato identificato con il \"Sebasteion\" (tempio di culto imperiale) ricordato dalle fonti durante il regno di Commodo e di Caracalla, tra la fine del II e gli inizi del III secolo.\nSul lato sud della via si trova l'agor\u00e0 romana, sulla quale si affacciava, un impianto termale suddiviso in cinque ambienti. Nel V-VI secolo parte di esso, con l'aggiunta di altri ambienti e di un'abside, venne trasformato in una chiesa (\"basilica delle terme\"), decorata con elementi di reimpiego e coperta da una massiccia volta. L'agor\u00e0 romana fu trasformata con l'aggiunta di un porticato sui lati e davanti alla facciata della nuova basilica, pavimentato in \"opus sectile\" con marmi colorati.\nUn ninfeo (fontana monumentale) si trova all'intersezione tra la \"via siriana\" e una delle vie che la intersecavano in direzione sud-ovest. Collocata all'angolo dell'isolato, consiste in una piscina quadrata, fiancheggiata, sui lati nord ed ovest, da due altre vasche semicircolari. Venne costruita probabilmente in occasione della visita dell'imperatore Caracalla. Nel V secolo fu trasformata in battistero.\nLa citt\u00e0 ebbe due teatri, entrambi appoggiati sul pendio naturale della collina e successivamente inglobati nel percorso delle mura bizantine. Il \"teatro occidentale\", forse il pi\u00f9 antico, ha un diametro di 85 m e poteva ospitare circa 15.000 spettatori. Il \"teatro settentrionale\" aveva un diametro di 110 m e poteva ospitare circa 20.000 spettatori; conserva parte della scena, di epoca romana, con ampio nicchione centrale e in origine decorata da un colonnato su tre ordini.\nNella parte meridionale della citt\u00e0 si trova uno stadio, appoggiato al naturale pendio della collina e disposto in direzione est-ovest (280 m x 70 m). Sul suo lato orientale si conserva un accesso con un'iscrizione di dedica al proconsole Marco Ulpio Traiano, padre dell'omonimo imperatore Traiano, che fu governatore della provincia d'Asia nel 79.\nPresso lo stadio si trovava una piazza, identificata come l'agor\u00e0 cittadina, sul cui lato settentrionale si affaccia un \"bouleuterion\" (un piccolo edificio con cavea semicircolare destinato alle riunioni del consiglio cittadino), di ordine composito e un edificio a pianta circolare di cui si \u00e8 ipotizzata l'identificazione con un \"pritaneion\". Sull'opposto lato meridionale la piazza termina in un complesso termale (\"terme meridionali\") che occupa uno spazio di 132 m per 75 m, con ambienti coperti a volta e rivestiti in origine di marmo. La pianta si articola in una stretta aula di ingresso centrale sulla quale si allineano ambienti disposti simmetricamente sui due lati. Secondo un'iscrizione l'edificio venne dedicato all'imperatore Adriano e all'imperatrice Sabina, in occasione della visita imperiale a Laodicea nel 129.\nUn altro edificio termale (\"terme occidentali\") si trova sul lato sud della \"via di Efeso\", con ambienti coperti a volta e rivestiti da lastre di marmo in origine, databile probabilmente al II secolo.\nRicerche archeologiche.\nLe rovine della citt\u00e0 furono viste da viaggiatori occidentali nel corso del XVII e XVIII secolo, che ne pubblicarono stampe e vedute. Una prima mappa dei resti della citt\u00e0 fu disegnata da Georg Weber, che si occup\u00f2 delle strutture di approvvigionamento idrico della citt\u00e0. Nel 1961-1963 l'Universit\u00e0 del Quebec condusse scavi nel ninfeo di Caracalla e nel 1992 il museo di Denizli sulla via colonnata. Negli anni 1994-2000 Gustavo Traversari dell'Universit\u00e0 di Venezia condusse una serie di ricognizioni sul sito, i cui risultati furono pubblicati in una serie di volumi."}
{"id": "1689353", "revid": "984922", "url": "https://it.wikipedia.org/wiki?curid=1689353", "title": "Stazione meteorologica di Cumiana", "text": "La stazione meteorologica di Cumiana \u00e8 la stazione meteorologica di riferimento relativa alla localit\u00e0 di Cumiana.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Cumiana, a 294 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,3\u00a0\u00b0C; quella del mese pi\u00f9 caldo, luglio, \u00e8 di +21,8\u00a0\u00b0C.\nLe precipitazioni medie annue si aggirano tra i 750 e gli 800\u00a0mm, mediamente distribuite in 74 giorni, e presentano minimi relativi in inverno ed estate e massimi in primavera ed autunno ."}
{"id": "1689354", "revid": "1909146", "url": "https://it.wikipedia.org/wiki?curid=1689354", "title": "Contea di Tenda", "text": "La contea di Tenda (in francese: \"Comt\u00e9 de Tende\" in Intemelio: \"Cuntea de Tenda\") era una contea che si estendeva in alta val Roia, valle Vermenagna, l'alta val Tanaro nel basso medioevo. Inoltre aveva due enclavi Castellaro e Prel\u00e0. Sino al XIV secolo incluse la contea di Bussana, nell'antica Marca di Albenga, sulla riviera ligure. Sino alla fine del XV secolo il suo nome ufficiale fu \"contea di Ventimiglia\", di cui faceva parte, avendo Guglielmino conte di Ventimiglia ceduto alcuni diritti sulla citt\u00e0 di Ventimiglia al conte di Provenza. I fratelli di Guglielmino, Guglielmo Pietro I e Pietro Balbo, spostarono la sede principale della contea di Ventimiglia nella cittadina e rocca di Tenda, mantenendo il titolo di conti di Ventimiglia, signori di Tenda, Briga e Castellar.\nNel 1261 Guglielmo Pietro I di Ventimiglia ottiene in sposa Eudossia Lascaris, figlia dell'imperatore bizantino Teodoro II Ducas Lascaris (1221 \u2013 1258), Il paese di Tenda former\u00e0 uno stato cuscinetto, indipendente, tra i domini dei Savoia, la Repubblica di Genova e la contea di Nizza degli Angioini. Dal 1275 fino al 1400 la contea si estender\u00e0 sempre pi\u00f9 arrivando a comprendere:\nLa contea arrivava quindi a pochi chilometri dal mar Ligure e comprendeva il colle di Tenda, sull'importante tragitto tra Torino e la riviera ligure, nonch\u00e9 l'importantissima Via del Sale, fra il Piemonte e Nizza. Oltre alle signorie di Maro e Prel\u00e0, recente acquisto di Onorato I nelle valli che sboccano ad Oneglia (1455). Nel 1388 i Savoia ottennero dagli Angioini la contea di Nizza. Da allora anche il territorio di Tenda cominci\u00f2 ad entrare nell'orbita degli interessi sabaudi. I Savoia acquisirono inizialmente diritti su Limone, Briga Marittima e Briga Alta, col progetto di annettersi completamente la contea. Nel 1501 avvenne il matrimonio tra l'ultima esponente della dinastia Lascaris, Anna di Tenda e un cadetto illegittimo di Casa Savoia, Renato di Savoia (figlio di Filippo II, detto \"il senza terra\" e della di lui amante Libera Portoneri). Tra gli anni 1578 e 1581 il duca di Savoia Emanuele Filiberto ottenne l'annessione diretta della contea di Tenda. Il duca Carlo Emanuele I, succeduto a Emanuele Filiberto nel 1580, come primo atto miglior\u00f2 l'importantissima strada del Colle di Tenda e incominci\u00f2 la costruzione del celebre traforo che si prolung\u00f2 per alcuni secoli."}
{"id": "1689357", "revid": "3831", "url": "https://it.wikipedia.org/wiki?curid=1689357", "title": "Editto dei prezzi", "text": ""}
{"id": "1689359", "revid": "271907", "url": "https://it.wikipedia.org/wiki?curid=1689359", "title": "Prochorov", "text": "Prochorov, , \u00e8 un cognome russo di numerosi personaggi\nIndica inoltre"}
{"id": "1689360", "revid": "1782831", "url": "https://it.wikipedia.org/wiki?curid=1689360", "title": "China National Petroleum Corporation", "text": "La China National Petroleum Corporation (CNPC) \u00e8 una compagnia petrolifera, posseduta dal governo cinese tramite la SASAC, la Commissione che gestisce le imprese cinesi di stato. Alle attivit\u00e0 di estrazione del greggio, CNPC aggiunge quelle di raffinazione, di vendita di carburanti e di produzione di prodotti chimici di base (etilene).\nOrigini.\nCNPC nasce dalla ristrutturazione del settore petrolifero cinese, che fino all'inizio degli anni '80 era gestito direttamente dal Ministero dell'Industria; nel 1983 furono costituite CNPC, Sinopec e CNOOC, tra le quali furono suddivisi i giacimenti petroliferi, allora situati esclusivamente in Cina. A CNPC toccarono i giacimenti situati nel Nord e nelle regioni interne del paese (Sichuan, Xinjiang, Baia di Bohai), nonch\u00e9 la maggior raffineria della Cina, quella di Dalian.\nEspansione all'estero.\nNel 1993 CNPC si aggiudic\u00f2 il suo primo contratto all'estero, per un giacimento in Per\u00f9, cui seguirono molti altri: tra i pi\u00f9 importanti quelli in Sudan ed in Kazakistan. Nel 1999 fu costituita la consociata PetroChina, quotata sui mercati azionari di Hong Kong e New York e proprietaria della maggior parte delle attivit\u00e0 cinesi di CNPC. Negli anni 2000 \u00e8 andata aumentando la presenza di CNPC nell'esplorazione e nella produzione in altri paesi africani con promettenti risorse petrolifere, come il Ciad, la Mauritania e la Guinea Equatoriale.\nCNPC in Sudan.\nCNPC \u00e8 presente in Sudan dal 1996, ed \u00e8 diventato il principale operatore petrolifero del paese, mettendo in produzione diversi giacimenti e costruendo una raffineria a Khartoum. Negli ultimi anni la Cina in generale, e la CNPC per il suo ruolo nell'economia sudanese, sono state messe sul banco degli imputati come corresponsabili per il genocidio in corso nel Darfur, a causa dell'appoggio politico-economico dato al governo di Khartoum, che combatte i ribelli del Darfur. Un gruppo di pressione ha realizzato una campagna per spingere gli investitori americani (tra gli altri, anche Warren Buffett) a cedere le loro azioni di PetroChina in segno di protesta contro il comportamento della casa madre CNPC in Sudan.\nLa compagnia petrolifera tende a presentare il suo rapporto con il Sudan come un esempio di cooperazione tra paesi in via di sviluppo mettendo in evidenza i benefici portati dalla sua attivit\u00e0 per l'economia locale, le donazioni effettuate e le infrastrutture realizzate nel paese africano."}
{"id": "1689362", "revid": "62004", "url": "https://it.wikipedia.org/wiki?curid=1689362", "title": "Facundo Quiroga (caudillo argentino)", "text": ""}
{"id": "1689363", "revid": "15113174", "url": "https://it.wikipedia.org/wiki?curid=1689363", "title": "Aleksandr Michailovi\u010d Prochorov", "text": ""}
{"id": "1689364", "revid": "17654", "url": "https://it.wikipedia.org/wiki?curid=1689364", "title": "Sigismond Thalberg", "text": ""}
{"id": "1689365", "revid": "1543377", "url": "https://it.wikipedia.org/wiki?curid=1689365", "title": "Vermiceddhri", "text": "I vermiceddhri sono un tipo di pasta casereccia tipica del Salento, e propriamente dei paesi dell'entroterra otrantino. Viene preparata nel periodo di San Giuseppe per le tradizionali tavole di San Giuseppe. La pasta viene cucinata insieme con cavoli e ceci e ricoperta con una spolverata di pane grattugiato e zucchero.\nUn altro piatto tipico salentino sono i \"vermiceddhri col baccal\u00e0\". Questa portata \u00e8 tradizionale nelle giornate di vigilia come il 24 dicembre o 31 dicembre oltre che l'8 dicembre e 11 novembre. Si fa soffriggere il baccal\u00e0 ( tenuto a bagno per almeno 24 ore) con olio e cipolla e poi si aggiungono i pomodori freschi. Dopo la cottura si toglie il baccal\u00e0 e nella pentola col sugo (allungato con un po' d'acqua) si fanno cuocere i vermicelli. Alla fine ,scodellata la pasta nei piatti, si aggiunge il baccal\u00e0. "}
{"id": "1689366", "revid": "729019", "url": "https://it.wikipedia.org/wiki?curid=1689366", "title": "Kalu\u017eskaja (1964)", "text": "La vecchia stazione della metropolitana di Mosca denominata Kalu\u017eskaja (), situata sulla linea Kalu\u017esko-Ri\u017eskaja, fu in esercizio dal 1964 al 1974.\nEra situata nella parte orientale della stazione ferroviaria Kalu\u017eskaja, nella parte sud-occidentale di Mosca e fu sostituita dall'attuale fermata Kalu\u017eskaja, aperta nel 1974.\nQuesta stazione \u00e8 una delle due stazioni chiuse della rete metropolitana di Mosca: l'altra \u00e8 Pervomajskaja (stazione del Primo maggio). Dopo la chiusura \u00e8 stata convertita in deposito senza grandi cambiamenti strutturali ed architettonici."}
{"id": "1689368", "revid": "486946", "url": "https://it.wikipedia.org/wiki?curid=1689368", "title": "Acque meteoriche", "text": ""}
{"id": "1689370", "revid": "984922", "url": "https://it.wikipedia.org/wiki?curid=1689370", "title": "Stazione meteorologica di Castellamonte", "text": "La stazione meteorologica di Castellamonte \u00e8 la stazione meteorologica di riferimento relativa alla localit\u00e0 di Castellamonte.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Castellamonte, a 343 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +22,3\u00a0\u00b0C . Perci\u00f2, in base alla classificazione del climatologo tedesco Wladimir K\u00f6ppen, Castellamonte ha un clima di tipo \"Cfa\" (temperato senza stagione secca e con estate calda)."}
{"id": "1689377", "revid": "125253019", "url": "https://it.wikipedia.org/wiki?curid=1689377", "title": "Emilio Del Bono", "text": "\u00c8 stato deputato alla Camera per tre legislature: la XIII, la XIV e la XV, ricoprendo vari incarichi parlamentari.\nBiografia.\nNato a Brescia, figlio di Luciano e Tea, titolari di una panetteria, \u00e8 cresciuto nel quartiere Villaggio Badia. Dopo aver conseguito la maturit\u00e0 al liceo ginnasio statale Arnaldo, si \u00e8 laureato in giurisprudenza all'Universit\u00e0 Statale di Milano, lavora al servizio legale di \"Confcooperative\".\n\u00c8 socio e sostenitore della Cooperativa cattolico-democratica di cultura (Ccdc) e impegnato in progetti promossi da \"Amnesty International\". Svolge inoltre l'attivit\u00e0 di libero professionista.\nCon l'esperienza nel periodico La Fionda, gli permette di entrare in politica: dal dicembre 1991 al giugno 1993 ricopre la carica di consigliere comunale nella sua citt\u00e0 natale, contribuendo alla stesura dello statuto comunale di Brescia. Eletto segretario provinciale della Democrazia Cristiana nel 1993, mantiene la carica fino allo scioglimento del partito. Nel 1994 diventa il primo segretario provinciale dell'appena rinato Partito Popolare Italiano di Mino Martinazzoli.\nE\u2019 stato componente della Direzione nazionale e della Segreteria nazionale del Partito Popolare Italiano a fianco di Franco Marini e de La Margherita di Francesco Rutelli.\nDeputato alla Camera.\nDal 1996 al 2008 \u00e8 deputato: nella XIII legislatura (1996) \u00e8 eletto nelle liste de L'Ulivo, nella seguente in quella de La Margherita e nella quindicesima de L'Unione.\nNel corso della sua carriera parlamentare \u00e8 stato:\nCandidatura a sindaco di Brescia.\nAderito al Partito Democratico (PD) nel 2007, nell'aprile 2008 prende la decisione di non ricandidarsi in parlamento per la XVI legislatura per dedicarsi alla sua famiglia, al suo lavoro ed alla sua citt\u00e0, e viene candidato dal neonato partito a sindaco di Brescia. Alle elezioni amministrative del 2008 Del Bono si presenta con una coalizione di centro-sinistra composta, oltre dal Partito Democratico, anche da: La Sinistra l'Arcobaleno, Italia dei Valori di Antonio Di Pietro, Federazione dei Verdi e due liste civiche \"\"Lista Civica Brescia Braghini\" e \"Giovent\u00f9 in Comune\". Viene sconfitto direttamente al primo turno dal deputato Adriano Paroli, candidato del centro-destra (sostenuto da: Popolo delle Libert\u00e0, Lega Nord, Unione di Centro, Partito Pensionati e altre civiche) con il 51,39% dei voti, ottenendo poco pi\u00f9 del 35% dei voti. Viene eletto comunque in consiglio comunale, diventando capogruppo del Partito Democratico e vicepresidente della Commissione statuto e regolamenti, oltre che guidare l'opposizione alla giunta comunale di Adriano Paroli.\nSindaco di Brescia.\nPrimo mandato.\nNel settembre 2012 la direzione provinciale del Partito Democratico gli rinnova la fiducia, considerandolo candidato di partito alle primarie di coalizione per la nomina del candidato sindaco per il centro sinistra alle elezioni comunali del 2013.\nAlle elezioni amministrative del 2013 si candida di nuovo a primo cittadino di Brescia, appoggiato da una coalizione di centro-sinistra formata da: Partito Democratico, Al Lavoro con Brescia, Ecologisti e Reti Civiche, Brescia Spirito Libero e le liste civiche \"Brescia Civica per Del Bono Sindaco\" e \"Brescia con la Gente\". Al primo turno del 26 maggio ottiene il 38,06% dei voti, accedendo al ballottaggio contro il principale sfidante, nonch\u00e9 sindaco uscente del centro-destra Paroli, fermo al 38% dei voti. Al ballottaggio del 9 giugno vince con il 56,53% delle preferenze, contro il 43,47% dello sfidante Paroli. Insediandosi il successivo 12 giugno come sindaco di Brescia.\nSecondo mandato.\nAlla scadenza del primo mandato nel 2018, Del Bono si ricandida alla carica di sindaco per un secondo mandato, sempre sostenuto da una coalizione di centro-sinistra, composta da: PD, Brescia 2030, \"Sinistra a Brescia\" che include Liberi e Uguali e la Federazione dei Verdi, oltre alle civiche: \"Civica Del Bono\", \"Brescia per Passione\" e \"Del Bono 2.0\". Alle amministrative del 10 giugno viene rieletto al primo turno con il 53,86% dei voti, battendo la candidata del centro-destra Paola Vilardi di Forza Italia ferma al 38,1%, e mantenendo la guida di centro-sinistra della citt\u00e0. Commentando la vittoria, Del Bono ha detto ai microfoni di Rai News: \"Brescia ci ha premiato per lo stile perch\u00e9 non siamo arroganti\"\".\nE\u2019 Vicepresidente nazionale dell\u2019ANCI (Associazione Nazionale dei Comuni d\u2019Italia) con delega ai Servizi pubblici locali."}
{"id": "1689378", "revid": "155647", "url": "https://it.wikipedia.org/wiki?curid=1689378", "title": "CNPC", "text": ""}
{"id": "1689381", "revid": "1516566", "url": "https://it.wikipedia.org/wiki?curid=1689381", "title": "Stazione meteorologica di Fenestrelle", "text": "La stazione meteorologica di Fenestrelle \u00e8 la stazione meteorologica di riferimento relativa alla localit\u00e0 di Fenestrelle.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Fenestrelle, a 1.200 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,6\u00a0\u00b0C; quella del mese pi\u00f9 caldo, luglio, \u00e8 di +17,1\u00a0\u00b0C ."}
{"id": "1689389", "revid": "729019", "url": "https://it.wikipedia.org/wiki?curid=1689389", "title": "Botani\u010deskij sad (metropolitana di Mosca)", "text": "Botani\u010deskij sad (), che significa \"giardino botanico\", \u00e8 una stazione della Linea Kalu\u017esko-Ri\u017eskaja, la linea 6 della Metropolitana di Mosca. Prende il nome dal principale Giardino Botanico dell'Accademia Russa delle Scienze. Il nome della stazione \u00e8 piuttosto fuorviante, in quanto il giardino stesso \u00e8 pi\u00f9 vicino alla stazione Vladykino, mentre da Botani\u010deskij Sad ci vogliono circa 10/15 minuti a piedi per raggiungerlo.\nInaugurata come prima stazione dell'estensione nord-occidentale del ramo Ri\u017eskij nel 1978, la stazione serve il quartiere Rostokino (nome che inizialmente avrebbe dovuto assumere). Disegnata da N.\u00a0Demchinsky e Yulija Kolesnikova, la stazione presenta un design a tre arcate sostenute da pilastri con soffitto ricoperto da una griglia di alluminio anodizzato modulare, decorato con vari temi legati alla natura (opera di Z.\u00a0Vetrova). \nLa stazione conta due ingressi, di cui quello meridionale \u00e8 un edificio tondo in superficie, su via Leonova, illuminato all'interno da lampade sculturali di N.\u00a0Masterpulo e collegato con scale mobili alla banchina principale. Dato che la stazione \u00e8 situata sotto la linea ferroviaria circolare di Mosca, la stazione fu prevista come futuro punto di interscambio per i passeggeri. L'ingresso settentrionale \u00e8 situato sul lato opposto della ferrovia e per raggiungerlo bisogna percorrere un tragitto sotterraneo che dal livello della banchina continua sotto i binari della stazione; questo ingresso nord si trova sulle vie Serebrjakova e Sne\u017enaja. La stazione ha un basso afflusso quotidiano di passeggeri che si attesta a circa 28.650 unit\u00e0; la bassa affluenza \u00e8 parzialmente dovuta al suo aspetto tetro.\nNei pressi della stazione si trova l'omonima stazione dell'anello centrale di Mosca."}
{"id": "1689390", "revid": "765341", "url": "https://it.wikipedia.org/wiki?curid=1689390", "title": "Jan Jacob Slauerhoff", "text": "Studi\u00f2 medicina ad Amsterdam; di temperamento piuttosto irrequieto e ribelle, insofferente delle costrizioni della societ\u00e0, comp\u00ec, in qualit\u00e0 di medico di bordo, numerosi viaggi, particolarmente in Cina e in Sudamerica. Fu per breve tempo medico a Tangeri. Mor\u00ec ancora giovane in una casa di cura.\nNelle sue raccolte di versi, a volte trascurato nella forma, Slauerhoff si rivela essenzialmente un poeta lirico di impronta neoromantica; le novit\u00e0 espressive e linguistiche delle sue composizioni hanno esercitato una discreta influenza sulla poesia olandese del suo tempo."}
{"id": "1689391", "revid": "66387", "url": "https://it.wikipedia.org/wiki?curid=1689391", "title": "Conf\u00e9rence G\u00e9n\u00e9rale des Poids et Mesures", "text": ""}
{"id": "1689394", "revid": "92723", "url": "https://it.wikipedia.org/wiki?curid=1689394", "title": "Sokolov (disambigua)", "text": "Sokolov () pu\u00f2 riferirsi a:"}
{"id": "1689395", "revid": "709565", "url": "https://it.wikipedia.org/wiki?curid=1689395", "title": "Stazione meteorologica di Scala di Moncenisio", "text": "La stazione meteorologica di Scala di Moncenisio \u00e8 la stazione meteorologica di riferimento relativa all'omonima localit\u00e0 del comune di Moncenisio.\n\u00c8 controllata direttamente dalla Societ\u00e0 Meteorologica Italiana.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Moncenisio, a 1.726 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -4,8\u00a0\u00b0C; quella del mese pi\u00f9 caldo, luglio, \u00e8 di +11,7\u00a0\u00b0C ."}
{"id": "1689398", "revid": "767487", "url": "https://it.wikipedia.org/wiki?curid=1689398", "title": "Triplo gioco (film 2002)", "text": "Triplo gioco (\"The Good Thief\") \u00e8 un film del 2002 diretto da Neil Jordan.\nSi tratta di un remake del film del 1955 \"Bob il giocatore\" (\"Bob le flambeur\") diretto da Jean-Pierre Melville, con protagonista Nick Nolte e con la partecipazione di Emir Kusturica e Ralph Fiennes.\nTrama.\nIl film racconta le vicende di Bob Montagnet, giocatore d'azzardo e ladro incallito, che dopo l'ennesima perdita al gioco decide di rapinare il caveau di un casin\u00f2, con l'aiuto di un gruppo variegato di esperti rapinatori."}
{"id": "1689405", "revid": "287204", "url": "https://it.wikipedia.org/wiki?curid=1689405", "title": "Najica Blitz Tactics", "text": " \u00e8 una serie televisiva anime prodotta dallo Studio Fantasia in collaborazione con Amber Film Works. Venne trasmesso in Giappone dal 10 ottobre al 27 dicembre 2001. In Italia la serie arriv\u00f2 in home video nel 2006 su etichetta Shin Vision e in televisione sul canale satellitare GXT dal 17 marzo al 2 giugno 2007.\nSimile a un altro anime, \"Agent Aika\", tra l'altro diretto anch'esso dallo stesso regista, Katsuhiko Nishijima, \u00e8 stato prodotto da Studio Fantasia. In seguito \u00e8 stata realizzata una versione manga di \"Najica\", diversa per\u00f2 dall'anime, soprattutto nel finale.\nTrama.\nNajica Hiiragi \u00e8 una nota designer di profumi che lavora per la ditta di profumi della CRI. In realt\u00e0 per\u00f2 \u00e8 un agente segreto che lavora per l'organizzazione spionistica privata della CRI.\nOltre a essere un'eccelsa lottatrice, Najica \u00e8 anche un'esperta pilota di aerei. La sua prima missione \u00e8 quella di recuperare uno Humaritt (androide) che ha come nome in codice \"ZZZ\" (tripla Z) ed \u00e8 chiamato \"Lila\" (e che veniva usata come giocattolo sessuale da una contessa bisessuale). In seguito Najica si insospettisce quando la CRI riceve l'incarico dalla Shinba Industrial di recuperare Humaritt perduti; molti di questi sono in mano di criminali, rivoluzionari, guerriglieri e gruppi terroristici. I suoi sospetti aumentano quando le viene assegnata come partner Lila, anche se Najica preferiva lavorare da sola. Ben presto comunque Najica inizia a fidarsi di Lila e affronteranno il creatore degli Humaritt e il suo piano diabolico.\nMedia.\nAnime.\nLa serie televisiva anime \u00e8 stata trasmessa in anteprima su Television Kanagawa il gioved\u00ec sera del 4 ottobre 2001 alle 25:40 (effettivamente il 5 ottobre 2001 alle 1:40) con le trasmissioni su Chiba Television e Television Saitama la notte successiva. \u00c8 stato trasmesso su Kids Station il gioved\u00ec seguente alle 23:30, a partire dall'11 ottobre successivo. Durante la settimana del 15 novembre, i primi tre canali non hanno mandato in onda un nuovo episodio. A partire dall'episodio 7 del 22 novembre, la trasmissione su Kids Station al gioved\u00ec sera ha preceduto la trasmissione di TV Kanagawa, con l'episodio finale andato in onda il 27 dicembre 2001. La sigla iniziale \u00e8 \"Najica\" cantata da Diligent Circle of Ekoda mentre quella di chiusura \u00e8 \"Body &amp; Mind\" di Natsumi Harada.\nIn Italia la serie venne distribuita inizialmente nel 2006 in home video edita da Shin Vision. Nel corso del 2007 i diritti furono rilevati da EXA Cinema. Successivamente venne trasmessa in televisione sul canale satellitare GXT dal 17 marzo al 2 giugno 2007 alle 0.25 per poi arrivare in chiaro il 25 marzo 2008 su MTV che l'ha trasmise ogni marted\u00ec alle 22.00 in versione censurata (per i troppi nudi) e in replica in versione integrale ogni venerd\u00ec alle 23.30-0.00. Nell'autunno dello stesso anno fu replicata su Cooltoon.\nDoppiaggio.\nIl doppiaggio italiano \u00e8 stato svolto presso lo studio SAMPLE di Milano sotto la direzione di Patrizia Salmoiraghi e con l'assistenza di Gianmarco Ceconi. I dialoghi sono stati curati da Alessandro Trombetta.\nManga.\nUn adattamento manga di Takuya Tashiro \u00e8 stato serializzato dal 5 settembre 2001 al 5 febbraio 2003 sulla rivista \"Monthly Comic Flapper\" edita da Media Factory. I capitoli sono stati poi raccolti in tre volumi \"tank\u014dbon\" pubblicati dal 23 marzo 2002 al 22 marzo 2003.\nAccoglienza.\nDiane Tiu di THEM Anime Reviews trov\u00f2 la serie una delusione dato che era stata paragonata da molti a titoli quali \"Cowboy Bebop\" e \"Noir\", quando in realt\u00e0 \"Najica Blitz Tactics\" era ben diversa in molte sue caratteristiche. Il ritmo era incredibilmente veloce e la trama seguiva una struttura episodica in cui Najica veniva puntualmente informata sui dettagli della prossima missione da svolgere e questa la portava a termine entro la fine della puntata. Proprio come \"Cowboy Bebop\" ogni episodio era autoconclusivo e c'era una trama intrinseca che alla fine legava tutti gli episodi insieme. Parlando dei personaggi, Tiu sostenne che le doppiatrici delle due protagoniste, Yumi T\u014dma e Juri Ihata, avevano entrambe svolto un lavoro eccellente. Le sequenze d'azione erano simili a quelle di \"Noir\", l'animazione era nitida e ben coreografata, veloce e talvolta furiosa. Erano presenti dei fermoimmagine e delle linee di velocit\u00e0, ma queste non infastidivano in alcun modo la serie. Tuttavia, la profonda differenza che intercorreva tra \"Najica\" e i suoi predecessori \"Cowboy Bebop\" e \"Noir\" era il fanservice gratuito sotto forma di mutandine mostrate in numerose scene. Erano presenti pochissimi personaggi maschili e tutti quelli femminili finivano invariabilmente per morire oppure svenire in posizioni che esponevano convenientemente le loro mutande bianche. La trama presentava dei crateri paragonabili per dimensioni al cratere dello Yucatan, ma lo spettatore avrebbe finito presto per trascurare questo dettaglio, anche perch\u00e9 avrebbe finito per distrarsi nel guardare le mutandine dei personaggi femminili. Il finale era totalmente aperto e se si riusciva ad ignorare tutti questi difetti, allora \"Najica\" avrebbe offerto del buon intrattenimento. In conclusione l'anime fu maggiormente consigliato a chi apprezzava il fanservice, ma in ogni caso era un prodotto solido e divertente.\nStefano Radolovich di Everyeye.it lo defin\u00ec una piccola perla del \"panty-shot\", riferito al fanservice in esso presente, cos\u00ec come un'anime appartenente al genere \"ecchi\" che si rivelava pieno fino all'orlo di mutandine inquadrate in ogni angolazione, violando addirittura le regole della fisica. La serie, formata da episodi autoconclusivi, non offriva molto oltre al sempreverde character design e alle inquadrature sulla biancheria intima. La trama era decisamente lineare e priva di un vero continuum, cosa che rendeva in singoli episodi abbastanza poco interessanti seppur tutto sommato passabili. Nonostante gli sceneggiatori abbiano cercato di differenziare per quanto possibile le situazioni che si andavano a formare ogni volta, alla fine la solfa era sempre la stessa. A risollevare un po' le sorti del prodotto vi erano le due protagonista Najica e Lila, con il loro rapporto che cresceva pian piano, portando la protagonista dall'indifferenza all'affetto dell'altra, ma si trattava solamente di qualcosa di accennato anche se dava luogo a qualche siparietto comico. L'elemento che deludeva maggiormente era il fatto che la tematica principale, quella del rapporto tra umano e androide, era tratta con una certa superficialit\u00e0. Anche se si chiudeva un occhio sul fatto che un simile soggetto era stato gi\u00e0 abusato da tempo, essendo stato utilizzato innumerevoli volte in opere quali \"Blade Runner\" e \"Ghost in the Shell\", bisognava anche ammettere che offrivano degli spunti interessanti, ma in \"Najica\" si trovava esclusivamente delle banalit\u00e0. Il recensore fece un paragone con \"Aika\", altra serie creata dallo Studio Fantasia, la quale nonostante presentasse del fanservice, in soli quattro episodi era riuscita a sviluppare una trama originale, personaggi riusciti, siparietti davvero divertenti e nel complesso un \"fattore divertimento\" abbastanza alto. Dal punto di vista prettamente tecnico l'anime era senza infamia e senza lode; non mostrava particolare qualit\u00e0 delle animazioni e qualche volta era sotto la sufficienza, ma complessivamente andava promosso, complice anche l'ottimo character design di Noriyasu Yamauchi. La colonna sonora aveva un jingle abbastanza orecchiabile e con qualche motivo azzeccato; forse la migliore caratteristica della serie animata. In conclusione, \"Najica\" non brillava di nulla e annoiava in fretta a meno di non amare particolarmente lo stile dell'anime e il fanservice, soprattutto considerando che in Italia era un genere abbastanza raro; in definitiva era una serie per pochi."}
{"id": "1689408", "revid": "984922", "url": "https://it.wikipedia.org/wiki?curid=1689408", "title": "Stazione meteorologica di Oulx", "text": "La stazione meteorologica di Oulx \u00e8 la stazione meteorologica di riferimento relativa alla localit\u00e0 di Oulx.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Oulx, a 1.121 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,0\u00a0\u00b0C; quella del mese pi\u00f9 caldo, luglio, \u00e8 di +16,0\u00a0\u00b0C ."}
{"id": "1689409", "revid": "1543377", "url": "https://it.wikipedia.org/wiki?curid=1689409", "title": "Ora della Terra", "text": "Ora della Terra (Earth Hour in inglese) \u00e8 un evento internazionale ideato e gestito dal WWF che ha l'obiettivo di richiamare l'attenzione sulla necessit\u00e0 urgente di intervenire sui cambiamenti climatici in corso mediante un gesto semplice, ma concreto: spegnere la luce artificiale per un'ora nel giorno stabilito.\nIl risparmio energetico che ha come effetto minori emissioni di anidride carbonica, uno dei gas serra (responsabili dell'effetto serra) ha lo scopo di sollevare l'attenzione dell'opinione pubblica sul tema del riscaldamento globale attuale. L'evento \u00e8 anche mirato a ridurre l'inquinamento luminoso e nel 2008 \u00e8 coinciso con l'inizio della \"National Dark Sky Week\" (settimana nazionale del cielo buio) negli Stati Uniti.\nNel 2014 l'evento globale ha coinvolto 7.000 citt\u00e0 in 163 paesi e hanno aderito due miliardi di persone. Nel 2009 l'Ora della Terra si \u00e8 svolta il 28 marzo dalle 20:30 alle 21:30 e vi hanno aderito 4.000 tra citt\u00e0 e municipalit\u00e0. Il WWF mirava a coinvolgere almeno 1.000 citt\u00e0 e un miliardo di persone.\nL'iniziativa.\nL'iniziativa \u00e8 nata in Australia, promossa dal World Wide Fund for Nature Australia (WWF), gruppo ambientalista, e dal \"Sydney Morning Herald\". La prima Ora della Terra si \u00e8 svolta a Sydney, in Australia, tra le 19:30 e le 20:30 del 31 marzo 2007; l'Ora della Terra del 2007 ha tagliato i consumi energetici di Sydney, durante quell'ora, dal 2,1% al 10,2%, con una partecipazione di circa 2,2 milioni di persone. L'Ora della Terra 2008 ha segnato il primo anniversario dell'evento, con molti singoli e anche intere citt\u00e0 in tutto il mondo che hanno partecipato all'iniziativa. In Italia \u00e8 stato spento il Colosseo, a Roma, e il municipio di Venezia (Ca' Farsetti).\nOra della Terra 2008.\nLa citt\u00e0 di Sydney e il suo sindaco, Clover Moore hanno fatto s\u00ec che l'edizione del 2008, avvenuta il 29 marzo, divenisse un evento internazionale. Il sito ufficiale dell'Earth Hour ha confermato che oltre 286.000 persone e 20.000 aziende hanno firmato in favore dell'evento alle ore 13:00 GMT.\nSecondo dati del 27 marzo, pi\u00f9 di 11.900 imprese e 200.000 singoli si sono registrati per segnalare la propria intenzione a partecipare.\nPartecipanti.\nGoogle.\nOra della Terra ha ricevuto l'appoggio del motore di ricerca Google. Da mezzogiorno del 29 marzo 2008 fino alla fine della giornata, la homepage di Google negli Stati Uniti, in Canada, in Irlanda e nel Regno Unito \u00e8 stata resa su fondo nero. La frase che si poteva leggere sullo schermo era \"We've turned the lights out. Now it's your turn - Earth Hour.\" (\"Noi abbiamo spento le luci. Ora tocca a voi - Ora della Terra\"). Sul proprio sito, Google ha spiegato che tutti dovrebbero spegnere le luci dalle 20:00 alle 21:00 secondo le varie ore locali. Secondo il sito:\n\"Gli utenti di Google in Canada (o Irlanda, Regno Unito, Stati Uniti) noteranno oggi che \"abbiamo spento le luci\" sulla homepage di Google.com come simbolo per dare spazio allo sforzo di conservazione dell'energia mondiale chiamato Ora della Terra. Riguardo alla motivazione del perch\u00e9 ci\u00f2 non avviene sempre, si pu\u00f2 dire che i display moderni utilizzano la stessa quantit\u00e0 di potenza a prescindere da ci\u00f2 che mostrano. Tuttavia, anche tu puoi fare qualcosa per ridurre il consumo di energia sul tuo PC di casa, unendoti al Climate Savers Computing Initiative. Sabato 29 marzo 2008, \"Ora della Terra\" invita tutta la popolazione mondiale a spegnere le proprie luci per un'ora, dalle 20:00 alle 21:00 secondo il proprio fuso orario. In questa giornata, molte citt\u00e0 in tutto in mondo \u2014 Copenaghen, Chicago, Melbourne, Dubai e Tel Aviv \u2014 sosterranno eventi per mostrare il loro impegno a risparmiare energia.\"\n\"Dato l'impegno della nostra compagnia nelle cause ambientali e per l'efficienza energetica, sosteniamo fortemente la campagna \"Ora della Terra\", e pertanto abbiamo reso scura la nostra homepage per tutta la giornata, per mostrare ci\u00f2 che speriamo possa essere un successo mondiale.\"\nCanali TV.\nThe Weather Network ha spostato gli studi televisivi all'esterno tra le 20 e le 21 EDT per \"Ora della Terra\", utilizzando solo una luce LED durante tutto il lasso di tempo.\nCitt\u00e0 partecipanti.\n\"Ora della Terra\" 2008 ha unito 370 citt\u00e0:.\nCitt\u00e0 sostenitrici.\nAltre citt\u00e0 e regioni che hanno sostenuto l'evento:\nProgramma.\nPrima del 2008, San Francisco aveva un programma di spegnimento delle luci che si verificava in ottobre. Per il 2008, \u00e8 stato spostato al 29 marzo per andare a coincidere con l\"'Ora della Terra\" in Australia. Ci\u00f2 \u00e8 avvenuto nell'anno in cui \"Ora della Terra\" \u00e8 divenuto evento internazionale e a San Francisco \u00e8 stato chiesto di essere una citt\u00e0 sostenitrice dell'iniziativa. Anzich\u00e9 avere quindi un evento separato, San Francisco ha sostenuto l'iniziativa e tutti gli sforzi per lo spegnimento delle luci sono stati spostati a sostegno dell'evento internazionale \"Ora della Terra\". Dato che questa iniziativa, nel 2008, \u00e8 avvenuta di sabato, molte scuole superiori della regione di Toronto hanno partecipato spegnendo met\u00e0 delle luci nelle classi durante l'ultima ora di lezione di venerd\u00ec 28 marzo 2008. Nonostante lo slogan di \"Ora della Terra 2008\" sia stato ufficialmente \"Vedi la differenza che puoi fare\", lo slogan ufficiale trasmesso per radio terminava con la dicitura \"Citt\u00e0 scura, idea chiara\".\nTel Aviv ha programmato l'evento per gioved\u00ec 27 marzo 2008 per evitare la coincidenza con lo Shabbat. Dublino ha spostato l'evento tra le 21:00 e le 22:00 a causa della posizione geografica settentrionale.\nRisparmio di energia.\nSecondo WWF Thailandia, Bangkok ha diminuito l'utilizzo di elettricit\u00e0 di 73,34 megawatt, equivalenti a 41,6 tonnellate di diossido di carbonio. Il \"Bangkok Post\" ha invece fornito dati differenti, pari a 165 megawatt risparmiati e 102 tonnellate di diossido di carbonio in meno. Il risultato fu pi\u00f9 negativo rispetto a una iniziativa simile sponsorizzata dal comune di Bangkok nel maggio 2007, quando furono risparmiati 530 MW e 143 tonnellate di diossido di carbonio. Toronto ha risparmiato 900 MW di elettricit\u00e0; comparando il dato alla richiesta energetica appena prima dell'inizio di \"Ora della Terra\", \u00e8 stato risparmiato il 5% dell'elettricit\u00e0 (8,7% se misurato rispetto a una richiesta media di energia di una notte di marzo).\nOra della Terra 2009.\nL'iniziativa del 2009 si \u00e8 svolta dalle 20:30 alle 21:30 ora locale del 28 marzo. Hanno partecipato 88 nazioni e pi\u00f9 di 4.000 citt\u00e0, con un notevole incremento rispetto alle 35 nazioni partecipanti all'Ora della Terra 2008. La partecipazione di un miliardo di persone era lo scopo dell'Ora della Terra 2009, nel contesto nella Conferenza delle Nazioni Unite sui Cambiamenti Climatici.\nTra i partecipanti del 2009 vi sono stati, per la prima volta, i quartier generali delle Nazioni Unite a New York. L'ONU ha stimato che la propria partecipazione permetter\u00e0 di risparmiare 102$ in energia.\nPartecipazione.\nNazioni che hanno sostenuto l'evento nel 2009:\nOra della Terra 2010.\nL'iniziativa del 2010 si \u00e8 svolta dalle 20:30 alle 21:30 ora locale del 27 marzo.\nOra della Terra 2011.\nL'iniziativa del 2011 si \u00e8 svolta dalle 20:30 alle 21:30 ora locale del 26 marzo.\nOra della Terra 2012.\nL'iniziativa del 2012 si \u00e8 svolta il 31 marzo, alle 20:30 alle 21:30.\nOra della Terra 2013.\nL'iniziativa del 2013 si \u00e8 svolta dalle 20:30 alle 21:30 ora locale del 29 marzo.\nOra della Terra 2014.\nL'iniziativa si \u00e8 svolta il 29 marzo ha coinvolto 7.000 citt\u00e0 in 163 paesi e hanno aderito due miliardi di persone circa\nOra della Terra 2015.\nL'iniziativa si \u00e8 svolta il 28 marzo dalle 20.30 alle 21.30.\nA Verona lo stand del WWF era presente in Piazza Br\u00e0. \u00c8 stata spenta l'Arena di Verona.\nOra della Terra 2016.\nL'iniziativa si \u00e8 svolta il 19 marzo dalle 20:30 alle 21:30.\nOra della Terra 2017.\nL'iniziativa si \u00e8 svolta sabato 25 marzo dalle 20.30 alle 21.30.\nOra della Terra 2018.\nL'iniziativa si \u00e8 svolta sabato 24 marzo dalle 20.30 alle 21.30.\nOra della Terra 2019.\nL'iniziativa si \u00e8 svolta sabato 30 marzo dalle 20.30 alle 21.30.\nOra della Terra 2020.\nL'iniziativa si \u00e8 svolta sabato 28 marzo dalle 20.30 alle 21.30.\nCritiche.\nSono state mosse delle critiche all'iniziativa sulla sua effettiva riduzione delle emissioni di carbonio, sull'effettiva riduzione del consumo di elettricit\u00e0 e sulla sponsorizzazione dell'evento.\nMisure della riduzione dell'utilizzo dell'elettricit\u00e0.\nSecondo i dati di \"EnergyAustralia\", il consumo di elettricit\u00e0 \u00e8 diminuito del 10,2% durante l'ora rispetto alle aspettative, considerata l'ora, le condizioni atmosferiche e le medie dei consumi degli ultimi quattro anni. L\"'Herald Sun\" ha tradotto il dato in \"48.613 automobili in meno sulle strade per un'ora\".\nIl dato del 10,2% \u00e8 stato contestato in un'analisi dettagliata di David Salomon, uno studente dell'Universit\u00e0 di Chicago. Solomon ha utilizzato i dati del consumo di elettricit\u00e0 degli scorsi otto anni per concludere che \"Ora della Terra\" ha favorito il calo di consumo solo del 6,33% e, tolti altri fattori potenziali, solo del 2,10%, \"statisticamente indistinguibili dallo zero\". In alcune aree dell'emisfero boreale, il tramonto si \u00e8 verificato alle 20:00, diminuendo i vantaggi dell'evento."}
{"id": "1689412", "revid": "287204", "url": "https://it.wikipedia.org/wiki?curid=1689412", "title": "Sure apotropaiche", "text": "Sure apotropaiche (, \"le due che preservano\"), \u00e8 il nome che si suole dare alle due ultime sure del \"Corano\": la 113 (\"Sura dell'Alba\", ) e la 114 (\"Sura degli Uomini\", ). &lt;br&gt;\nIl loro nome deriva dalla radice araba &lt;\u02bf-w-dh&gt;, che significa \"cercare la protezione di qualcuno, cercare rifugio\".\nEsse infatti si presentano come frasi di scongiuro suggerite da Dio agli uomini per esorcizzare malefici. Per questo, esse sono reputate capaci di costituire una valida difesa contro il malocchio e contro ogni genere di maleficio, per cui vengono spesso scritte o impiegate come amuleti, la prima contro i mali fisici, la seconda contro i mali spirituali.\nLa sura dell'Alba consta di 5 versetti, quella degli Uomini di 6, e la tradizione vuole che esse siano state dettate da Dio a Maometto in un momento in cui questi era sotto il malefico influsso di un sortilegio effettuato da Labid (un poeta, all'epoca ancora non convertito all'islam) mediante una corda in cui sarebbero stati fatti 11 nodi. Alla recitazione di ogni versetto si scioglieva uno dei nodi, e alla fine il Profeta si trov\u00f2 completamente libero da ogni influsso negativo. La pratica di magia simpatica che attua un maleficio per mezzo di nodi viene esplicitamente evocata dal 4\u00b0 versetto della sura dell'Alba, che parla di \"quelle che soffiano sui nodi\".\nSecondo la tradizione, le due sure sarebbero entrambe meccane, e per la precisione la ventesima e la ventunesima nell'ordine della rivelazione; sono state relegate in fondo al Corano quando venne messo per iscritto, perch\u00e9 si segu\u00ec il principio di porre al principio le pi\u00f9 lunghe e alla fine le pi\u00f9 brevi (un ordine peraltro non del tutto rigido: infatti queste sure non sono le pi\u00f9 brevi in assoluto: la 103, la 108 e la 110 sono di soli 3 versetti, mentre la 106 e la 110 sono di 4).\nTesto.\nIl testo delle due sure nella versione di Alessandro Bausani, \u00e8 la seguente:\nLa sura dell'Alba.\nNel nome di Dio, clemente misericordioso!\nLa sura degli Uomini.\nNel nome di Dio, clemente misericordioso!"}
{"id": "1689413", "revid": "124634299", "url": "https://it.wikipedia.org/wiki?curid=1689413", "title": "Simona Galassi", "text": "\u00c8 stata campionessa europea dei pesi Mosca EBU nel 2007-2013-2014, campionessa mondiale dei pesi Mosca WBC negli anni 2008-2009-2010-2011 e campionessa mondiale pesi supermosca IBF negli anni 2011-2012.\nBiografia.\nDopo essersi laureata in scienze motorie, con tesi sul pugilato, all'et\u00e0 di 23 anni si \u00e8 dedicata alla kickboxing (dopo un periodo nella pallavolo), e poi esclusivamente alla boxe dal 2001.\nTra i dilettanti ha disputato 87 match (86 vittorie, 1 sconfitta) conquistando il titolo mondiale dei pesi mosca tre volte: a Scranton 2001, in Pennsylvania (negli Stati Uniti), ad Antalya 2002 (Turchia) e a Podolsk 2005 (Russia), oltre a tre titoli europei (2003, 2004 e 2005).\nL'8 ottobre 2006 inizia la sua Carriera nel Professionismo, e da allora ha al suo attivo 19 incontri.\nAlcuni degni di nota:\nl'11 maggio 2007 ha conquistato il titolo europeo dei pesi Mosca EBU contro la tedesca Bettina Volker, per K.O. tecnico alla 10\u00aa ripresa;\nIl 29 marzo 2008 ha conquistato il titolo mondiale dei pesi mosca WBC contro l'italiana Stefania Bianchini al Palasport \"Villa Romiti\" di Forl\u00ec;\nIl 4 dicembre 2009 ha difeso il titolo mondiale WBC contro la Francese Aziza Oubaita a Solden in Austria;\nIl 12 marzo 2010 ha difeso il titolo mondiale WBC contro la Messicana Esmeralda Moreno a Bertinoro (FC);\nIl 28 ottobre 2011 ha conquistato il TITOLO MONDIALE dei pesi supermosca IBF contro la francese Nadege Szikora al PalaRockefeller di Cagliari.\nIl 14 aprile 2012 ha difeso il Titolo Mondiale IBF contro l'Ungherese Renata Szebeledi a Vicenza;\nIl 15 giugno 2013 ha conquistato il titolo Europeo EBU nei pesi Mosca contro la Belga Sanae Jah, a Fratta Terme di Bertinoro;\nIl 23 maggio 2014 ha difeso il Titolo Europeo EBU nei pesi Mosca contro a Bulgara Galina Koleva Ivanova, a Molinella (Bo);\nL'8 agosto 2014 ha difeso il titolo Europeo EBU contro la Francese Laetizia Arzalier, a Ostia Mare (RM);\nIl 7 febbraio 2015 ha difeso il titolo Europeo nei pesi mosca contro l'Italiana Loredana Piazza, a Ferrara (Fe)\nRecord da professionista.\nPer vedere i video degli incontri: https://www.youtube.com/user/SimonaGalassiBoxe\n1\u00ba incontro: 8 ottobre 2006 a Milano contro la Penkakova (Slo) : Vince Simona Galassi per KO tecnico alla 2\u00aa ripresa;\n2\u00ba incontro: 14 ottobre 2006 a Forl\u00ec contro la Taskova (Bul): Vince Simona Galassi ai punti sulle 8 riprese;\n3\u00ba incontro: 9 gennaio 2007 a Bergamo contro la Hockmi (Fra): Verdetto pari;(Campionato Europeo)\n4\u00ba incontro: 30 marzo 2007 a Como contro la Jachmanova: Vince Simona Galassi per KO tecnico alla 5\u00aa ripresa;(Internazionale 6 Rip.)\n5\u00ba incontro: 11 maggio 2007 a Bertinoro contro la Volker (Ger): Vince Simona Galassi per KO tecnico alla 10\u00aa ripresa(titolo europeo EBU );\n6\u00ba incontro: 31 luglio 2007 a Pavia contro la Taskova (Bul): NoContest per ferita alla 2\u00aa ripresa;(Internazionale 6 Rip.)\n7\u00ba incontro: 16 novembre 2007 a Pisa contro la Leonardi (Fra): Vince Simona Galassi ai punti;(Internazionale 8 Rip.)\n8\u00ba incontro: 28 dicembre 2007 a Forl\u00ec contro la Lihet (Bul): Vince Simona Galassi ai punti;(Campionato Europeo 10 Rip.)\n9\u00ba incontro: 29 marzo 2008 a Forl\u00ec contro la Bianchini (Ita): Vince Simona Galassi ai punti;(Campionato Mondiale WBC 10 Rip)\n10\u00ba incontro: 18 luglio 2008 a Civitanova Marche contro la Olszewsky (Usa): Vince Simona Galassi ai punti;(Campionato Mondiale WBC 10 Rip)\n11\u00ba incontro: 24 ottobre 2008 a Milano contro la Bianchini (Ita): Vince Simona Galassi ai punti;(Campionato Mondiale WBC 10 Rip)\n12\u00ba incontro: 25 aprile 2009 ad Ancona contro la Leonardi (Fra): Vince Simona Galassi ai punti; (Campionato Internazionale 6 Rip.)\n13\u00ba incontro: 13 giugno 2009 a Forl\u00ec contro la Ott (Ung): Vince Simona Galassi ai punti; (Campionato Internazionale 6 Rip.)\n14\u00ba incontro: 4 dicembre 2009 a Solden (Aus) contro la Oubaita (Fra); Vince Simona Galassi ai punti; (Campionato del Mondo WBC 10 Rip.)\n15\u00ba incontro: 12 marzo 2010 a Bertinoro contro la Moreno (Mex); Vince Simona Galassi ai punti; (Campionato del Mondo WBC 10 Rip.)\n16\u00ba incontro: 3 settembre 2010 a Forl\u00ec contro la Djenji: Vince Simona Galassi ai punti; (Internazionale 8 Rip.)\n17\u00ba incontro: 11 marzo 2011 a Citt\u00e0 del Messico contro la Juarez (Mex) : Vince Juarez ai punti; (Campionato del Mondo WBC )\n18\u00ba incontro: 23 luglio 2011 a Forl\u00ec contro la Taskova (Bul) : Vince Simona Galassi ai punti; (incontro Internazionale 6 Rip.)\n19\u00ba incontro: 28 ottobre 2011 a Cagliari contro la Szikora (Fra) : Vince Simona Galassi ai punti; (Campionato del Mondo IBF 10 Rip.)\n20\u00ba incontro: 14 aprile 2012 a Vicenza contro la Szebeledi (Ung) : Vince Simona Galassi ai punti; (Difesa Campionato del Mondo IBF 10 Rip.)\n21\u00ba incontro: 27 ottobre 2012 a Padova contro Renata Szebeledi (Ung): Vince Renata Szebeledi per Ko tecnico; (Difesa Campionato del Mondo WBC Pesi Mosca 10 Rip.)\n22\u00ba incontro: 22 febbraio 2013 a Montalto di Castro (Vc) contro Gabriella Vicze: Vince Simona Galassi alla 3\u00aa ripresa; (Incontro Internazionale 6 Riprese)\n23\u00ba incontro: 15 giugno 2013 a Fratta Terme di Bertinoro (Fc) contro Sanae Jah (Bel): Vince Simona Galassi ai punti 10 Riprese)\n24\u00ba incontro: 7 dicembre 2013 a Stoccarda (Germania) contro Susianna Kentikian: Vince Susy Kentikian ai punti (Campionato del Mondo WBA pesi mosca 10 Riprese)\n25\u00ba incontro: 23 maggio 2014 a Molinella (Bo) contro Galina Koleva Ivanova (Bul): Vince Simona Galassi ai punti alla 3\u00aa ripresa (Campionato Europeo pesi mosca)\n26\u00ba incontro: 8 agosto 2014 a Ostia Mare (Rm) contro Laetizia Arzalier (FRA): Vince Simona Galassi ai punti (Campionato Europeo pesi mosca 10 Riprese)\n27\u00ba incontro: 6 dicembre 2014 a Bellaria (Rn) contro Eugenya Zablotskaya (RUS): Vince Simona Galassi ai punti (incontro Internazionale 6 Riprese)\n28\u00ba incontro: 7 febbraio 2015 a Ferrara (Fe) contro Loredana Piazza (Ita): Vince Simona Galassi ai punti (Campionato Europeo Pesi mosca 10 Riprese)\nRICONOSCIMENTI - PREMIAZIONI:\nIl 18-04-2012 alla sala d'onore del Coni, al foro Italico,\nSimona Galassi riceve il Diploma d'onore per meriti sportivi\nconseguiti negli anni 2009-2010-2011 (CAT. PUGILATO).\nHanno scritto un libro su di Lei : \" A modo mio\" edito da InMagazine (www.inmagazine.it); Autori: Flavio Dell'Amore e Dario Torromeo.(Marzo 2014)"}
{"id": "1689415", "revid": "11234", "url": "https://it.wikipedia.org/wiki?curid=1689415", "title": "Naviglio Adigetto", "text": ""}
{"id": "1689417", "revid": "74173", "url": "https://it.wikipedia.org/wiki?curid=1689417", "title": "Earth Hour", "text": ""}
{"id": "1689419", "revid": "1543377", "url": "https://it.wikipedia.org/wiki?curid=1689419", "title": "L'uomo della pioggia", "text": "L'uomo della pioggia (\"The Rainmaker\") \u00e8 un romanzo scritto nel 1995 da John Grisham, autore di gialli giudiziari.\nNel 1997 ne \u00e8 stato tratto l'omonimo film.\nTrama.\nAl protagonista, Rudy Baylor, giovane avvocato di Memphis, si presentano due casi: il primo riguardante un'anziana signora che sostiene di voler donare il proprio patrimonio milionario ad un telepredicatore, e il secondo riguardante un giovane malato terminale di leucemia, di nome Donny Ray. Poich\u00e9 l'assicurazione Great Eastern non intende pagare le spese necessarie al trapianto di midollo osseo che potrebbe salvare il giovane Donny Ray, Rudy Baylor decide insieme alla madre del ragazzo, Dot, di fare causa alla compagnia di assicurazioni. La societ\u00e0 Great Eastern schiera un pool di avvocati di prim'ordine mentre il giovane Rudy ha dalla sua solo il suo assistente, Deck Shifflet, che si spaccia per avvocato senza mai aver passato il relativo esame di abilitazione. Parallelamente al processo Rudy conosce una giovane donna, Kelly Riker, vittima di continui abusi da parte del marito alcolizzato, della quale finisce per innamorarsi spinto dal desiderio di salvarla."}
{"id": "1689422", "revid": "984922", "url": "https://it.wikipedia.org/wiki?curid=1689422", "title": "Stazione meteorologica di Usseglio", "text": "La stazione meteorologica di Usseglio \u00e8 la stazione meteorologica di riferimento relativa alla localit\u00e0 di Usseglio.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Usseglio, a 1.310 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -4,5\u00a0\u00b0C; quella del mese pi\u00f9 caldo, luglio, \u00e8 di +14,4\u00a0\u00b0C ."}
{"id": "1689429", "revid": "1226", "url": "https://it.wikipedia.org/wiki?curid=1689429", "title": "Affare Maltese", "text": ""}
{"id": "1689431", "revid": "1342115", "url": "https://it.wikipedia.org/wiki?curid=1689431", "title": "Giuseppe Azzaro", "text": "Biografia.\nEsponente catanese della Democrazia Cristiana, \u00e8 stato eletto deputato nel 1963, rimanendo in carica a Montecitorio per sette Legislature consecutive, fino al 1992.\nNel IV Governo Rumor \u00e8 stato Sottosegretario alla Presidenza del Consiglio dei ministri. Successivamente \u00e8 stato Sottosegretario alle Finanze nel III, IV e V Governo Andreotti, e nel I e II Governo Cossiga.\nRelatore di maggioranza della Commissione Sindona nel 1982, escluse l'esistenza di legami tra il banchiere e il potere politico.\nNel corso della IX legislatura (dal 29 settembre 1983 al 1\u00ba luglio 1987) \u00e8 stato Vicepresidente della Camera.\nTra il 16 e il 26 dicembre 1987, e poi ancora dal 7 febbraio al 14 ottobre 1991 ha ricoperto l'incarico di sindaco di Catania."}
{"id": "1689437", "revid": "767487", "url": "https://it.wikipedia.org/wiki?curid=1689437", "title": "Ghioroiu", "text": "Ghioroiu \u00e8 un comune della Romania di 1.913 abitanti, ubicato nel distretto di V\u00e2lcea, nella regione storica dell'Oltenia."}
{"id": "1689439", "revid": "1305772", "url": "https://it.wikipedia.org/wiki?curid=1689439", "title": "Gl\u0103vile", "text": "Gl\u0103vile \u00e8 un comune della Romania di 2.483 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1689440", "revid": "984922", "url": "https://it.wikipedia.org/wiki?curid=1689440", "title": "Stazione meteorologica di Luserna San Giovanni", "text": "La stazione meteorologica di Luserna San Giovanni \u00e8 la stazione meteorologica di riferimento relativa alla localit\u00e0 di Luserna San Giovanni.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Luserna San Giovanni, a 478 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,9\u00a0\u00b0C; quella del mese pi\u00f9 caldo, luglio, \u00e8 di +20,4\u00a0\u00b0C ."}
{"id": "1689442", "revid": "287204", "url": "https://it.wikipedia.org/wiki?curid=1689442", "title": "Glavile", "text": ""}
{"id": "1689443", "revid": "78273", "url": "https://it.wikipedia.org/wiki?curid=1689443", "title": "Farinata con la cipolla", "text": ""}
{"id": "1689444", "revid": "116944", "url": "https://it.wikipedia.org/wiki?curid=1689444", "title": "Corsiva nuova", "text": ""}
{"id": "1689445", "revid": "287204", "url": "https://it.wikipedia.org/wiki?curid=1689445", "title": "Attrazione modale", "text": "Lattrazione modale \u00e8 una formula usata da alcuni grammatici per definire un fenomeno sintattico tipico della lingua latina, per il quale una proposizione subordinata di secondo grado che per la sua natura dovrebbe avere il modo \"indicativo\" (come le relative, le temporali, le causali, ecc.) se dipendente da una proposizione subordinata di primo grado gi\u00e0 al congiuntivo o all'infinito, pu\u00f2 essere \"attratta\" al modo congiuntivo, a condizione che sia legata grammaticalmente e logicamente alla proposizione reggente.\nEsempi di utilizzo.\nAd esempio, la frase:\nin dipendenza da un \"congiuntivo\" diventa:\nAnalogamente la frase:\nin dipendenza da un \"infinito\" diventa:\nL'attrazione modale si verifica prevalentemente nelle proposizioni relative (ma anche temporali, causali, ecc.), e ad ogni modo in quelle frasi strettamente legate alla propria reggente, ritenute indispensabili per la comprensione del senso generale del periodo. Tuttavia, \u00e8 un fenomeno soggetto a scelte stilistiche ed espressive proprie dell'autore. Pertanto, nella lingua latina, non \u00e8 tanto una struttura obbligatoria o un fatto \"meccanico\" come la \"consecutio temporum\", ma piuttosto un semplice accorgimento o una scelta stilistica dell'autore per esprimere nella subordinata un fatto presentato come soggettivo, eventuale, possibile o per riferire un discorso diverso dalla persona che sta parlando o scrivendo. Si tende quindi ad interpretare quell'uso del congiuntivo come determinato da altre componenti linguistiche, e secondo alcuni studiosi sarebbe pi\u00f9 corretto parlare di congiuntivo eventuale, obliquo o ancora, caratterizzante. Si osservi la differenza tra l'uso dell'indicativo e del congiuntivo in questo esempio:\nLa frase presenta due sfumature diverse; anzitutto sono presenti due relative: \"qui... influit\" e \"quae... vivant\". Nella prima \u00e8 usato l'indicativo perch\u00e9 \u00e8 trascritto un dato reale, certo, che si pu\u00f2 togliere senza alterare il significato della frase; nella seconda, invece, c'\u00e8 il congiuntivo perch\u00e9 \u00e8 riportata una possibilit\u00e0, un dato eventuale, ossia il pensiero indiretto di Aristotele.\nLe proposizioni subordinate in cui si verifica l'attrazione modale seguono la consecutio temporum.."}
{"id": "1689447", "revid": "767487", "url": "https://it.wikipedia.org/wiki?curid=1689447", "title": "Gole\u0219ti (V\u00e2lcea)", "text": "Gole\u015fti \u00e8 un comune della Romania di 2.709 abitanti, ubicato nel distretto di V\u00e2lcea, nella regione storica della Muntenia. "}
{"id": "1689450", "revid": "1602064", "url": "https://it.wikipedia.org/wiki?curid=1689450", "title": "Domenico Tojetti", "text": "Biografia.\nDomenico Tojetti \u00e8 un pittore presente nella scena artistica romana e dei Castelli Romani nell'Ottocento, con opere sparse per chiese e musei del Lazio, a Pollenza nelle Marche e negli Stati Uniti d'America. Studi\u00f2 a Roma all'Accademia di San Luca (1823-1827) ed esord\u00ec con ritratti alle mostre della Societ\u00e0 degli Amatori e Cultori (1833, 1834). L'artista si inser\u00ec nei cantieri romani dei principi Torlonia, con affreschi nella sala da ballo di Villa Torlonia sotto la direzione del suo maestro Francesco Coghetti, dove dipinse \"Quattro storie di un Nume\" nei tondi adiacenti l'ovale centrale e altre quattro \"Storie di Amore\" negli esagoni attorno alle vele. \nL'artista venne chiamato anche nella produzione di affreschi in chiese come quelle di San Paolo fuori le mura e di Sant'Agnese su via Nomentana. In questo periodo svilupp\u00f2 amicizia con Costantino Brumidi che per\u00f2 fugg\u00ec in America nel 1852 e con Leonardo Massab\u00f2 con cui condivideva l'appartamento affittato in Roma.\nNel 1867 Tojetti si trasfer\u00ec con tutta la famiglia in Guatemala, poi in Messico ed infine in California, a San Francisco, dove produsse dipinti su tela ed affreschi in chiese ed in edifici pubblici e privati. Ebbe commissioni artistiche dal magnate della ferrovia John Hopkins e da Tiburcio Parrot. Due suoi figli seguirono la vocazione artistica della pittura, Eduardo e Virgilio, senza riuscire ad eguagliare il padre.\nBibliografia.\nLuca Leoni, \"Dai Castelli Romani alla California: il ptitore Domenica Tojetti (1807-1892)\", Provincia di Roma, Velletri, 2008"}
{"id": "1689452", "revid": "1305772", "url": "https://it.wikipedia.org/wiki?curid=1689452", "title": "Gr\u0103di\u0219tea (V\u00e2lcea)", "text": "Gr\u0103di\u015ftea \u00e8 un comune della Romania di 2.994 abitanti, ubicato nel distretto di V\u00e2lcea, nella regione storica dell'Oltenia. Il comune \u00e8 abbastanza grande ed \u00e8 diviso in pi\u00f9 quartieri: Gradistea, Valea Gradistii, Obislavu, Baiesti e Strachinesti. A Gradistea nei vari quartieri si trovano delle bellissime chiese antiche che sono state mantenute fino ad oggi e ristrutturate. La gente \u00e8 abbastanza tranquilla e il comune \u00e8 abbastanza sviluppato."}
{"id": "1689459", "revid": "984922", "url": "https://it.wikipedia.org/wiki?curid=1689459", "title": "Stazione meteorologica di Germagnano", "text": "La stazione meteorologica di Germagnano \u00e8 la stazione meteorologica di riferimento relativa alla localit\u00e0 di Germagnano.\nCoordinate geografiche.\nLa stazione meteo si trova nell'Italia nord-occidentale, in Piemonte, in provincia di Torino, nel comune di Germagnano, a 502 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,6\u00a0\u00b0C; quella del mese pi\u00f9 caldo, luglio, \u00e8 di +19,8\u00a0\u00b0C ."}
{"id": "1689460", "revid": "767487", "url": "https://it.wikipedia.org/wiki?curid=1689460", "title": "Gu\u0219oeni", "text": "Gu\u0219oeni \u00e8 un comune della Romania di 1.743 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1689462", "revid": "287204", "url": "https://it.wikipedia.org/wiki?curid=1689462", "title": "Gusoeni", "text": ""}
{"id": "1689465", "revid": "287204", "url": "https://it.wikipedia.org/wiki?curid=1689465", "title": "Desire (album)", "text": ""}
{"id": "1689467", "revid": "16953", "url": "https://it.wikipedia.org/wiki?curid=1689467", "title": "Squalus acanthias", "text": "Lo spinarolo (Squalus acanthias) \u00e8 un pesce d'acqua salata appartenente alla famiglia Squalidae.\nDistribuzione e habitat.\nQuesta specie \u00e8 diffusa nelle zone costiere dei mari temperati (normalmente con temperature pari e inferiori a 15 \u00b0C) di tutto il mondo. \nVive sui fondali, di solito non oltre i 200 metri di profondit\u00e0, ma pu\u00f2 scendere eccezionalmente fino a 1500 metri.\nDescrizione.\n\u00c8 uno squalo dal corpo molto affusolato, ma con un profilo ventrale pronunciato. Gli occhi sono ben sviluppati. La bocca \u00e8 larga e i denti delle due mascelle sono piuttosto simili. Lento nuotatore, deve il suo nome alle due pinne dorsali spinate, che vengono usate a scopo difensivo per infliggere dolorose ferite. La pinna caudale \u00e8 caratterizzata da una chiglia laterale e da una fossetta dorsale. La colorazione \u00e8 grigiastra con macchie bianche su fianchi.\nLe dimensioni medie oscillano tra un metro ed un massimo di un metro e sessanta, con un peso (per gli esemplari adulti) che va oltre i 9 kg.\nEtologia.\nSi muove spesso in branchi composti da esemplari di un solo sesso ma anche in gruppi suddivisi per grandezza o et\u00e0.\nRiproduzione.\nLo spinarolo \u00e8 ovoviviparo. La femmina partorisce piccoli gi\u00e0 formati ed indipendenti dopo una gestazione molto lunga, che dura all'incirca due anni.\nAlimentazione.\nLo spinarolo si nutre prevalentemente di pesci come merluzzi e aringhe, nonch\u00e9 di invertebrati come krill e molluschi."}
{"id": "1689468", "revid": "767487", "url": "https://it.wikipedia.org/wiki?curid=1689468", "title": "Ione\u0219ti (V\u00e2lcea)", "text": "Ione\u015fti \u00e8 un comune della Romania di 4.466 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 8 villaggi: Buc\u0219ani, Dealu Mare, Delureni, Fote\u0219ti, Guguianca, Ione\u0219ti, Marcea, Prod\u0103ne\u0219ti."}
{"id": "1689470", "revid": "29244", "url": "https://it.wikipedia.org/wiki?curid=1689470", "title": "Spinarolo", "text": ""}
{"id": "1689472", "revid": "110157", "url": "https://it.wikipedia.org/wiki?curid=1689472", "title": "Bitter Sweet (King)", "text": "Bitter Sweet \u00e8 il secondo ed ultimo album del gruppo new wave britannico di Coventry King, pubblicato nel 1985, su etichetta CBS.\nIl disco.\nNonostante i King durarono soltanto due anni e mezzo, riuscirono a collezionare ben 5 singoli Top 40 in Gran Bretagna, tra cui due Top 10: \"Love &amp; Pride\" (numero 2), ristampa del 45 giri d'esordio, tratto dal long playing di debutto \"Steps in Time\", e \"Alone without You\" (numero 8), primo singolo da questo secondo 33 giri.\nEntrambi gli LP raggiungono la Top 10, dopo di che, il gruppo si scioglie, mentre il cantante e leader, Paul King, inizia una breve e sfortunata carriera solista, pubblicando l'album \"Joy\".\nDopo il primo singolo Top 10, \"Alone without You\", vengono estratti altre due 45 dal secondo lavoro, \"The Taste of Your Tears\" e \"Torture\", che arrivano, rispettivamente, al Numero 11 e al Numero 23, nel Regno Unito.\nL'edizione in cassetta \u00e8 leggermente diversa: contiene infatti una reprise del primo estratto, \"Alone without You\", e invece della versione 7\" di \"The Taste of Your Tears\", presenta il remix 12\" del medesimo brano.\nA lungo irreperibile, nel settembre del 2007, il secondo album dei King \u00e8 finalmente stato ristampato, in un'edizione rimasterizzata in CD, edita dall'etichetta Cherry Red, comprendente otto bonus tracks, costituite da remix e lati B, per un totale di 18 brani, contro i 10 del vinile e gli 11 della cassetta."}
{"id": "1689475", "revid": "433605", "url": "https://it.wikipedia.org/wiki?curid=1689475", "title": "Stefania Bianchini", "text": "Biografia.\nDopo il diploma Isef e la laurea in scienze motorie (con un \"master\" in organizzazione e sociologia dello sport) si \u00e8 dedicata prima al \"kickboxing\" (4 titoli mondiali), poi al pugilato. Tra i professionisti, il 7 agosto 2005, a Rimini, ha conquistato il titolo mondiale dei pesi mosca WBC, che poi ha difeso quattro volte (contro l'israeliana Hagar Smoulfeld, la cinese Zhang Xi Yan, l'italiana Maria Rosa Tabbuso, la statunitense Eileen Olszewski), perdendolo infine il 29 marzo 2008 a Forl\u00ec contro l'italiana Simona Galassi. Ha vinto anche due titoli europei. Da qualche anno svolge anche l'attivit\u00e0 di telecronista di \"kickboxing\" e pugilato su Eurosport."}
{"id": "1689476", "revid": "98263282", "url": "https://it.wikipedia.org/wiki?curid=1689476", "title": "Stazione meteorologica di Ivrea", "text": "La stazione meteorologica di Ivrea \u00e8 la stazione meteorologica di riferimento relativa alla citt\u00e0 di Ivrea.\nCoordinate geografiche.\nLa stazione meteo si trova nell'Italia nord-occidentale, in Piemonte, in citt\u00e0 metropolitana di Torino, nel comune di Ivrea, a 267 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,0\u00a0\u00b0C; quella del mese pi\u00f9 caldo, luglio, \u00e8 di +22,6\u00a0\u00b0C ."}
{"id": "1689478", "revid": "110157", "url": "https://it.wikipedia.org/wiki?curid=1689478", "title": "Lalo\u0219u", "text": "Lalo\u0219u \u00e8 un comune della Romania di 2.633 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Berbe\u0219ti, Ghindari, Lalo\u0219u, Mologe\u0219ti, Oltetani, Port\u0103re\u0219ti."}
{"id": "1689481", "revid": "547034", "url": "https://it.wikipedia.org/wiki?curid=1689481", "title": "Desire (French Affair)", "text": "Desire \u00e8 l'album d'esordio del gruppo musicale francese/tedesco French Affair. Pubblicato nel 2000, \u00e8 stato trascinato dai singoli \"Do What You Like\", \"My Heart Goes Boom\" e \"Poison\".\n\u00c8 stato pubblicato dall'etichetta discografica RCA.\nTracce.\nCD (RCA 65630 6 (BMG)Versione con videoclip"}
{"id": "1689483", "revid": "287204", "url": "https://it.wikipedia.org/wiki?curid=1689483", "title": "Lalosu", "text": ""}
{"id": "1689489", "revid": "224230", "url": "https://it.wikipedia.org/wiki?curid=1689489", "title": "Dodo zu Innhausen und Knyphausen", "text": "Dodo zu Innhausen und Knyphausen nacque a L\u00fctetsburg nella Frisia orientale il 2 luglio 1583. Soldato tedesco al servizio svedese, nelle file del quale diverr\u00e0 nel 1633 maresciallo in campo durante la guerra dei trent'anni, fu presente alle battaglie di H\u00f6chst del 1622, di Stadtlohn del 1623, e a quella della ponte di Dessau del 1626 in cui venne catturato e successivamente liberato per riscatto. Nel 1628, durante l'assedio di La Rochelle, si pose al servizio inglese nel tentativo fallito di aiutare la fortezza ugonotta.\nKnyphausen entr\u00f2 in servizio presso l'esercito svedese nel 1630 arruolando molti reggimenti tedeschi.\nPresente alla battaglia di L\u00fctzen del 1632, in cui il re svedese fu ucciso, Knyphausen era terzo in comando dell'esercito svedese. Dopo la morte del re di Svezia, Knyphausen gioc\u00f2 una parte importante nel tenere insieme lo scosso esercito svedese per le ore cruciali seguite alla perdita del sovrano.\nCome una ricompensa per il suo servizio alla battaglia di L\u00fctzen (1632), Knyphausen fu nominato maresciallo di campo e comandante supremo di tutte le forze svedesi che operavano nella bassa Sassonia. In questo ruolo il generale ottenne un'importante vittoria alla battaglia di Oldendorf nel 1633.\nMor\u00ec in battaglia ad Hasel\u00fcnne nel 1636."}
{"id": "1689490", "revid": "110157", "url": "https://it.wikipedia.org/wiki?curid=1689490", "title": "L\u0103custeni", "text": "L\u0103custeni \u00e8 un comune della Romania di 1.481 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 5 villaggi: Contea, G\u0103ne\u0219ti, L\u0103custeni, L\u0103custenii de Jos, L\u0103custenii de Sus.\nL\u0103custeni \u00e8 divenuto comune autonomo nel 2004, staccandosi dal comune di Z\u0103treni."}
{"id": "1689492", "revid": "287204", "url": "https://it.wikipedia.org/wiki?curid=1689492", "title": "Lacusteni", "text": ""}
{"id": "1689501", "revid": "120763277", "url": "https://it.wikipedia.org/wiki?curid=1689501", "title": "\u00c1rp\u00e1d Mikl\u00f3s", "text": "Biografia.\nNato e cresciuto a Budapest, in pieno regime comunista, dopo il diploma al college si laurea in chimica e per circa dieci anni lavora per diverse aziende chimiche e farmaceutiche. Per paura di essere arrestato, da ragazzo non riesce a vivere mai interamente la propria omosessualit\u00e0, ma dopo il crollo del comunismo, con il ritorno della libert\u00e0 di stampa e di parola, nel paese iniziano a circolare le prime riviste pornografiche e i magazine di orientamento LGBT. Attraverso vari annunci, pubblicati su queste riviste, Mikl\u00f3s inizia a vivere le prime esperienze sessuali con uomini e proprio grazie ad uno di questi annunci viene notato e contattato dall'agente del regista Kristen Bjorn.\nCarriera.\nDebutta cos\u00ec nel mondo del cinema pornografico nel 1995, grazie al regista Kristen Bjorn che lo fa lavorare in tre suoi film. Lavora sotto lo pseudonimo di Francois Kagylo per il film prodotti nell'Europa dell'Est, in seguito si muove verso gli Stati Uniti ed inizia una prolifica carriera che lo porta a lavorare in oltre 60 film, sotto la direzione di registi come John Rutherford, Jerry Douglas, e Chi Chi LaRue. Lavora indistintamente per le pi\u00f9 importanti case di produzione, tra cui COLT Studio Group, Falcon Studios, Raging Stallion Studios e Titan Media.\nNel 2004 vince un Adult Erotic Gay Video Awards per la sua performance in \"BuckleRoos Part I\" e un GayVN Awards la sua performance di autofellatio sempre in \"BuckleRoos Part I\". Miklos, nei suoi film, si esibisce esclusivamente come attivo (ma pratica anche fellatio da passivo), e fuori dal set lavora anche come escort a New York.\nNel 2009 lavora come \"straight-for-pay\" interpretando la sua prima scena etero con Holly Heart per il sito StraightGuys4GayEyes, suscitando alcune polemiche.\nNel giugno 2010 viene scelto per essere rappresentato su una linea di teli da mare, ideata da Butt Magazine in collaborazione con la catena di abbigliamento American Apparel. Per ogni asciugamano venduto, parte dei ricavati sono andati all'Ali Forney Center, un'organizzazione newyorkese che fornisce alloggi e servizi a giovani gay senza tetto.\nAll'inizio del 2012 appare nel videoclip di \"Hood\", singolo del cantautore statunitense Perfume Genius, suscitando alcune controversie, quando YouTube decise di censurare preventivamente il video, etichettandolo come \"non adatto alle famiglie\".\nMorte.\nNel febbraio 2013, all'et\u00e0 di 45 anni, \u00e8 stato trovato morto nel suo appartamento dell'East Side di New York per un apparente suicidio. L'attore ha lasciato un messaggio con le istruzioni per il suo servizio funebre senza spiegare le motivazioni del suo gesto. La polizia accanto al corpo ha trovato alcool e flaconi di pillole. Il motivo di tale gesto potrebbe essere una forte depressione in cui l'attore era caduto da tempo."}
{"id": "1689504", "revid": "287204", "url": "https://it.wikipedia.org/wiki?curid=1689504", "title": "Arpad Miklos", "text": ""}
{"id": "1689505", "revid": "6923", "url": "https://it.wikipedia.org/wiki?curid=1689505", "title": "Lancia Thema 8.32", "text": ""}
{"id": "1689506", "revid": "767487", "url": "https://it.wikipedia.org/wiki?curid=1689506", "title": "Hokuei", "text": " \u00e8 una cittadina del Giappone situata nel distretto di Tohaku e nella prefettura di Tottori.\nLa municipalit\u00e0 fu creata il 1\u00ba ottobre 2005, dall'unione delle due cittadine H\u014dj\u014d e Daiei. Nel 2006 aveva una popolazione di 15.894 abitanti e una densit\u00e0 di 278,11 ab./km\u00b2. La superficie totale del territorio comunale \u00e8 di 57.15\u00a0km\u00b2."}
{"id": "1689507", "revid": "228587", "url": "https://it.wikipedia.org/wiki?curid=1689507", "title": "Cancello (disambigua)", "text": ""}
{"id": "1689509", "revid": "767487", "url": "https://it.wikipedia.org/wiki?curid=1689509", "title": "Z\u0103treni", "text": "Z\u0103treni \u00e8 un comune della Romania di 2.696 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 14 villaggi: Butanu, Ciorte\u0219ti, Dealul Cl\u0103mea, Dealul V\u0103leni, F\u0103ure\u0219ti, Manicea, Mecea, Olte\u021bu, S\u0103scioara, Stanomiru, Valea V\u0103leni, V\u0103leni, Z\u0103treni, Z\u0103treni de Sus.\nNel 2004 si sono staccati da Z\u0103treni i villaggi di Contea, G\u0103ne\u015fti, L\u0103custeni, L\u0103custenii de Jos e L\u0103custenii de Sus, andati a formare il comune di L\u0103custeni."}
{"id": "1689510", "revid": "287204", "url": "https://it.wikipedia.org/wiki?curid=1689510", "title": "Zatreni", "text": ""}
{"id": "1689512", "revid": "729019", "url": "https://it.wikipedia.org/wiki?curid=1689512", "title": "Damiano Assanti", "text": "Biografia.\nImparentato con i generali Florestano e Guglielmo Pepe, avverso al regime borbonico, Damiano Assanti venne arrestato per aver partecipato ai moti cosentini del 1844 e imprigionato a Castel Sant'Elmo. Nel 1847 riusc\u00ec a raggiungere Guglielmo Pepe a Parigi. Ritorn\u00f2 a Napoli nel 1848, durante il governo costituzionale di Carlo Troya, e partecip\u00f2 alla spedizione, guidata da Guglielmo Pepe, dell'esercito delle Due Sicilie contro gli austriaci nella prima guerra di indipendenza (1848), impegnandosi nella difesa di Venezia. Caduta la citt\u00e0 veneta, ritorn\u00f2 in Francia stabilendosi a Nizza (1852).\nNel 1860 prese parte alla spedizione dei Mille come colonnello, distinguendosi a Milazzo (20 luglio 1860) e nella battaglia del Volturno. Con l'unit\u00e0 d'Italia entr\u00f2 nell'esercito regolare, andando a riposo come maggior generale nel 1872. Nel 1862 fu prefetto di Bari. Fu inoltre deputato per la Destra storica nei collegi di Chiaravalle (Ancona) e di Pozzuoli, dall'VIII all'XI legislatura del Regno d'Italia; nel 1873 fu nominato senatore del regno."}
{"id": "1689515", "revid": "1305772", "url": "https://it.wikipedia.org/wiki?curid=1689515", "title": "L\u0103de\u0219ti", "text": "L\u0103de\u0219ti \u00e8 un comune della Romania di 2.046 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1689516", "revid": "287204", "url": "https://it.wikipedia.org/wiki?curid=1689516", "title": "Ladesti", "text": ""}
{"id": "1689517", "revid": "121406117", "url": "https://it.wikipedia.org/wiki?curid=1689517", "title": "Amused to Death", "text": "Amused to Death \u00e8 il terzo album da solista di Roger Waters gi\u00e0 membro dei Pink Floyd. Raggiunse l'ottavo posto nelle classifiche inglesi.\nOrigine e storia.\nLa lunga genesi dell'album, originariamente ispirato al libro del pedagogista ed esperto di media Neil Postman, intitolato appunto \"Divertirci da morire\" (\"Amusing Ourselves To Death\"), Waters, sull'onda emotiva di quell'avvenimento e dei fatti di Tien-An-Men in Cina, modific\u00f2 ed aggiunse testi in corso d'opera, per approdare a una riflessione generale sui media in rapporto a guerre, violenza e repressioni: da un lato la TV inchioda i regimi repressivi alle loro responsabilit\u00e0 (il caso della protesta in Cina), dall'altro la cinica indifferenza del telespettatore occidentale, ormai assuefatto, banalizza anche la guerra fino a ridurla alla stregua di un programma televisivo. Uno dei fili conduttori di tutto il disco divenne cos\u00ec il personaggio della scimmia - allegoria del genere umano - che fa \"zapping\" col televisore, del tutto indifferente a ci\u00f2 che guarda: non tanto diversa in questo dal telespettatore-uomo (di frequente, il passaggio tra una traccia e l'altra del CD \u00e8 costituito proprio dal rumore del cambio di canale TV). Waters immagina che gli alieni sbarchino sulla Terra dopo la fine del mondo e studino il comportamento della scimmia, mentre l'umanit\u00e0 \u00e8 gi\u00e0 ridotta ad ombre (come molte vittime di Hiroshima). Nel brano che chiude e d\u00e0 il titolo all'album gli studiosi alieni scoprono le ombre, che un tempo erano uomini, riunite attorno ad apparecchi TV; concludono cos\u00ec che la specie umana si \u00e8 estinta perch\u00e9 \"si \u00e8 divertita a morte\" (in inglese: \"Amused itself to death\").\nTematiche.\n In apertura e chiusura del disco udiamo la vera voce di un suo commilitone, Il soldato Alf Razzell, che 75 anni dopo ancora porta con s\u00e9 il senso di colpa di aver dovuto abbandonare Bill nella terra di nessuno, per non morire egli stesso. Non a caso, i due soldati erano arruolati nei Reali Fucilieri come il padre di Waters, caduto ad Anzio nel 1944. L'album include inoltre numerose considerazioni sulla guerra e sull'atteggiamento dell'opinione pubblica e della societ\u00e0 al riguardo.\nProduzione.\nDal punto di vista musicale, Waters condivide la produzione dell'album con Pat Leonard il quale suona anche in alcune tracce. La registrazione venne realizzata in dieci studi diversi. Fra gli artisti che collaborano ci fu Jeff Beck alla chitarra in alcuni brani. In alcune canzoni Waters duetta al canto con altri come ad esempio, in \"Watching TV\", con Don Henley degli Eagles. Vennero aggiunte varie voci parlanti alcune delle quali interpretano i testi dello stesso Waters come quella del soldato Razzell, il telecronista dell'NBA di basket Marv Albert, l'attore Charles Fleischer nella parte di un predicatore televisivo e la vera voce agonizzante della studentessa cinese uccisa a Piazza Tien-An-Men.\nAll'inizio del brano \"Perfect Sense, Part I\", Waters ha anche inserito un messaggio registrato alla rovescia riferito al regista Stanley Kubrick che gli aveva negato il permesso di usare - proprio su quel brano - la voce del computer HAL9000 dal film \"\". Pi\u00f9 avanti, in \"It's A Miracle\", c'\u00e8 un riferimento al compositore di \"musical\" Andrew Lloyd Webber, gi\u00e0 colpevole - secondo Waters - di aver plagiato un tema dei Pink Floyd (da una sezione di \"Echoes\" del 1971) per il suo \"The Phantom of the Opera\".\nRegistrazione.\nL'album fu registrato con una tecnologia innovativa per quei tempi: il \"Q-Sound\", una sorta di surround virtuale che aumenta l'ampiezza dell'immagine sonora e rende pi\u00f9 netta la sensazione che determinati suoni e voci provengano da dietro o dai lati dell'ascoltatore."}
{"id": "1689518", "revid": "121221061", "url": "https://it.wikipedia.org/wiki?curid=1689518", "title": "Giuseppe Borsani", "text": "Biografia.\nFiglio di Luigi (1764-1840), avvocato e notaio di Piacenza, trasferitosi a Parma a seguito del matrimonio con Teresa Riga, assunse la carica di presidente del tribunale\nEra nipote di Gian Domenico (1740-1795) famoso magistrato di Piacenza,consigliere ducale e podest\u00e0 di Fiorenzuola e Castel S.Giovanni.\nGiuseppe era ancora studente di legge quando, non approvando alcune norme enunciate dal Ducato di Parma, si present\u00f2 armato davanti al palazzo della duchessa. La pistola era scarica, era solo un atto dimostrativo.\nQuesto atto, comunque, gli procur\u00f2 l'iscrizione nella lista dei compromessi nei moti del 1831.\nPrese notevole parte ai rivolgimenti del 1848 e sedette nell'Anzianato tra i notabili aggiunti all'assemblea del 20 marzo 1849, ma dopo gli avvenimenti del 1848-1849 fu costretto all'esilio in Piemonte. Indubbiamente le sue idee favorevoli all'unit\u00e0 d'Italia, gi\u00e0 espresse nelle assemblee di Parma e Piacenza lo costrinsero a rifugiarsi in Piemonte. Dopo aver insegnato nelle universit\u00e0 di Alessandria e Torino, fu delegato a reggere, come ministro, i dipartimenti dell'Interno e della Giustizia e dell'Istruzione, .\nEntr\u00f2 ben presto nelle sfere del governo di Cavour che gli affid\u00f2 incarichi delicati come quello di rientrare a Piacenza e Parma e, avendo l'immunit\u00e0 di \"Ministro ambasciatore\", sondare la disponibilit\u00e0 al regno della cittadinanza, in special modo quella di Parma. Infatti va ricordato il titolo di Primogenita attribuito solo a Piacenza, essendo Parma ancora indecisa.\nIl nostro Giuseppe rientr\u00f2 in Piemonte continuando la sua carriera giudiziaria raggiungendo l'alto grado di avvocato generale presso il Tribunale Supremo di Guerra e Marina, il 24 settembre 1868, dopo aver rivestito, dal 5 novembre 1866 la carica di Procuratore Generale della Corte d'Appello di Palermo. (sono riuscito ad ottenere il discorso ufficiale che il mio avo fece il 2 gennaio all'apertura dell'Assise).\nSi dedic\u00f2 allo studio del diritto specializzandosi nella procedura penale.\nPubblic\u00f2 svariati saggi:\n-Il sistema dei tributi - 1850\n-L'uomo e la societ\u00e0- 1875\n-Come progrediscono gli istituti giudiziari- 1859\n-Gli uffici della storia nel progresso della pubblica amministrazione - 1860\n-Un commento al codice di procedura civile\nIl 6 novembre 1873 fu eletto senatore del regno e durante tale prestigiosa carica present\u00f2 al senato varie e numerose relazioni:\n-Codice penale del regno d'Italia\n-Inchiesta sulla Sicilia\n-Modificazioni alle leggi esistenti sul reclutamento dell'esercito\n- Ecc, ecc.\nMor\u00ec a Roma il 23 luglio del 1886.\nRisulta omonimo di Giuseppe ingegnere di Abbiategrasso, costruttore del cimitero della citt\u00e0 che gli ha allestito una bella lapide e gli intitol\u00f2 una via, ma le mie molte ricerche mi invitano a separare i due personaggi. Infatti Giuseppe Borsani, ingegnere civile, era nato ad Abbiategrasso il 15 aprile 1850 e mor\u00ec a Ghiffa sul lago Maggiore il 17 agosto 1906. Come il suo omonimo senatore, si dedic\u00f2 alla vita politica, dopo essere stato volontario con Garibaldi, divenendo deputato al Parlamento, senza tuttavia trascurare l'amore per la sua Abbiategrasso, di cui fu a lungo sindaco, ricoprendo cariche importanti anche presso la Provincia di Milano. Progett\u00f2, come ricordato, il Cimitero di Abbiategrasso, realizzando la pregevole opera che ancora si pu\u00f2 vedere e col\u00e0 volle essere sepolto, anche se, come detto, manc\u00f2 a Ghiffa, nella casa della sorella Maria Borsani Baj. Ma, per un increscioso errore, la sua tomba venne demolita e le sue ossa vennero successivamente poste in una fossa comune nonostante la sua citt\u00e0, in segno di riconoscenza, gli avesse dedicato una lapide e intitolato una via in centro, la stessa via nella quale aveva abitato per anni."}
{"id": "1689521", "revid": "1573940", "url": "https://it.wikipedia.org/wiki?curid=1689521", "title": "Squalidae", "text": "Gli Squalidi (\"Squalidae\" Blainville) sono una famiglia di squali. \nAttualmente la famiglia \u00e8 composta da 2 generi con 24 specie, distribuite in tutti i mari del globo. La maggioranza delle specie raramente supera i 150\u00a0cm di lunghezza totale.\nSolitamente si tratta di squali non pericolosi per l'uomo."}
{"id": "1689527", "revid": "339392", "url": "https://it.wikipedia.org/wiki?curid=1689527", "title": "Ranmaru", "text": ""}
{"id": "1689528", "revid": "123714867", "url": "https://it.wikipedia.org/wiki?curid=1689528", "title": "Cancello (San Felice a Cancello)", "text": "Cancello (definita anche Cancello Scalo o Cancello Ferrovia vista la rilevante presenza della stazione ferroviaria) \u00e8 la maggiore frazione di San Felice a Cancello, in provincia di Caserta, con circa abitanti.\nGeografia fisica.\nLa localit\u00e0 sorge nella fettuccia estrema occidentale del comune, all'estremo lembo del Parco regionale del Partenio, al confine con il comune di Acerra (nella valle di Suessula. I due centri distano ). Altro comune vicino \u00e8 quello di Maddaloni, a . Dal capoluogo comunale dista , 9 da Arienzo, 9 da Marigliano, 12 da Pomigliano d'Arco, 13 da Afragola e Caivano, 12 da Nola, 12 da Caserta, 15 da Marcianise e 22 da Napoli.\nContigua con le due frazioni sanfeliciane di Botteghino e Ponti Rossi, e con le due acerrane di Gaudello e Pezzalunga (con le quali costituisce una piccola zona industriale distante circa dal CIS di Nola), si trova pressoch\u00e9 compresa nella conurbazione di Napoli.\nStoria.\nNella zona della stazione, grazie a recenti scavi, sono state individuate le rovine attribuibili all'antica citt\u00e0 italica di Suessula.\nLa frazione deve il suo nome a \"Castra Marcelli\" (letteralmente \"accampamento di Marcello\"), poich\u00e9 vi sorgeva l'accampamento del generale romano Marco Claudio Marcello, che affront\u00f2 Annibale nella Prima, Seconda e Terza Battaglia di Nola (rispettivamente il 216 a.C., il 215 a.C. e il 214 a.C.) durante la Seconda Guerra Punica.\nSulla collina di Cancello \u00e8 possibile visitare il castello, o Castello di Rudovaco di origine longobarda o normanna, visibile dall'autostrada, ancora oggi di propriet\u00e0 della famiglia aristocratica dei Barracco. Nel 1840, con la costruzione della ferrovia Napoli-Caserta e della relativa stazione, Cancello entr\u00f2 nella toponomastica del comune, allora chiamato semplicemente S.Felice. Dal 1928 al 1948 fu accorpata, col resto del comune, nel nuovo comune di Arienzo San Felice, passando all'istesso dalla provincia di Napoli a quella di Caserta. Negli ultimi 40 anni ha avuto un cospicuo aumento della popolazione ed una notevole urbanizzazione.\nInfrastrutture e trasporti.\nLa principale arteria stradale \u00e8 la Strada provinciale 338 ex SS 162 della Valle Caudina, su cui sorge, mentre l'autostrada A30 che ne lambisce l'abitato non conta alcuno svincolo, con i pi\u00f9 vicini quelli di \"Caserta Sud\" e \"Nola\". Sull'Asse di Supporto Nola-Villa Literno conta uno svincolo a circa , condiviso con Marigliano e San Vitaliano.\nLa pi\u00f9 importante struttura di trasporto presente sul territorio \u00e8 la stazione ferroviaria, posta sulla linea Roma-Napoli (via Cassino), e capolinea delle linee per Avellino (FS) e per Benevento (MCNE). Importante snodo ferroviario per il traffico regionale seppur privo di corse a lunga percorrenza, \u00e8 l'unica stazione della Campania (capoluoghi esclusi) a poter contare con ogni variazione d'orario su collegamenti diretti con tutti e 5 i suoi capoluoghi di provincia."}
{"id": "1689531", "revid": "1788047", "url": "https://it.wikipedia.org/wiki?curid=1689531", "title": "Murphy's Law (Murphy Lee)", "text": "Murphy's Law \u00e8 l'album di debutto come solista del giovane rapper di St. Louis, Murphy Lee. L'11 ottobre 2003 l'album si \u00e8 posizionato al n. 8 della classifica Billboard 200. Nell'album, inoltre, \u00e8 contenuto il brano \"Shake Ya Tailfeather\", con Nelly e Diddy, prodotto per il film \"Bad Boys II\", e contenuto anche nella colonna sonora del film. Il primo singolo del disco \u00e8 \"What da Hook Gon Be\", con la collaborazione di Jermaine Dupri, seguito da \"Luv Me Baby\", con la collaborazione di Jazze Pha e Sleepy Brown, e per finire il singolo \"Holp Up\", con la collaborazione di Nelly."}
{"id": "1689537", "revid": "767487", "url": "https://it.wikipedia.org/wiki?curid=1689537", "title": "L\u0103pu\u0219ata", "text": "L\u0103pu\u0219ata \u00e8 un comune della Romania di 2.427 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 7 villaggi: Bere\u0219ti, Brosteni, Mija\u021bi, S\u0103rule\u0219ti, Scoru\u0219u, \u0218erb\u0103ne\u0219ti, Z\u0103rne\u0219ti.\nLa sede comunale \u00e8 ubicata nell'abitato di S\u0103rule\u0219ti."}
{"id": "1689538", "revid": "287204", "url": "https://it.wikipedia.org/wiki?curid=1689538", "title": "Lapusata", "text": ""}
{"id": "1689546", "revid": "194688", "url": "https://it.wikipedia.org/wiki?curid=1689546", "title": "Tulipanomania", "text": ""}
{"id": "1689550", "revid": "767487", "url": "https://it.wikipedia.org/wiki?curid=1689550", "title": "Karen Dalton", "text": "Biografia.\nKaren J. Cariker nacque a Bonham, nel Texas, ma crebbe a Enid, nell'Oklahoma. Legata alla scena del Greenwich Village dei primi anni sessanta, ebbe tra i suoi maggiori estimatori e collaboratori Fred Neil, Dino Valenti, gli Holy Modal Rounders e Bob Dylan.\nLa voce peculiare, assai poco spendibile in termini commerciali, \u00e8 stata spesso associata a quella di Billie Holiday, di cui \u00e8 considerata una sorta di risposta folk. Il suo lavoro propone una miscela di blues, folk, country e pop, per quanto il risultato abbia avuto sempre un carattere assolutamente \"sui generis\". Oltre ad avere una inconfondibile voce, fu abile strumentista e nelle sue interpretazioni us\u00f2 spesso la chitarra a dodici corde e il banjo.\nDel 1969 \u00e8 il primo album, \"It's So Hard to Tell Who's Going to Love You the Best\", pubblicato dalla Capitol e riedito dalla Koch Records nel 1996. Il retroterra rustico e autenticamente folk della Dalton spicca con decisione e il magnetismo della sua voce \u00e8 tale da condurre a braccetto tutti gli strumenti che l'accompagnano. Il suo secondo album, \"In My Own Time\" (1971), pubblicato inizialmente dall'etichetta Just Sunshine di Michael Lang (uno dei promotori del festival di Woodstock), fu registrato agli studi Bearsville e prodotto da Harvey Brooks (gi\u00e0 bassista di Bob Dylan) e da Lang, con una nota scritta di Fred Neil. Le foto di copertina furono scattate da Elliot Landy, mentre tra gli ospiti del disco figurano Richard Manuel, allora pianista della Band, Amos Garrett e Bill Keith alla \"steel guitar\".\nSi dice che la canzone \"Katie's Been Gone\", dall'album \"The Basement Tapes\" di Bob Dylan e the Band, sia stata scritta per lei.\nLa sua vita fu da sempre minata da un vorace consumo di droghe e alcool, finch\u00e9 non mor\u00ec, ad appena 55 anni, nel 1993.\nEntrambi gli album della Dalton furono ripubblicati nel novembre del 2006: il primo album, riedito, a cura dell'etichetta francese Megaphone-Music, include un DVD bonus con alcune rare esibizioni dell'artista. \"In My Own Time\" \u00e8 stato nuovamente pubblicato in CD e LP il 7 novembre del 2006 dalla Light In The Attic Records."}
{"id": "1689551", "revid": "116944", "url": "https://it.wikipedia.org/wiki?curid=1689551", "title": "Zanzara anofele", "text": ""}
{"id": "1689554", "revid": "1305772", "url": "https://it.wikipedia.org/wiki?curid=1689554", "title": "Livezi (V\u00e2lcea)", "text": "Livezi \u00e8 un comune della Romania di 2.516 abitanti, ubicato nel distretto di V\u00e2lcea, nella regione storica dell'Oltenia. "}
{"id": "1689565", "revid": "81646", "url": "https://it.wikipedia.org/wiki?curid=1689565", "title": "Organelli", "text": ""}
{"id": "1689566", "revid": "1305772", "url": "https://it.wikipedia.org/wiki?curid=1689566", "title": "Lunge\u0219ti", "text": "Lunge\u0219ti \u00e8 un comune della Romania di 3.484 abitanti, ubicato nel distretto di V\u00e2lcea, nella regione storica dell'Oltenia. \nIl comune \u00e8 formato dall'unione di 6 villaggi: Carcadie\u0219ti, Dumbrava, Fumureni, Gantulei, Lunge\u0219ti, St\u0103ne\u0219ti-Lunca.\nLunge\u0219ti ha dato i natali allo storico e archeologo Ion Barnea (1913-2004)."}
{"id": "1689567", "revid": "1718925", "url": "https://it.wikipedia.org/wiki?curid=1689567", "title": "Arese", "text": "Arese (\"Ar\u00e9s\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nLa citt\u00e0 di Arese \u00e8 situata a nord ovest di Milano, a circa 15 chilometri dal centro del capoluogo. Il suo territorio \u00e8 approssimativemente descrivibile come un triangolo che ha come lati la Strada statale 233 Varesina a est, l'Autostrada dei Laghi a ovest e il canale Villoresi a nord.\nLa conformazione geologica del territorio comprende una parte a base fangosa con presenza di detriti sassosi, sabbia e ghiaia ed una parte a base argillosa ricca di ferro.\nNel territorio comunale sono presenti otto pozzi per l'approvvigionamento idrico.\nParte del territorio settentrionale del comune \u00e8 inserita nel Parco delle Groane.\nOrigini del nome.\n Alla ricerca di una origine nobile per le famiglie notabili di Milano, il giureconsulto Raffaele Fagnani nei suoi \"Commentari\" fece risalire la fondazione di Arese (e quindi l'importante famiglia Arese che dalla localit\u00e0 ha preso il nome) a un gruppo di soldati ungari che si stanziarono in questo luogo intorno al 507 d.C. e decisero di dare all'insediamento il nome Alessium in onore del loro re Alessio. Per successive evoluzioni il nome sarebbe diventato Arexium e poi quello attuale. Questa ricostruzione assolutamente priva di fondamenta come molte delle asserzioni del Fagnani \u2013 gli Ungari fecero la loro comparsa in Europa solamente nel IX secolo, e non si ha evidenza storica di un loro re Alessio \u2013 fu ripresa dallo storico locale don Carlo Gianola nel 1901 e da Guido Mantovani nel 1926 quando fu incaricato di raccogliere le notizie storiche per la realizzazione dello stemma comunale, che difatti riprende questa origine leggendaria del nome mostrando una capanna ungara.\nIl villaggio deve invece avere avuto origini ben pi\u00f9 remote, probabilmente gallo-celtiche, come risulterebbe dal ritrovamento di una grande necropoli del III - II secolo a.C. al confine con il vicino comune di Terrazzano.\nScartata cos\u00ec per inconsistenza l'ipotesi del Fagnani e dei suoi epigoni, si rende necessario riconsiderare in maniera critica anche l'opinione degli studiosi Dante Olivieri e Pierino Boselli, che riconducono il nome Arese ai gentilizi romani \"Arrius\", \"Arisius\" o \"Arredius\", dato che ogni possibile antico abitatore della regione potrebbe aver dato al villaggio un nome riconducibile al dialettale \"Ar\u00e9s\"; seguendo le considerazioni di Cesare Cant\u00f9 e di Gian Piero Bognetti, e per analogia con il toponimo Varese, l'etimologia pi\u00f9 plausibile pare essere quella riconducibile al celtico \"Ar-es\" con il significato di \u201cterra di sopra\u201d o \u201cterritorio soprelevato\u201d, come in effetti appare il terreno su cui sorge il nucleo pi\u00f9 antico del centro abitato. Pi\u00f9 tarde sarebbero le scritture \u201cdotte\u201d \"Arexio\", \"Aresium\", \"Arisium\", \"Arese\" sorprendentemente analoghe a quelle di \"Varexio\", \"Varixium\", \"Varisium\", \"Varesium\", \"Varese\" dalla radice celtica \"Var\" = acqua.\nStoria.\nDelle probabili origini preistoriche dell'insediamento si \u00e8 detto alla voce precedente \"Toponimo\". Da \"Aresium\", nome romano di Arese, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Storicamente il nome della moderna localit\u00e0 si trova citato per la prima volta, come \"Arexio\", in un atto notarile del 1185; tre anni pi\u00f9 tardi da un contratto di compravendita e permuta di terreni posti nei comuni di Arese e Bollate si evince che il borgo era propriamente un \"castro\", cio\u00e8 un luogo fortificato, e vi era una chiesa intitolata a San Pietro.\nQuasi certamente il castello, nel quale doveva trovarsi un manipolo di soldati al comando dei titolari del feudo \"in capite\" (i \"capitanei\" di Arese diverranno poi i nobili Arese di Milano), sar\u00e0 abbattuto \u2013 insieme con tutti quelli minori nei dintorni di Milano \u2013 per ordine di Napo Torriani perch\u00e9 non potesse fungere da appoggio ai Viscontei e parzialmente ricostruito un paio di secoli pi\u00f9 tardi da nuovi signori residenti nel borgo (forse i Pallavicini), come dimostrato in un suo approfondito studio da Fabio Ombrelli, ancora oggi fa mostra di s\u00e9 nella piazza della parrocchiale. La chiesa si ritrova citata nell'inventario delle cappelle e delle chiese della diocesi di Milano, redatto alla fine del XIII secolo da Goffredo da Bussero, come facente parte della pieve di Trenno; anche questo edificio sacro, sostituito nel 1882 dalla nuova parrocchiale, \u00e8 ancora nella stessa piazza anche se profondamente rimaneggiato e irriconoscibile per l'utilizzo come casa parrocchiale.\nAttraversato nella parte meridionale dalla fascia dei fontanili dei quali era molto ricco, il territorio aresino \u2013 a quanto risulta mai infeudato a un unico proprietario \u2013 \u00e8 sempre stato particolarmente fertile, adatto alla coltivazione di gelsi e viti e quindi oltremodo ambito da famiglie illustri e comunit\u00e0 religiose. Oltre agli Arese fra i tanti che si potrebbero elencare ricordiamo i gi\u00e0 citati Pallavicini di Scipione, i Biglia, i Pozzobonelli, gli Odescalchi, i Ferrari, gli Arconati, i Corio, i Caimi, i Settala, i Belgioioso d'Este, e i monasteri milanesi di Sant'Ambrogio, San Paolo, Sant'Agnese, San Gerolamo e Sant'Agostino.\nComune autonomo da tempo immemorabile (si \u00e8 trovato citato come tale in un documento del 1456), era dotato di una propria capacit\u00e0 impositiva e amministrato da un apparato costituito da un console e un sindaco \u2013 responsabili rispettivamente della tutela dell'ordine pubblico e dell'amministrazione del patrimonio pubblico \u2013 e dal consiglio generale, composto dai capi di casa della comunit\u00e0, che veniva convocato dal console in occasione della pubblicazione dei \"riparti\"; il quadro amministrativo della comunit\u00e0 era completato da un cancelliere residente a Milano e da un amministratore scelto con asta pubblica. \nNel 1721 il centro abitato era costituito da ventuno abitazioni; altri tre corpi di fabbrica si trovavano alla frazione Torretta e una cascina era isolata in mezzo alla campagna meridionale. Quello stesso anno la parrocchia \u2013 comprendente anche le localit\u00e0 di Valera, Torretta e cascina Scessa \u2013 veniva aggregata alla pieve di Bollate; amministrativamente il comune rimaneva nella pieve di Trenno.\nQuesto ordine venne completamente stravolto con Napoleone all'inizio del XIX secolo: i beni ecclesiastici furono incamerati dall'amministrazione statale e i nobili avversi al regime furono privati di titoli e beni, riottenibili dietro pagamento di pesanti ammende. Nell'ambito di una riorganizzazione del territorio nel 1809 al comune di Arese venne aggregato quello di Valera, fino a tale data autonomo e di un unico proprietario; l'unione dei due comuni divenne definitiva solamente nel 1844 dopo che lo stesso comune di Arese era stato temporaneamente soppresso e aggregato a quello di Garbagnate Milanese e che nel 1811 l'intera propriet\u00e0 di Valera era passata dai Lattuada-Settala ai Marietti. Con la restaurazione austriaca ai nobili e agli istituti religiosi si sostitu\u00ec una nuova borghesia costituita di imprenditori dell'agricoltura e intorno al 1838 sorse la prima attivit\u00e0 industriale: nella frazione Torretta si install\u00f2 una filanda di propriet\u00e0 della famiglia Gallazzi. La popolazione aresina partecip\u00f2 attivamente ai moti insurrezionali del 1848 erigendo una barricata all'ingresso meridionale del paese, barricata che venne abbattuta completamente solo due anni pi\u00f9 tardi.\nMentre si assisteva a un primo boom demografico (nel corso dell'Ottocento la popolazione raddoppiava), con la sistemazione e la messa in sicurezza della strada Varesina e con l'istituzione del primo servizio pubblico di collegamento con Milano e Saronno (inizialmente \u2013 dal 1845 \u2013 un \"velocifero\", successivamente \u2013 dal 1877 \u2013 un tram a vapore, il \"Gamba de legn\") gli Aresini incominciarono a cercare lavoro fuori dal paese trasformandosi da contadini soprattutto in apprezzati muratori e sterratori ma anche in operai e artigiani. Durante la prima met\u00e0 del XX secolo la campagna venne lentamente abbandonata dalle nuove generazioni rimanendo appannaggio dei soli anziani e di qualche irriducibile.\nDal 1920 a tutti gli anni cinquanta il nome di Arese venne conosciuto al di fuori dello stretto circondario principalmente per la presenza dell'Istituto Cesare Beccaria per il recupero dei ragazzi \u201ctraviati\u201d (i \"Barabitt\") installatosi nell'antica villa, con parco annesso, nel centro del paese gi\u00e0 di propriet\u00e0 dei Ferrari, forse degli Arese, e successivamente dei fratelli Negri; dal 1955 l'Istituto \u00e8 diventato il Centro Salesiano San Domenico Savio.\nI terreni ormai quasi incolti alla fine degli anni cinquanta attirarono l'attenzione delle industrie alla ricerca di nuovi spazi. Alle poche e piccole attivit\u00e0 industriali che a partire dalla fine del XIX secolo si erano quasi impercettibilmente installate sul territorio (IMAR, Mombelli, Cappelli, De Bortoli, Valsecchi, CAM) nel 1959 si aggiunse l'industria chimica Italcolloid e l'anno successivo iniziavano i lavori per la realizzazione dei nuovi impianti dell'Alfa Romeo che sorgono su un vastissimo territorio nella frazione di Valera sbordando nei vicini comuni di Lainate e Garbagnate Milanese.\n\u00c8 l'inizio di una nuova rivoluzione per il territorio e la comunit\u00e0; altre industrie si installano ad Arese sottraendo terreni agricoli e rendendo necessari nuovi alloggi e infrastrutture adeguate. In dieci anni la popolazione passava da circa tremila nel 1960 a quasi cinquemila abitanti nel 1970 e triplicava ulteriormente nel decennio successivo. In seguito, complice anche la crisi del settore dell'automobile (una presenza veramente effimera se rapportata agli ipotetici duemila anni della comunit\u00e0), l'incremento demografico rallent\u00f2 sensibilmente e il numero dei residenti si stabilizz\u00f2 intorno alle diciannovemila unit\u00e0. Con decreto presidenziale il 25 ottobre 1985 veniva concesso ad Arese il titolo di citt\u00e0. Dove un tempo si stendevano a perdita d'occhio i campi coltivati ora vi sono villaggi di villette unifamiliari e condomini fra i quali si inseriscono ampi viali e parchi.\nSimboli.\nCome molti altri comuni d'Italia, sotto sollecitazione della Consulta Araldica, anche Arese nel 1926 decise di munirsi di un proprio stemma. Era richiesto che gli elementi grafici che lo componevano si ricollegassero alla storia del comune cos\u00ec la ricerca storica venne affidata a Guido Mantovani \u2013 il quale si rifece alla leggendaria fondazione da parte degli Ungari \u2013 e, in base alle indicazioni da lui fornite, Giuseppe Giacchi realizz\u00f2 il bozzetto che prevedeva uno scudo ovale (in realt\u00e0 nel disegno risultava \u201cperale\u201d, cio\u00e8 a goccia rovesciata) con una sbarra trasversale bianca recante il motto \u201c\"Ex gladiis fruges\"\u201d; nel campo sinistro inseriva una \u00abtenda militare barbarica\u00bb (senza altre descrizioni di una scena ben pi\u00f9 complessa) e in quello di destra, di colore azzurro, un fascio di spighe al quale sovrapponeva un piccolo fascio littorio.\nTutto sembrava realizzato nel migliore dei modi e con orgoglio lo stemma veniva presentato al pubblico mediante un pieghevole distribuito alla popolazione e furono realizzati anche i timbri comunali; probabilmente per\u00f2 ci si dimentic\u00f2 di inviare il bozzetto all'ufficio competente per avere la necessaria approvazione. A seguito di un nuovo sollecito la pratica venne ripresa sei anni pi\u00f9 tardi, ma il disegno originale fu respinto dalla Consulta Araldica che ne lament\u00f2 la complessit\u00e0, la non rispondenza ai dettami dell'araldica e, soprattutto, l'inaffidabilit\u00e0 dei dati storici. Non ottenendo ulteriori precisazioni, nel 1937 la Consulta si risolse a realizzare essa stessa lo stemma in base alle indicazioni ricevute; la \u201clettera patente\u201d con il \u00absolenne documento della accordata grazia al Comune concessionario\u00bb firmato dal re Vittorio Emanuele III venne emessa solamente il 12 luglio 1940.\nCos\u00ec viene descritto lo stemma: \u00abTagliato da una sbarra d'argento; al l\u00b0 campo di cielo alla tenda da campo barbarica posta su una campagna al naturale ed accostata in alto a sinistra da un sole raggiante d'oro; al 2\u00ba d'azzurro al fascio di spighe di grano d'oro legate in basso da un nastro dai colori nazionali. Capo del Littorio: di rosso (porpora) al Fascio Littorio d'oro circondato da due rami di quercia e d'alloro annodati da un nastro dai colori nazionali. Ornamenti esteriori da Comune\u00bb. \nIn seguito al il Capo del Littorio (cio\u00e8 l'intera fascia superiore contenente il fascio littorio) avrebbe dovuto essere eliminato, ma come tanti altri comuni italiani anche Arese intese dovesse essere tolto solo il simbolo fascista e pertanto il capo rosso porpora venne lasciato. Dopo aver ottenuto il titolo di Citt\u00e0 nel 1985, la corona d'argento \u201cda comune\u201d \u00e8 stata sostituita con quella d'oro \u201cda citt\u00e0\u201d con cinque torri visibili.\nDa una ventina d'anni nelle occasioni ufficiali viene portato anche un gonfalone nel quale lo stemma compare su un fondo azzurro. \u00c8 necessario precisare che per tale gonfalone, che pure \u00e8 stato realizzato da un fornitore qualificato, il comune non ha mai ottenuto un provvedimento di riconoscimento ufficiale, anzi, secondo l'ufficio di araldica il fondo azzurro non \u00e8 compatibile con lo stemma utilizzato e nemmeno con quelli da esso stesso proposti come alternativa. A quanto risulta l'amministrazione comunale sta compiendo i passi necessari per risolvere tutte le problematiche legate a questi aspetti apparentemente solo formali per la vita del comune.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo.\nParrocchiale dei Santi Pietro e Paolo sulla piazza omonima, al centro del capoluogo. \u00c8 stata costruita dal 1880 al 1882 su progetto dell'ingegnere architetto Enrico Strada; per problemi economici il campanile \u00e8 stato aggiunto nel 1887 e la facciata \u00e8 stata realizzata solamente nel 1927 su disegno dell'architetto Ugo Zanchetta. Provenienti dall'antica parrocchiale vi si conservano una statua della Madonna del Rosario e un crocifisso lignei del XVII secolo. Sulla controfacciata, al di sopra del portone principale, vi \u00e8 un grande e pregiato organo a canne realizzato nel 1890 da Vittore Ermolli di Varese su disegno di Enrico Strada autore anche del disegno della cantoria realizzata interamente in legno; l'organo \u00e8 stato restaurato nel 2000. I due grandi affreschi ai lati dell'altare sono opera di Mario Grandi Chiodo (1931), mentre la calotta della cupola \u00e8 stata affrescata nel 1938 da Galloni, allievo del Grandi; dello stesso pittore \u00e8 la rappresentazione delle Virt\u00f9 Teologali nel catino dell'abside. La chiesa nelle sue forme iniziali \u00e8 nata da uno sforzo collettivo dell'intera comunit\u00e0 in uno di quei rari momenti in cui, per la realizzazione di una grande opera, vengono accantonati i conflitti sociali e i contrasti di campanile.\nChiesa di San Bernardino da Siena.\nSan Bernardino da Siena nella frazione di Valera \u00e8 la chiesa pi\u00f9 antica di Arese ancora officiata. Sorta probabilmente quando ancora il territorio era di propriet\u00e0 della Pia Casa della Misericordia, \u00e8 storicamente accertata dal 1558 quando la famiglia Lattuada ottenne il permesso di farvi celebrare la messa la domenica. Quando possiamo vederla rappresentata sulle mappe del catasto Teresiano (1721) \u00e8 ancora una piccola cappella dispersa nella campagna; nei secoli successivi fino allo scoppio dell'ultima guerra i proprietari la arricchiranno e ingrandiranno per propria devozione e per l'interesse della comunit\u00e0. Vi si conservano due grandi tele di attribuzione incerta ma di fattura cinque-seicentesca e si caratterizza soprattutto per una ricca cappella dedicata alla Madonna in cui si trova un affresco attribuibile a Filippo Comerio (inizio Ottocento). Per la sua ricchezza e per le dimensioni ridotte che favoriscono il raccoglimento \u00e8 oggi anche meta ambita per matrimoni \u201cfuori porta\u201d.\nChiesa dell'Annunciazione della Beata Vergine e di San Luigi Gonzaga.\nIn via Antonio Gramsci. \u00c8 la chiesetta della frazione Torretta, ricca di storia pregressa ma sempre molto povera nell'aspetto. Il grande quadro dell'Annunciazione potrebbe risalire al 1705. Si \u00e8 recentemente (2010) arricchita di otto vetrate policrome realizzate dagli artigiani del vetro di Tauca in Per\u00f9.\nChiesa di Maria Aiuto dei Cristiani.\nSi trova in piazza Maria Ausiliatrice nella zona residenziale settentrionale approssimativamente a met\u00e0 strada tra la parrocchiale e Valera. \u00c8 stata realizzata tra il 1980 e il 1981 su progetto dell'architetto Crivelli di Novara; di linee moderne, presenta una pianta a emiciclo ed \u00e8 in grado di accogliere oltre cinquecento persone sedute. Arredamento essenziale ma non spartano, vi si trovano due statue lignee di pregevole fattura realizzate dallo scultore Max Moroder di Ortisei: un grande Cristo senza la croce, quasi librato nell'aria, posto dietro l'altare e Maria Ausiliatrice a cui la chiesa \u00e8 dedicata.\nArchitetture civili.\nVilla La Valera.\nVilla Lattuada-Settala-Marietti-Ricotti, comunemente conosciuta come La Valera, \u00e8 un prestigioso complesso architettonico del XVIII secolo, situato in Valera di Arese.\nNella piccola frazione aresina sicuramente esisteva una villa padronale gi\u00e0 nei primi anni del XVII secolo, di propriet\u00e0 degli allora padroni del borgo, i Lattuada. Non ci \u00e8 dato sapere come fosse la struttura all'epoca.\nAlcune mappe del \"Catasto Teresiano\", databili tra gli anni venti-30 del XVIII secolo, conservate presso l'Archivio di Stato di Milano, testimoniano la presenza, in Valera, di un insediamento padronale in un qualche modo simile a quello attuale.\nIntorno agli anni cinquanta del XVIII secolo, la propriet\u00e0 di Valera pass\u00f2 dai Lattuada ai Settala, i quali apportarono numerosi cambiamenti al borgo e probabilmente si deve a loro il progetto finale (e attuale) della villa.\nNel 1811 il borgo pass\u00f2 alla famiglia Marietti.\nDurante la seconda guerra mondiale la villa divenne una base radio dell'esercito tedesco. Nei mesi di occupazione nazista, i soldati, per riscaldarsi, usarono come legna da ardere l'antica mobilia e molti alberi, anche secolari, del parco della villa, deturpando quasi tutto il patrimonio storico-artistico dell'allora Casa Marietti.\nNell'immediato dopoguerra fu acquistata, insieme a tutta la frazione e alle terre attigue, dalla famiglia Ricotti, la quale ne \u00e8 tutt'oggi proprietaria.\nVilla La Valera, nonostante alcune modifiche, conserva le sue linee originarie, diventando un'importante testimonianza di insediamento signorile settecentesco tipico lombardo.\nPer una convenzione tra la famiglia Ricotti e il Comune di Arese, i cortili della villa vengono utilizzati per manifestazioni culturali, come ad esempio i \"Concerti in Villa\" che vedono esibirsi musicisti di fama internazionale.\nLe cascine.\n Poich\u00e9 fin dalle origini il territorio \u00e8 sempre stato frammentato in piccoli poderi, raramente vi si sono installate delle cascine del tipo diffuso nella bassa pianura lombarda tipiche dei grandi latifondi. Anticamente si ricordano solamente la \"Cassinassa\" nella zona meridionale del territorio \u2013 andata distrutta ;\u2013 e la \"Scessa\", ancora attiva ma ora parte del comune di Bollate. Della seconda met\u00e0 dell'Ottocento \u00e8 la \"San Pietro\", a poco pi\u00f9 di mezzo chilometro a nord del centro storico, ora talmente soffocata tra i palazzi da essere praticamente invisibile. Della fine di quel secolo \u00e8 la \"Papis\" (inizialmente \"Tre Ponti\") che rimane ora nella zona industriale ed \u00e8 adibita ad abitazioni. Distrutte, per diversi motivi anche la \"Molino\", al confine tra Arese e Valera, e la \"Carmine\" (o \"Tornari\") al confine con Milano dove oggi si trova il raccordo autostradale dell'autostrada A8 con la tangenziale nord di Milano: entrambe risalivano all'immediato primo dopoguerra.\nIn maniera differente permangono la \"Radio\" e la \"Cinci\"; la loro sopravvivenza \u00e8 dovuta all'isolamento dal resto del mondo perch\u00e9 situate al di l\u00e0 dell'autostrada dei Laghi in terreni sui quali la speculazione edilizia sembra per il momento non aver ancora messo gli occhi. La prima \u00e8 semidistrutta per l'incuria dei proprietari, la seconda \u00e8 stata invece trasformata in una moderna e fiorente azienda agricola.\nSi trovano entrambe in un angolo di mondo dove il tempo sembra essersi fermato, dove \u2013 tra campi accuratamente coltivati \u2013 \u00e8 ancora possibile trovare i viottoli di campagna, i lunghi filari di piante, le aste dei fontanili (purtroppo prosciugati), i sistemi di irrigazione, la flora spontanea e splendidi animali allevati con estrema cura; cos\u00ec erano Arese e la campagna milanese non pi\u00f9 di cinquanta anni fa.\nMonumenti.\nColonna della peste: al di l\u00e0 di ogni congettura \u00e8 certamente il monumento pi\u00f9 antico di Arese; i vecchi la ricordavano da sempre nel campo presso il cimitero di Valera e la tradizione vuole che nel territorio comunale fossero tre, una per ogni centro abitato. Dovrebbe essere stata posata in occasione della peste del 1630. Nel corso degli anni ottanta la colonna \u00e8 stata trafugata e quindi trasportata e ricostruita sul basamento originale a lato del viale Marietti, di fronte al luogo dove si trovava originariamente.\nCroce del Giubileo 1925: una grande croce di granito posta presso il cimitero di Valera a ricordo del Giubileo del 1925. Anche in questo caso la croce originale \u00e8 stata trafugata e quindi negli anni ottanta sul basamento originale, trasportato vicino alla chiesa della frazione, \u00e8 stata ricostruita la croce.\nMonumento ai caduti: caratteristico di quasi tutte le localit\u00e0 della campagna milanese duramente provate da una guerra non sentita. La statua di bronzo \u00e8 stata realizzata da Giovanni Battista Ricci e posta nel 1927 all'interno di un parco delle Rimembranze di fronte al palazzo comunale (oggi piazza Carlo Alberto Dalla Chiesa).\nPapa Paolo VI: monumento in lamiera metallica, passivata di colore grigio-azzurro, con inserti di bronzo su basamento di cemento inaugurata nel 1979 a un anno dalla morte del pontefice. Posizionata all'interno del Centro Salesiano, riporta una frase rivolta ai ragazzi del Centro dall'allora monsignore Giovanni Battista Montini in occasione della visita del 1959.\nL'evoluzione dell'uomo: gruppo scultoreo realizzato da Giacomo Corti di San Vittore Olona con impasto di cemento bianco e polvere di marmo di Carrara su armatura di acciaio zigrinato. Inaugurato nel 1984, \u00e8 situato nello spazio prospiciente il centro commerciale \u201cGiada\u201d in via dei Platani.\nSole: scultura in bronzo su basamento di granito brasiliano realizzato da Gi\u00f2 Pomodoro. Donata al comune di Arese dall'industria Johnson Wax nel 1986, si trova davanti all'ingresso principale del palazzo municipale in via Roma.\nPapa Giovanni Paolo II: statua di bronzo realizzata dallo scultore aresino Giacinto \u201cGino\u201d Bosco presso la Fonderia Artistica Cubro di Novate. \u00c8 stata inaugurata nel 2006 e collocata nel parco di viale Einaudi che dall'anno precedente, in occasione della morte del pontefice era stato dedicato a Karol Wojtyla.\nUn mondo di pace: scultura di bronzo realizzata da Giacinto \u201cGino\u201d Bosco a ricordo di una ragazza aresina morta in un incidente stradale nel 1997. Il monumento, inaugurato nel 2008, \u00e8 stato posto al centro di una rotonda sorta sul luogo dell'incidente all'incrocio tra le vie Marietti e Matteotti.\nMonumento agli Alpini: realizzato assemblando un basamento in granito della Marmolada sovrastato da un'aquila di bronzo fuso proveniente dalla Val di Susa; \u00e8 stato donato dal Gruppo di Arese dell'Associazione Nazionale Alpini. Inaugurato nel 2009, si trova in via dei Platani.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 6% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nNonostante la comprensibile necessit\u00e0 dei residenti di adeguare le abitazioni alle attuali condizioni di vita, i tre centri storici (quello del paese principale e delle due localit\u00e0 Valera e Torretta) conservano in buona parte l'assetto l'aspetto dell'antico paese rurale della campagna milanese.\nLa strada principale del centro (via Caduti e parte di via Giannetto Mattei), leggermente digradante da Nord a Sud, si snoda con andamento sinuoso fra le costruzioni ricalcando la configurazione gi\u00e0 presente nel catasto Teresiano; il selciato da poco rifatto in porfido e lastre di serizzo, conserva al centro una striscia di acciottolato che ricorda la classica \"rizzada\" che dal Settecento caratterizzava l'intera sede delle strade \u201cinterne\u201d dei centri abitati. Numerose case hanno mantenuto l'accesso a volta tipico delle corti lombarde e alcune conservano ai lati dell'ingresso i paracarri posti a protezione degli spigoli; qualche balconcino di antica fattura sta a indicare le case signorili. Dove ancora \u00e8 possibile accedere liberamente nella corte vi si possono trovare le strutture necessarie all'attivit\u00e0 agricola (stalle, fienili, ripostigli), la scala esterna che portava alle camere ai piani superiori e la caratteristica \"ringhera\" \u00abche serve per passare per di fuori da una ad altra abitazione [...] o per dar luogo agli abitatori di ricrearsi all'aria aperta\u00bb.\nLa piazza della parrocchiale (piazza Santi Pietro e Paolo), se scenograficamente forse non molto bella, racchiude in s\u00e9 gli otto secoli di storia della citt\u00e0: l'antico rifacimento del castello, oggi adibito a uffici comunali (\"la Torrazza\" o \"al colomb\u00e9e\"), la villa patrizia di fine Ottocento che attualmente ospita le suore salesiane (ex villa Borghi), l'imponente facciata della \u201cnuova\u201d parrocchiale, la chiesa medievale trasformata in canonica e la vecchia rimessa del \"Norge\" adibita poi a spaccio della cooperativa e a negozio di merceria.\nDi fronte alla piazza si apre uno stretto vicolo tortuoso (via Sant'Anna) in cui ancor meglio sono identificabili gli elementi caratteristici del borgo agricolo e dove si ritrova l'ultima villa padronale ancora abitata dai proprietari (villa Gallazzi) che nel parco antistante ospita una pittoresca cappella privata.\nLa localit\u00e0 Torretta \u00e8 lambita dalla strada statale Varesina e per questo motivo ha sempre rivestito il ruolo di \u201cporta orientale\u201d del paese dove sostavano i viandanti. Almeno dal Seicento ha ospitato un'osteria, probabilmente con alloggi, che successivamente si \u00e8 trasformata in stazione di posta e in punto di ristoro per i passeggeri del tram per Saronno; oggi vi si trova un apprezzato ristorante-pizzeria. Il borgo agricolo unisce fabbricati almeno settecenteschi ad altre unit\u00e0 abitative realizzate a fine Ottocento. La piccola e raccolta chiesetta risale allo stesso periodo avendo sostituito un antico oratorio del Seicento.\nLa frazione Valera (e non \u201cLa Valera\u201d che identifica solamente la famosa villa) sarebbe sorta tra il XV e il XVI secolo su una preesistente struttura di propriet\u00e0 della Pia Casa della Misericordia. Avendo sempre ospitato la comunit\u00e0 che prestava la propria opera per l'unico proprietario dell'intero territorio, si \u00e8 sviluppata in maniera armonica a fianco della villa padronale. Entrando dall'ampio portale a volta posto quasi di fronte alla piccola chiesa del borgo, si ha subito l'impressione di lasciarsi alle spalle la modernit\u00e0: l'ambiente raccolto, quasi silenzioso nonostante la presenza viva degli abitanti, i caseggiati la cui struttura identifica immediatamente l'epoca di realizzazione sempre antecedente il XX secolo, gli animali da cortile che circolano liberamente per i viottoli lasciati in terra battuta appena rivestita di un leggero strato di pietrisco e ghiaia riportano a un altro tempo ormai quasi dimenticato.\nEconomia.\nStabilimento Alfa Romeo di Arese.\nDall'inizio degli anni sessanta il nome della citt\u00e0 \u00e8 associato con l'azienda Alfa Romeo, in quanto \u00e8 qui che si trasfer\u00ec dalla storica sede del Portello di Milano, ed \u00e8 qui che nacque il pi\u00f9 grande stabilimento automobilistico della stessa.\nL'impianto industriale dell'Alfa Romeo di Arese ricopriva un'area molto ampia, che spaziava dal comune di Lainate a quello di Rho. La produzione di autovetture ebbe termine nel 2002, mentre quella dei motori nel dicembre 2005, con la fine della produzione del motore V6 Busso.\nNell'area, oggi oggetto di un intervento di riqualificazione, restano attivi il Museo storico Alfa Romeo (unitamente al Centro Documentazione Storica dell'omonima casa automobilistica) e il centro commerciale Il Centro, condiviso con il comune di Lainate, tra i pi\u00f9 grandi d'Europa.\nInfrastrutture e trasporti.\nArese \u00e8 localizzata in una posizione geografica peculiare in quanto attorniata dalle nuove vie di comunicazione come l'Alta Velocit\u00e0 o l'Autostrada dei Laghi per l'Aeroporto Malpensa.\nStrade.\nNon distante dal territorio comunale ci sono l'autostrada A4 e la Tangenziale Ovest che collega la A1 e la A7. La viabilit\u00e0 cittadina \u00e8 collegata con uno svincolo alla A8/A9, con la possibilit\u00e0 per\u00f2 solo di uscita da Milano e di entrata verso Milano. Lo svincolo successivo, che permette anche di seguire le due direzioni mancanti, \u00e8 comunque molto vicino al territorio comunale ed \u00e8 quello di Lainate.\nIl comune \u00e8 infine lambito dalla SP ex SS n.233 \"Varesina\".\nFerrovie.\nIl Comune di Arese non \u00e8 servito da stazioni ferroviarie, anche se \u00e8 attraversato da un raccordo ferroviario a servizio dello stabilimento dell'Alfa Romeo. Il raccordo \u00e8 tuttora presente sia pur non pi\u00f9 utilizzato. Inoltre \u00e8 allo studio la riattivazione della linea S17 Garbagnate-Arese-Lainate.\nMobilit\u00e0 urbana.\nIl Comune di Arese \u00e8 collegato da un servizio di autolinee abbastanza capillare con i comuni limitrofi e con le stazioni di Bollate Centro, di Rho e di Garbagnate, nonch\u00e9 con Milano e la stazione della metropolitana di Rho Fieramilano.\nIl Comune di Arese inoltre appartiene all'area Mi4 del STIBM (\"Sistema Tariffario Integrato del bacino di mobilit\u00e0\") il quale consente di muoversi con un solo biglietto su tutta l'area in cui \u00e8 in vigore tale tariffa (si possono utilizzare sia le autocorse espletate dalle compagnie di trasporto pubblico locale nonch\u00e9 i treni che non necessitino di prenotazione).\nSport.\nLa squadra di pallacanestro maschile dell'Aresium \u00e8 stata per anni protagonista nel campionato italiano fino alla stagione 1990/91 disputata in A2. Nel campionato successivo la squadra si spost\u00f2 a Milano.\nDal 1979 \u00e8 inoltre presente il G.S.O. Don Bosco Arese, gruppo sportivo comprendente vari sport fra cui spicca il Tennis Tavolo con diverse squadre a livello nazionale, regionale e provinciale."}
{"id": "1689568", "revid": "287204", "url": "https://it.wikipedia.org/wiki?curid=1689568", "title": "Lungesti", "text": ""}
{"id": "1689569", "revid": "78273", "url": "https://it.wikipedia.org/wiki?curid=1689569", "title": "Cancello Scalo", "text": ""}
{"id": "1689571", "revid": "228587", "url": "https://it.wikipedia.org/wiki?curid=1689571", "title": "Giorgio Federico di Baden Durlach", "text": ""}
{"id": "1689573", "revid": "640277", "url": "https://it.wikipedia.org/wiki?curid=1689573", "title": "Squaliformes", "text": "Gli Squaliformi (Squaliformes ) sono un ordine di squali che include 120 specie in sette famiglie.\nClassificazione.\nFamiglia Echinorhinidae \nFamiglia Squalidae \nFamiglia Centrophoridae \nFamiglia Etmopteridae \nFamiglia Somniosidae \nFamiglia Oxynotidae\nFamiglia Dalatiidae"}
{"id": "1689576", "revid": "125317816", "url": "https://it.wikipedia.org/wiki?curid=1689576", "title": "Matthew Davis", "text": "Biografia.\nCarriera.\nDebutta nel 2000 nel film \"Tigerland\", in seguito recita nell'horror \"Urban Legend Final Cut\", un film di John Ottman. Prender\u00e0 poi parte alla pellicola \"La rivincita delle bionde\", recitando al fianco di Reese Witherspoon, inoltre ottiene una piccola parte in \"Pearl Harbor\", un film di Michael Bay. \nNel 2002 lavora in \"Blue Crush\" mentre nel 2005 affianca Steven Seagal nel film \"Into the Sun\".\nDavis diviene noto per il ruolo di Adam Hillman nella serie tv \"A proposito di Brian\", recitando la parte dal 2006 al 2007.\nNel 2009 recita nel film \"S. Darko\", sequel di \"Donnie Darko\" del 2001.\nNel 2009 prende parte alla famosa serie televisiva \"The Vampire Diaries\" nel ruolo di Alaric Saltzman, ricoprendo la parte fino alla fine della serie nel 2017. Riprender\u00e0 poi il ruolo nella serie \"Legacies\".\nNell'anno 2013 prende parte a tutti e tredici gli episodi della serie \"Cult\", interpretando la parte del protagonista, Jeff Sefton; la serie viene cancellata dopo una sola stagione.\nVita privata.\nNel 2008 sposa l'attrice Leelee Sobieski, da cui divorzia l'anno seguente.\nIl 23 dicembre 2018 sposa l'attrice Kiley Casciano e il 31 marzo 2020 diventano genitori della piccola Ripley Nightingale. Il 24 gennaio del 2022 nasce la loro secondogenita Dorothy Lavender.\nDoppiatori italiani.\nNelle versioni in italiano dei suoi film, Matt Davis \u00e8 stato doppiato da:"}
{"id": "1689582", "revid": "1888309", "url": "https://it.wikipedia.org/wiki?curid=1689582", "title": "Argegno", "text": "Argegno (\"Arg\u00e8gn\" in dialetto comasco, : ) \u00e8 un comune italiano di abitanti della provincia di Como in Lombardia.\n\u00c8 situato sulla sponda occidentale del \"ramo\" di Como e dista dal capoluogo circa , il cui centro sorge su un conoide alluvionale formato dall'ultimo tratto del fiume Telo, dove esso sfocia nel lago di Como. Al largo del litorale comunale \u00e8 presente il punto pi\u00f9 profondo del bacino lacustre, situato a 410 metri sotto il livello del lago. Il paese nasce inizialmente come borgo di pescatori, poi via via ingranditosi lungo le strade provinciali 15 e 13 (tramite le quali si raggiungono rispettivamente Schignano ed il resto della Valle Intelvi), essendo queste ottime location per villette con ampio panorama sul Lago; e sviluppatosi grazie al turismo. Da Argegno, attraverso una funivia, si raggiunge agevolmente in circa 5 minuti l'abitato di Pigra a 850 metri d'altitudine.\nOrigine del nome.\nL'origine del toponimo \u00e8 celtica. In celtico \"ar-genuos\" significa \"bocca di fiume arabile\", evidentemente con riferimento al torrente Telo e al particolare ambiente sedimentario da esso generato.\nStoria.\nDa Argegno, in epoca romana, passava la \"via Regina\", strada romana che collegava il porto fluviale di \"Cremona\" (la moderna Cremona) con \"Clavenna\" (Chiavenna) passando da \"Mediolanum\" (Milano). Di epoca romana sono anche due lapidi rinvenute nella vicina Brienno e che parlano di un tale Publio Cesio Archigene, incaricato di erigere altari agli dei e il cui nome si suppone possa essere in qualche modo legato al nome di Argegno.\nDurante l'epoca delle lotte tra guelfi e ghibellini, Argegno fu una roccaforte guelfa. Come riportato nelle cronache delle sanguinose dispute tra le due fazioni che interessarono anche il territorio lariano, dal 1270 Argegno ospitava infatti il castello di un tal Antonio Castello, seguace della famiglia guelfa dei Vittani nella guerra contro i ghibellini Rusconi. La costruzione era parte integrante di una linea difensiva in collegamento con i castelli di Sala Comacina, Lezzeno e Nesso. Al periodo medievale risale anche la costruzione di un secondo castello, situato in centro paese. Si tratta della torre dei nobili Viscardi, parzialmente crollata nel 1876 e la cui parte inferiore fu col tempo adibita ad abitazione.\nNegli \"Statuti di Como\" del 1335, \"Arzegnio\", che apparteneva alla pieve d'Intelvi, \u00e8 citato tra i comuni ai quali spetta la manutenzione di un tratto della via Regina. Il 18 dicembre 1648, il comune venne dato in feudo alla famiglia Gallio.\nNel 1757, una nuova compartimentazione territoriale del Ducato di Milano decret\u00f2 all'appartenenza di Argegno alla pieve d'Isola.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'allargamento del territorio di Argegno ai comuni di Dizzasco ed uniti, Pigra e Schignano. L'aggregazione fu tuttavia abrogata in seguito alla caduta di Napoleone e la conseguente ricostituzione dei comuni della Provincia di Como da parte degli austro-ungarici.\nDurante i moti del 1848, la Chiesa di San Sisinnio di Argegno ospit\u00f2 la sede del comitato provvisorio di insurrezione della Valle Intelvi.\nMonumenti e luoghi d'interesse.\nArchitetture religiose.\nChiesa della Santissima Trinit\u00e0\nLa Chiesa parrocchiale della Santissima Trinit\u00e0 fu costruita nel primo trentennio del XX secolo in stile eclettico neoromanico-neogotico su progetto di Cesare Nava. L'edificio, ad una sola navata, fu realizzato in sostituzione della vecchia chiesa parrocchiale Cinquecentesca, allora situata in centro al paese ma a rischio di crollo.\nLa facciata a capanna, elemento tipico dell'arte romanica, presenta un rosone a vetri con figure di Santi, chiaro riferimento all'arte gotica. Di chiara ispirazione romanica sono inoltre le decorazioni esterne ad archetti pensili e il protiro. La facciata presenta inoltre alcuni mosaici, raffiguranti: i quattro Evangelisti, Sant\u2019Abbondio e Sant'Anna, nonch\u00e9, in una lunetta, Ges\u00f9 adolescente e tre pecore.\nInternamente, un altro mosaico si trova nel catino absidale; si tratta di una raffigurazione della Santissima Trinit\u00e0, realizzata nel settembre del 1972. In origine, la parrocchiale fu adornata con gli arredi della vecchia chiesa, comprensivi di una grande tela Seicentesca sulla Nativit\u00e0 (affissa alla parete destra), dell\u2019organo Mascioni e di una statua della Madonna (situata ai lati dell'altare maggiore). Nel 1973 gli originari altari in marmo e legno furono sostituiti con strutture in granito levigato. L'altare maggiore, il tabernacolo e I'ambone, opere dello scultore Gian Luigi Giudici di Valmorea, riportano, rispettivamente, i dodici Apostoli e i quattro Evangelisti, una scena della Cena di Emmaus, una rappresentazione di Ges\u00f9 che predica da una barca. Allo stesso autore si devono le opere situate ai piedi delle due statue della \"Madonna\" e di \"San Giuseppe con Ges\u00f9 fanciullo\" collocate ai lati dell'altare. Si tratta da un lato di scene evocative dell'essere sposa, madre, educatrice e assistente dei bisognosi, (situate sotto la statua di Maria) e, dall'altro lato, di scene di vita da contadino, muratore, falegname e pescatore, (collocate ai piedi della statua di Giuseppe). D'interesse sono anche due acquasantiere in granito ai piedi del palco ligneo dell'organo.\nChiesa di Sant'Anna\nLa Chiesa di Sant'Anna, risalente al 1614, si trova sulla strada per Schignano.\nEdificio ad unica navata con cappelle laterali e facciata a capanna preceduta da portico con colonne in granito, la chiesa fu eretta sulle fondamenta di una cappella dedicata alla Beata Vergine di Gelpio, tutt'oggi venerata in un'edicola custodita nell'altare maggiore realizzato in scagIiola policroma. Un altare laterale conserva invece una statua di Sant'Anna.\nLa chiesa conserva affreschi Seicenteschi del pittore campionese Isidoro Bianchi, racchiusi entro decorazioni a stucco attribuite a Giovanni Battista Barberini. Il ciclo pittorico raffigura una serie scene di vita della Madonna, culminanti nell\"Assunzione in Cielo\" riportato nella volta centrale, e richiama altri affreschi eseguiti dallo stesso Bianchi in altre chiese. \u00c8 il caso dell\"Incoronazione della Vergine\", simile a quella presente nel Santuario della Caravina a Cressogno, cos\u00ec come degli \"Angeli Osannanti al suono dell'organo\" riscontrabili anche a Campione, a Brenzio e alla stessa Caravina.\nSul campanile della chiesa \u00e8 riportata la data del 1824.\nChiesa di San Sisinnio\nSulla strada per San Fedele Intelvi si trova la Chiesa di San Sisinnio, completata tra secoli XVII e XVIII. La chiesa, che fino al 1632 fu la matrice della vecchia chiesa della Santissima Trinit\u00e0, \u00e8 un edificio a navata unica con una sacrestia accostata sul lato destro e con cappelle laterali.\nDotata di campanile di origine romanica, la chiesa presenta un nartece barocco e una facciata decorati a trompe l'oeil. La facciata, in particolare, riporta un affresco di San Sisinnio, opera dell'artista ponnese Bernardino Barelli di (1762-1838).\nAd altri artigiani della Valle Intelvi si devono, all'interno della chiesa, i paliotti degli altari, adornati da una scagliola policroma risalente ai secoli XVII e XVIII. Degni di nota sono inoltre alcuni mobili Settecenteschi intarsiati, un tabernacolo rinascimentale, i busti reliquiari lignei delle Sante Faustina e Liberata, oltre ad alcuni affreschi, stucchi e tele ad olio.\nArchitetture civili.\nAffacciato sulla statale Regina di fronte ai pali da ormeggio situati a monte rispetto all'imbarcadero della navigazione laghi si trova l'edificio costruito sulla parte inferiore della vecchia torre dei Viscardi. La torre, crollata nel 1876, era provvista di feritoie e piccole finestre su tutti i lati ed era sormontata da una merlatura.\nProseguendo sulla Regina in direzione nord, dal ponte sul torrente Telo \u00e8 possibile osservare un ponte romanico a sesto acuto, oltre a caratteristiche case a strapiombo sulle rive, tra cui un'antica bottega di un fabbro con un maglio del 1772.\nIl Vicolo Mulini ripercorre il tragitto della vecchia \u201cRoggia Molinara\u201d, un sistema di canalizzazione delle acque del Telo che, a partire dal XVII secolo, rappresentava la fonte di approvvigionamento energetico di una filanda e di un incannatoio (ora adibite ad abitazioni), nonch\u00e9 di quattro mulini che servivano a macinare il grano, il granturco e le castagne provenienti dalla Val d'Intelvi. A testimonianza di ci\u00f2, il lato posteriore di quello che un tempo era il \"mulino Toppi\" (oggi panificio) riporta ancor'oggi la data del 1605. Un altro mulino (oggi abitazione privata) si trovava all'angolo con via Garibaldi; nei pressi dell'edificio si pu\u00f2 ancor'oggi vedere l'ampio androne ove un tempo gli animali da soma venivano parcheggiati in attesa di caricare il macinato. Poco lontano \u00e8 possibile osservare il mulino Spinelli."}
{"id": "1689585", "revid": "1346043", "url": "https://it.wikipedia.org/wiki?curid=1689585", "title": "Michelangelo Maiorfi", "text": "Biografia.\nStudi\u00f2 a Firenze presso l'Accademia di Belle Arti, dove ebbe come maestro Giuseppe Vannini e dove vinse nel 1840 un premio per la prospettiva, nel 1843 una medaglia di incoraggiamento al concorso di architettura e nel 1849 un premio maggiore di architettura; nel 1850 fu nominato aiuto provvisorio alla scuola di architettura. Fece pratica nello studio di Mariano Falcini fino al 1846, per divenire l'anno successivo assistente di Alessandro Manetti nei lavori di bonifica del Grossetano.\nNel 1850 esegu\u00ec il restauro del Palazzo Torrigiani e della Torre e dei Palazzi Gianfigliazzi a Firenze; negli anni 1858-60 realizz\u00f2 il complesso della Borsa di Firenze sull'attuale Lungarno Diaz. Nel 1863 prese parte al concorso per la nuova facciata del Duomo di Firenze e fu nominato Architetto del Comune di Fiesole, carica che mantenne per trent'anni. Fu anche Architetto dell'Opera di Santa Croce e Presidente del Comitato per erigere il Monumento a Desiderio da Settignano. Tra il 1883 e il 1898 complet\u00f2 il Cimitero della Misericordia fuori Porta a Pinti a Firenze.\nAl 1898 risalgono il nuovo Cimitero della Misericordia a Soffiano presso Firenze, nel quale realizz\u00f2 anche la Cappella Torrigiani; il restauro della Basilica di Santa Croce a Firenze e in particolare della Cappella Medici e della Cappella Pazzi; il restauro del Duomo di Fiesole e gli scavi alle Terme e al Teatro romano."}
{"id": "1689588", "revid": "124123", "url": "https://it.wikipedia.org/wiki?curid=1689588", "title": "Charles Mackay (autore)", "text": "Biografia.\nSua madre mor\u00ec subito dopo la sua nascita e suo padre fu ufficiale di marina e poi soldato di fanteria. Studi\u00f2 a Londra, nel Royal Caledonian Asylum, e a Bruxelles, ma trascorse molto tempo in Francia. Arrivato a Londra nel 1834, si dedic\u00f2 al giornalismo. Lavor\u00f2 per il Morning Chronicle dal 1835 al 1844 e poi divent\u00f2 redattore del Glasgow Argus. Si trasfer\u00ec all'Illustrated London News nel 1848, dove divent\u00f2 redattore nel 1852. \nPubblic\u00f2 \"Songs and Poems\" (1834), scrisse una \"Storia di Londra\", \"Extraordinary Popular Delusions and the Madness of Crowds\" (1841) e un romanzo, \"Longbeard\". \u00c8 anche ricordato per il suo \"Dictionary of Lowland Scotch\". Mentre era in vita il suo successo era legato alle canzoni, alcune delle quali, come \"Cheer, Boys, Cheer\", furono messe in musica nel 1846 da Henry Russell ed ebbero un successo clamoroso. \nMackay fu corrispondente del \"Times\" durante la Guerra Civile Americana e in quel contesto scopr\u00ec e fece conoscere la Fenian conspiracy. Consegu\u00ec la laurea in Legge all'Universit\u00e0 di Glasgow nel 1846. Fu membro della Percy Society.\nSua figlia divent\u00f2 famosa come scrittrice di romanzi con il nome di Marie Corelli."}
{"id": "1689589", "revid": "44939", "url": "https://it.wikipedia.org/wiki?curid=1689589", "title": "Kinesina", "text": ""}
{"id": "1689592", "revid": "204012", "url": "https://it.wikipedia.org/wiki?curid=1689592", "title": "Emil Du Bois Reymond", "text": ""}
{"id": "1689595", "revid": "933835", "url": "https://it.wikipedia.org/wiki?curid=1689595", "title": "Giuseppe Pica", "text": "\u00c8 stato il promotore della \"legge Pica\", emanata per eliminare il fenomeno del brigantaggio nel Mezzogiorno, istituendo tribunali militari nel territorio e permettendo la repressione di qualunque resistenza.\nBiografia.\nOrigini e formazione.\nNato all'Aquila nel 1813 dalla nobile e benestante famiglia Pica, studi\u00f2 legge, conseguendo il diploma di laurea nel 1834, a 21 anni. Si dedic\u00f2 subito alla carriera forense, distinguendosi per gli accesi e appassionati dibattiti sulle cause portate davanti alla Gran Corte Civile degli Abruzzi. Allo stesso tempo, si lasci\u00f2 contagiare dalle idee liberali, e per questo fu condannato, nel 1845 a sette mesi di carcere. \nIl trasferimento a Napoli.\nTrasferitosi a Napoli, quando il re Ferdinando II, in seguito ai moti del 1848, dovette concedere il 29 gennaio del 1848 una costituzione liberale, il giovane avvocato abruzzese fu eletto deputato dell'Aquila alla prima legislatura del Parlamento napoletano. In questo contesto ebbe l'incarico di membro della commissione di finanza e contabilit\u00e0, con delega specifica riguardante il bilancio del ministero di Grazie e Giustizia. In aula invece il deputato abruzzese si distinse per gli interventi sulla riforma della guardia nazionale, uno dei pochi principali argomenti che l'assemblea parlamentare partenopea ebbe modo di discutere nel suo breve periodo di vita. Pica present\u00f2 anche un disegno di legge giudiziaria, che vietava ai giudici, nelle cause civili e commerciali, di sentire privatamente le argomentazioni sia delle parti contraenti che dei patrocinanti e degli avvocati. Inoltre, secondo la legge, le parti e i loro difensori avrebbero dovuto sostenere, dopo la conclusione, le loro tesi in contraddittorio davanti al giudice \"commessario\" (ossia istruttore) della causa e dal presidente del collegio giudicante prima della discussione.\nL'arresto, la condanna e la fuga.\nQuando per\u00f2 il 15 maggio del 1848 re Ferdinando II, com'era nelle sue prerogative, sciolse il Parlamento e ritir\u00f2 la Costituzione. Pica, che era uno dei deputati che si erano fatti notare di pi\u00f9 durante la breve stagione parlamentare, fu arrestato, e sub\u00ec un processo lungo quattro anni, finch\u00e9, nel 1852, fu condannato a 26 anni di carcere duro, per la sua irrequietezza e per complotto contro lo Stato. L'avvocato abruzzese pass\u00f2 sei anni nei bagni penali di Procida e Montesarchio, finch\u00e9, nel dicembre del 1858, il sovrano borbonico commut\u00f2 la pena in quella dell'esilio in America latina. Si trovava sulla nave che doveva portarlo oltreoceano quando Raffaele Settembrini, figlio di Luigi, un altro patriota meridionale, riusc\u00ec a dirottarla lungo le coste dell'Irlanda; qui i patrioti tornarono liberi, e la gran parte di essi si rifugi\u00f2 a Londra, allora rifugio di altri esuli italiani.\nAnche Pica era tra di essi; nella capitale britannica rimase due anni, finch\u00e9 rientr\u00f2 a Napoli il 12 ottobre del 1860, dopo l'arrivo di Giuseppe Garibaldi in citt\u00e0, a seguito della spedizione dei Mille. Grazie ai suoi trascorsi liberali, l'avvocato abruzzese pot\u00e9 riprendere l'attivit\u00e0 forense, davanti alla Corte di Cassazione di Napoli.\nL'elezione a deputato del Regno d'Italia e la legge Pica.\nDecise tuttavia di darsi alla politica, e il 27 gennaio del 1861, in seguito all'indizione delle elezioni per il nuovo Parlamento italiano, Pica si candid\u00f2 nelle file del partito della Destra storica, venendo eletto deputato nel collegio aquilano. Il 18 febbraio di quell'anno si apr\u00ec, a Torino, il nuovo Parlamento, che subito decise di promulgare, all'unanimit\u00e0, il 17 marzo del 1861, una legge per la proclamazione del Regno d'Italia, sotto la sovranit\u00e0 costituzionale di Vittorio Emanuele II di Savoia. Pica fu tra i firmatari della legge. Tuttavia egli, pur appartenendo allo stesso partito di Camillo Benso, conte di Cavour, si oppose, insieme a tutti i deputati abruzzesi, nel maggio di quell'anno, all'estensione della leva di massa sulle province meridionali, ritenendo, a contrario del primo ministro, che questa mossa avrebbe ingrossato le file del nascente brigantaggio postunitario, cosa che puntualmente si verific\u00f2.\nIl problema del banditismo sociale fu un grave problema per la vita politica del nuovo Regno d'Italia, che cerc\u00f2 di contrastare con l'applicazione dello stato d'assedio nel Mezzogiorno d'Italia. Tuttavia, poich\u00e9 questa situazione non dava frutti, il deputato abruzzese promosse la legge 15 agosto 1863, n. 1409 anche come \"legge Pica\", per combattere il brigantaggio, che fu promulgata dal sovrano il 15 agosto di quell'anno, malgrado le numerose proteste dell'opposizione per la sua eccessiva durezza e la sospensione dei diritti civili garantiti dallo Statuto Albertino. Infatti la legge, valida per quasi tutte le province meridionali (eccettuate quelle di Napoli, Teramo, Reggio Calabria e, almeno sulla carta, Bari e Terra d'Otranto), permise il passaggio della competenza alla lotta al brigantaggio ai tribunali militari e la sospensione delle libert\u00e0 costituzionali per tutti i briganti e i loro fiancheggiatori, che potevano essere condannati alla fucilazione, alla reclusione a vita, alla deportazione e al domicilio coatto (quest'ultimo affidato alle giunte provinciali).\nGli ultimi anni e la morte.\nInfine nel 1865 Pica, alla fine dell'VIII legislatura, si ritir\u00f2 dalla vita politica, ritornando all'attivit\u00e0 di avvocato, con brillanti risultati: insegn\u00f2 diritto criminale all'Universit\u00e0 di Modena, fece parte della Consulta di Stato e, dopo il 1870, in seguito alla presa di Roma, svolse attivit\u00e0 giudiziaria di fronte alla Corte di Cassazione della capitale. In riconoscenza dei suoi meriti, nel 1873 re Vittorio Emanuele II lo nomin\u00f2 senatore nella XI legislatura del Parlamento. Mor\u00ec infine a Napoli, il 31 dicembre del 1887, a 74 anni."}
{"id": "1689597", "revid": "1494169", "url": "https://it.wikipedia.org/wiki?curid=1689597", "title": "Parilla", "text": ""}
{"id": "1689599", "revid": "6923", "url": "https://it.wikipedia.org/wiki?curid=1689599", "title": "Val Roia", "text": "La val Roia (valle della Roia, nota anche con la grafia val Roja, in francese \"Vall\u00e9e de la Roya\", in roiasco/brigasco/intemelio \"Val R\u00f6ia\", in ligure \"Val Reuia\", in occitano \"Val de R\u00f2ia\") \u00e8 una valle lunga 59\u00a0km divisa tra Italia e Francia, che prende il suo nome dal fiume Roia che la percorre interamente fino alla foce a Ventimiglia.\nInteramente percorsa dalla Strada statale 20 della Valle Roja per quanto riguarda la parte italiana e dalla Strada dipartimentale D6204 per la parte francese, comunica con Limone Piemonte e con l'Italia tramite il Colle di Tenda (1.871\u00a0m), il Traforo stradale del Colle di Tenda (lungo circa 3\u00a0km) e quello ferroviario della linea Cuneo-Ventimiglia.\nLa parte occidentale \u00e8 compresa nel Parco nazionale del Mercantour. A valle Breglio \u00e8 l'ultimo comune in territorio francese dove \u00e8 situato il nuovo confine (dal 1947) con l'Italia.\nStoria.\nFin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico, cui dipese l'.\nNel 1860, in occasione della cessione della Contea di Nizza alla Francia, la continuit\u00e0 territoriale della valle venne spezzata in tre parti (alta, media e bassa valle Roia) dal duplice confine tra il Regno di Sardegna, che divenne Regno d'Italia il 17 marzo 1861, e la Repubblica Francese, la cui frontiera venne stabilita a valle di San Dalmazzo di Tenda, in corrispondenza dei valloni di Paganine e di Gro, e a valle di Breglio, in corrispondenza del Rio Vallon, subito prima della stazione di Piena.\nLa valle venne di conseguenza divisa in tre parti:\nIl 15 settembre 1947, a seguito del trattato di pace con la Francia e le Potenze Alleate, l'Alta Roia divenne francese assieme alle frazioni Piena e Libri del comune di Olivetta San Michele in Bassa Roia.\nMonti.\nCrinale est.\nSono situati sul lato orientale della valle nelle Alpi Liguri:\nCrinale ovest.\nSul lato occidentale della valle nelle Alpi Marittime:\nRifugi alpini.\nPer favorire l'escursionismo di alta montagna e l'accesso alle vette della valle vi sono diversi rifugi alpini:\nLingue.\nNella valle viene parlato come lingua ufficiale il francese nella parte francese e l'italiano nella parte italiana.\nLa popolazione pi\u00f9 anziana di Tenda e Briga Marittima parla anche in italiano.\nNella valle sono presenti dialetti liguri di tipo alpino (da nord a sud):\nIl comune di Olivetta San Michele in provincia di Imperia \u00e8 stato attribuito all'area linguistica occitana, anche se alcuni autori considerano questa attribuzione del tutto arbitraria.\nEconomia.\nL'economia della val Roia francese ruota soprattutto fuori della valle verso Mentone, il Principato di Monaco e Nizza, mentre l'economia della parte della val Roia italiana ruota intorno al centro di Ventimiglia e anche verso Sanremo e Imperia.\nComuni.\nQuesti sono i comuni compresi interamente o in parte nella val Roia:"}
{"id": "1689601", "revid": "76963", "url": "https://it.wikipedia.org/wiki?curid=1689601", "title": "Thomas Calabro", "text": "Debutta nel 1984 nel film \"Dominator\", in seguito lavora prevalentemente in produzioni televisive. Nel 1992 interpreta il ruolo del Dr. Michael Mancini in \"Melrose Place\", Calabro \u00e8 l'unico attore del cast ad aver interpretato il suo ruolo dall'inizio della serie fino alla sua conclusione nel 1999.\nDopo \"Melrose Place\" continua a lavorare in televisione in svariati film TV e apparente in serie come \"Il tocco di un angelo\" , \"Nip/Tuck\" \"Greek - La confraternita\".\nNel 2009 torna ad interpretare il dr. Michael Mancini nella nuova versione di \"Melrose Place\" targata The CW. Nel 2012 prende parte ad un episodio di \"Glee\", dove interpreta il padre di Puck, interpretato da Mark Salling."}
{"id": "1689602", "revid": "1543377", "url": "https://it.wikipedia.org/wiki?curid=1689602", "title": "Lamborghini Cheetah", "text": "La Lamborghini Cheetah \u00e8 stato il primo tentativo di veicolo fuoristrada della Lamborghini. Il progetto risale agli anni settanta.\nContesto.\nLa Cheetah venne costruita in seguito a un contratto con la Mobility Technology International (MTI), la quale a sua volta aveva un contratto con l'esercito degli Stati Uniti per la progettazione e realizzazione di un nuovo veicolo fuoristrada. Le basi del progetto vennero dal MTI che furono largamente copiate dal modello XR 311 della FMC, prototipo progettato per l'esercito nel 1970.\nQuesto determin\u00f2 un'azione legale della FMC contro la MTI-Lamborghini nel 1977, quando la Cheetah fu presentata al Salone dell'Automobile di Ginevra. La XR 311 e la Cheetah possono essere considerati i progenitori dell'attuale Humvee.\nStoria.\nLa Cheetah venne costruita a San Jos\u00e9 in California. Dopo l'iniziale costruzione, il prototipo fu mandato a Sant'Agata Bolognese nella sede della Lamborghini dove venne rifinita nei particolari. La casa produttrice decise di equipaggiare il veicolo con un motore impermeabile Chrysler da 5,9 litri con 180 cv e con un cambio automatico a tre rapporti. La scocca era in fibra di vetro e all'interno c'era abbastanza spazio per quattro soldati completamente equipaggiati pi\u00f9 il guidatore.\nIl montaggio del motore nella parte posteriore diede pessime caratteristiche al mezzo cos\u00ec come la scelta del motore non abbastanza potente da essere adeguato al pesante veicolo (2042\u00a0kg), con un conseguente scarso rendimento globale.\nMolte fonti riportano che esercito statunitense test\u00f2 la Cheetah e distrusse l'unico prototipo esistente, senza per\u00f2 restituire i rottami alla Lamborghini o alla MTI, ma in realt\u00e0 i test furono condotti in maniera indipendente dal progettista Rodney Pharis a beneficio delle autorit\u00e0 militari e si ritiene sia ancora negli USA, con la casa italiana che vorrebbe metterla nel suo museo. Il progetto e il prototipo furono ceduti dalla MTI alla Teledyne Continental Motors, che realizz\u00f2 altri tre telai, che furono lasciati incompleti allorquando, in mancanza di un acquirente per il veicolo militare, la Lamborghini si ritir\u00f2 dal progetto. Nel 2011 \u00e8 venuta alla luce una Cheetah realizzata sulla base di uno dei tre telai Teledyne, in ordine di marcia ma non completamente rifinita: una volta montata la meccanica e parte degli interni, era stata venduta a uno dei dipendenti alla fine degli anni ottanta e conservata per un ventennio dal successivo proprietario, senza effettuare ricerche sulla sua storia e senza restaurarla.\nAlla fine il contratto militare fu assegnato alla AM General per la costruzione del loro modello: l'HMMWV (comunemente conosciuto come Humvee).\nSeguito.\nIl fallimento del progetto Cheetah e i problemi finanziari della Lamborghini condussero alla cancellazione del contratto con la BMW per lo sviluppo della loro M1.\nL'arrivo a Sant'Agata Bolognese di nuovi proprietari con capitali freschi ridiede slancio all'idea di produrre un fuoristrada e il concetto di base della Cheetah e le esperienze con essa maturate vennero travasate nel progetto della Lamborghini LM001, presentata nel 1981. Invece di utilizzare un motore Chrysler, come nel caso del prototipo Cheetah, si opt\u00f2 ancora per un'unit\u00e0 V8 statunitense, ma prodotta dalla American Motors Corporation, con l'intento di offrire per i modelli di produzione il ben pi\u00f9 potente V12 della Countach. Ma i problemi derivanti dal motore posteriore permasero e per il successivo prototipo \"LMA002\" (che avrebbe poi portato alla produzione della Lamborghini LM002 a partire dal 1986) la Lamborghini opt\u00f2 per la collocazione anteriore del motore da 12 cilindri, lo stesso montato sulla Lamborghini Countach."}
{"id": "1689604", "revid": "1423072", "url": "https://it.wikipedia.org/wiki?curid=1689604", "title": "Gaspare Cavallini", "text": "Biografia.\nFiglio di Filippo e di Marianna Cardara Antona, nacque nel 1817 al castello di Tortorolo presso Mede. Apparteneva a una ricca famiglia di possidenti della Lomellina. Nel 1841 si laure\u00f2 in giurisprudenza all'Universit\u00e0 di Torino. Avvocato, di tendenze liberali, nel 1848 era giudice aggiunto presso il Tribunale di Casale Monferrato quando fu eletto per la prima legislatura del parlamento subalpino, e rest\u00f2 deputato (anche dopo l'unit\u00e0 d'Italia) fino alla nomina a senatore. \nPoliticamente fece parte della destra o centro-destra, votando talvolta contro i governi pur moderati della destra storica. Fu molto assiduo nell'attivit\u00e0 parlamentare e fece parte dell'ufficio di presidenza per sette legislature (dalla II alla VIII). \nNel 1868 divenne segretario generale del ministero dell'interno, nel ministero ultraconservatore del Menabrea.\nNel 1873 venne nominato senatore, e anche in Senato fu molto stimato per la sua competenza in materia finanziaria e amministrativa.\nMor\u00ec nel 1903 nella splendida villa Cavallini di Lesa, sul Lago Maggiore. Due suoi fratelli, Cesare e Carlo Giuseppe, erano stati deputati. Lasci\u00f2 tre figli, Emilio, Adelaide e Filippo, che fu anch'egli deputato."}
{"id": "1689610", "revid": "287204", "url": "https://it.wikipedia.org/wiki?curid=1689610", "title": "Tiechi", "text": ""}
{"id": "1689622", "revid": "1776051", "url": "https://it.wikipedia.org/wiki?curid=1689622", "title": "Tommaso Corsi", "text": "Biografia.\nPartecip\u00f2 alle lotte risorgimentali. Nel 1859 fu Prefetto di Firenze."}
{"id": "1689626", "revid": "594360", "url": "https://it.wikipedia.org/wiki?curid=1689626", "title": "Concorso di bellezza", "text": "Un concorso di bellezza \u00e8 una competizione basata principalmente, sebbene non sempre del tutto, su un giudizio sulla bellezza fisica dei partecipanti. In alcuni casi i criteri di giudizio utilizzati possono essere altri, tra i quali la personalit\u00e0, dimostrazioni di talento e risposte alle domande che vengono poste.\nEsistono concorsi di bellezza destinati alle donne ed altri destinati agli uomini, e generalmente sono gestiti separatamente. Data la composizione di genere di molti potenziali spettatori, i concorsi di bellezza maschili sono molto meno numerosi di quelli riservati alle donne, e spesso pongono l'accento sul fisico dei partecipanti, pi\u00f9 che sulla loro bellezza complessiva.\nNei concorsi di bellezza riservati a partecipanti di sesso femminile, le vincitrici vengono spesso nominate \"reginette di bellezza\".\nStoria dei concorsi di bellezza.\nIn Europa, \u00e8 una tradizione antica scegliere i \"re\" e le \"regine\" simbolici in occasione di varie festivit\u00e0, come durante la festa dei lavoratori, in cui i vincitori rappresentano le virt\u00f9 della nazione o altri principi astratti. Il primo concorso moderno negli Stati Uniti risale al 1854, e fu presentato da P.T. Barnum, bench\u00e9 il concorso fu poi annullato a causa di proteste popolari. Barnum in precedenza aveva gi\u00e0 presentato gare per cani, bambini e uccelli. In seguito molte riviste organizzarono concorsi di bellezza, pubblicando le fotografie delle varie concorrenti. Nel 1880 si svolse il primo concorso di bellezza su una spiaggia, come parte della promozione di Rehoboth Beach, Delaware. Da quel momento, i concorsi sulle spiagge iniziarono a diventare piuttosto frequenti, e trovarono il loro apice nelle gare che si svolgevano ad Atlantic City nel New Jersey (\u201cFall Frolic\u201d) ed a Galveston in Texas (\"Splash Day\"), dove i concorsi attiravano ragazze provenienti anche da citt\u00e0 molto lontane.\nLe origini degli attuali concorsi di bellezza vanno ricercate in Miss America, che si svolse per la prima volta ad Atlantic City nel 1921. La fase preliminare del concorso contemplava anche una sfilata in abiti da sera, numeri musicali ed una giuria. Il concorso assunse la forma attuale soltanto in prossimit\u00e0 della seconda guerra mondiale, quando alle neo elette reginette di bellezza fu chiesto dapprima di intrattenere le truppe impegnate al fronte, ed in seguito di fare promozione ad eventi e prodotti. Solo nel 1958 fu permesso alle partecipanti di sfilare indossando il \"bikini\" (inventato nel 1946) perch\u00e9 giudicato, fino a quel momento, scandaloso.\nAltri prestigiosi concorsi di bellezza sono Miss Mondo (istituito nel 1951 da Eric Morley), Miss Universo (istituito nel 1952), Miss International (istituito nel 1960), Miss Supranational (istituito nel 2009) e Miss Grand International (istituito nel 2013). Questi concorsi sono considerati i principali concorsi di bellezza a livello internazionale, tanto da essere chiamati \"The Grand Slam Pageants\" Esistono tuttavia altri concorsi internazionali come Miss Terra, Miss Intercontinental o Miss Tourism Queen, che seppure meno prestigiosi attirano ogni anno centinaia di concorrenti.\nCritiche.\nLe critiche che ruotano intorno ai concorsi di bellezza generalmente puntualizzano il fatto che questi tipi di eventi rinforzano l'idea che le donne vengano valutate principalmente in base alla loro avvenenza, ponendo sulla societ\u00e0 la pressione che le donne devono essere \"bellissime\", facendo quindi arricchire l'industria della moda, della cosmetica e della chirurgia estetica. Inoltre il modello femminile dei concorsi di bellezza incoraggia le donne a sottoporsi a rischiose diete che possono persino danneggiarle."}
{"id": "1689628", "revid": "1337443", "url": "https://it.wikipedia.org/wiki?curid=1689628", "title": "Marcello Costamezzana", "text": ""}
{"id": "1689630", "revid": "92497283", "url": "https://it.wikipedia.org/wiki?curid=1689630", "title": "Infrarealismo", "text": "L\u2019infrarealismo \u00e8 un movimento poetico che nasce dalla mano del cileno Roberto Matta quando Andr\u00e9 Breton lo espelle dal surrealismo. \nQuesto movimento aveva come consegna \"far saltare in aria il cervello alla cultura ufficiale\". Fu fondato dopo l'abbandono del laboratorio di poesia di Juan Ba\u00f1uelos alla UNAM.\nIntorno al 1974 l'infrarealismo riappare in Messico con un gruppo di poeti messicani e cileni. Tra gli scrittori pi\u00f9 importanti troviamo Mario Santiago e Roberto Bola\u00f1o. Si \u00e8 soliti collegare erroneamente a questo movimento anche il filosofo Horst Matthai Quelle.\nLa sua fase iniziale, la pi\u00f9 importante, dur\u00f2 fino al 1977, sebbene il movimento sia stato perpetrato anche posteriormente da diversi autori."}
{"id": "1689634", "revid": "663330", "url": "https://it.wikipedia.org/wiki?curid=1689634", "title": "Josie Bissett", "text": "Biografia.\nIl suo debutto davanti alla macchina da presa, avviene nel 1989 nel film per il cinema di Umberto Lenzi \"Paura nel buio\". In seguito, viene diretta da Bruno Mattei nell'erotico \"Desideri\", mentre nel 1992 il regista Oliver Stone, le offre un ruolo in \"The Doors\".\nIl suo successo \u00e8 dovuto al ruolo di Jane Andrews Mancini in \"Melrose Place\", personaggio che interpreta dal 1992 al 1997 anno in cui lascia la serie per poi rientrarvi nel 1999 anno di conclusione della serie.\nEd \u00e8 proprio durante le riprese del film \"Halfway House\" che incontra e si innamora di Rob Estes (Kyle McBride in \"Melrose Place\"). I due, sposati nel 1992 e separati dal 2005, hanno due figli: Mason Tru e Maya Rose; la coppia ha recitato inoltre insieme nel film TV \"In dieci sotto un tetto\", in cui recitavano proprio la parte di marito e moglie.\nDopo un periodo di pausa dedicato alla maternita, l'artista \u00e8 tornata in gran forma a recitare, da segnalare una sua presenza in veste di guest star nella serie \"Law &amp; Order - Unit\u00e0 vittime speciali\".\nDoppiatrici italiane.\nNelle versioni in italiano delle opere in cui ha recitato, Josie Bissett \u00e8 stata doppiata da:"}
{"id": "1689635", "revid": "32056111", "url": "https://it.wikipedia.org/wiki?curid=1689635", "title": "Niccol\u00f2 Danzetta", "text": ""}
{"id": "1689642", "revid": "228587", "url": "https://it.wikipedia.org/wiki?curid=1689642", "title": "Chiesa di San Bonaventura", "text": ""}
{"id": "1689643", "revid": "1337443", "url": "https://it.wikipedia.org/wiki?curid=1689643", "title": "Fedele De Siervo", "text": "Tra il 1864 e il 1865 fu anche sindaco di Napoli."}
{"id": "1689649", "revid": "31202", "url": "https://it.wikipedia.org/wiki?curid=1689649", "title": "Diffserv", "text": ""}
{"id": "1689650", "revid": "19580", "url": "https://it.wikipedia.org/wiki?curid=1689650", "title": "Comfort Deluxe", "text": "Comfort Deluxe \u00e8 l'album di debutto del gruppo finlandese pop rock The Crash, pubblicato dalla Warner nel 1999."}
{"id": "1689651", "revid": "1632387", "url": "https://it.wikipedia.org/wiki?curid=1689651", "title": "Strange Old Brew", "text": "Strange Old Brew \u00e8 il terzo album full-length della band norvegese Carpathian Forest, pubblicato nel 2000 dalla Avantgarde Music. Ne \u00e8 stata pubblicata anche una versione in LP limitata a 500 copie. \u00c8 stato scritto e registrato durante lo stesso periodo di \"Morbid Fascination of Death\", che verr\u00e0 pubblicato l'anno seguente."}
{"id": "1689653", "revid": "105911", "url": "https://it.wikipedia.org/wiki?curid=1689653", "title": "Johann Samuel Ersch", "text": " \u00c8 considerato il fondatore della bibliografia moderna in Germania.\nBiografia.\nNel 1785 entra all'universit\u00e0 di Halle per studiare teologia, ma poi si interessa di bibliografia, storia e geografia. Di questa materia conosce il professore, Johann Ernst Fabri, che segue a Jena quando viene nominato professore di storia e statistica presso quell'universit\u00e0,aiutandolo anche su alcune pubblicazioni.\nNel 1806 fu nominato professore di Geografia e Statistica all'universit\u00e0 di Halle; nel 1808 fu nominato direttore della Biblioteca nella stessa citt\u00e0. Nel 1818 fond\u00f2 con Johann Gottfried Gruber, e diresse fino alla morte, l\"'Allgemeine Encyclop\u00e4die der Wissenschaften und K\u00fcnste\" (\"Enciclopedia Universale delle Scienze e delle Arti\").\nNel 1788 pubblica il \"Verzeichnis aller anonymischen Schriften\", come supplemento alla quarta edizione del \"Gelehrtes Deutschland\" di Johann Georg Meusel. Le ricerche necessarie per questo lavoro gli suggeriscono la preparazione di un \"Repertorium \u00fcber die allgemeinen deutschen Journale und andere periodische Sammlungen f\u00fcr Erdbeschreibung, Geschichte, und die damit verwandten Wissenschaften\" (Lemgo, 1790\u201392). La fama acquisita grazie a questa pubblicazione lo porta a essere contattato da Christian Gottfried Sch\u00fctz e Christoph Wilhelm Hufeland per preparare un \"Allgemeines Repertorium der Literatur\", pubblicato in otto volumi (Jena e Weimar, 1793\u20131809), che condensa la produzione letteraria di quindici anni (1785\u20131800), e include un resoconto non solo dei libri pubblicati in quegli anni, ma anche di articoli in periodici e riviste e perfino delle critiche subite da ogni libro.\nMentre \u00e8 cos\u00ec impegnato Ersch pianifica anche \"La France litt\u00e9raire\", pubblicato ad Amburgo in cinque volumi, dal 1797 al 1806. Nel 1795 va ad Amburgo come editore del \"Neue Hamburger Zeitung\", fondata da Victor Klopstock, fratello di Gottlieb Klopstock, ma ritorna nel 1800 a Jena per prendere parte attiva all' \"Allgemeine Literaturzeitung\". Ottiene nello stesso anno il ruolo di bibliotecario dell'universit\u00e0, e intorno al 1802 quello di professore.\nNel 1803 Ersch accetta la cattedra di geografia e statistica a Halle, e nel 1808 diventa bibliotecario principale. Sempre ad Halle progetta un \"Handbuch der Deutschen literatur seit der mitte des achtzehnten jahrhunderts bis auf die neueste zeit\" (Lipsia, 1812\u201314) and, con Johann Gottfried Gruber, l' \"Allgemeine Encyclop\u00e4die der Wissenschaften und K\u00fcnste\" (Lipsia, 1818) che continua fino al diciottesimo volume. L'accuratezza di questa monumentale enciclopedia la rende un libro di riferimento indispensabile. Muore, a 61 anni, a Halle."}
{"id": "1689657", "revid": "438678", "url": "https://it.wikipedia.org/wiki?curid=1689657", "title": "Giuseppe Lauria", "text": ""}
{"id": "1689658", "revid": "1566286", "url": "https://it.wikipedia.org/wiki?curid=1689658", "title": "Shilpa Shetty", "text": "Anche la sorella pi\u00f9 piccola, Shamita Shetty \u00e8 un'attrice. Nonostante il cognome, non sono imparentate con il famoso attore Sunil Shetty.\nBiografia.\nDopo il suo debutto nel film \"Baazigar\", nel 1993, ha recitato in quasi cinquanta film, in diverse lingue: hindi, tamil, telugu e kannada. Il suo primo ruolo da protagonista \u00e8 stato nel film \"Aag\" del 1994. Da allora la sua carriera a Bollywood \u00e8 stata altalenante, ma sempre sotto i riflettori. Ha vinto il \"Celebrity Big Brother\" in Regno Unito nel 2007, dopo il clamore delle affermazioni razziste di Jade Goody nei suoi confronti\n. Nel 2008 ha invece condotto \"Bigg Boss\", la versione indiana del Grande Fratello, dove era presente, come concorrente, anche Jade Goody, l\u00ec in segno di scuse nei suoi confronti.\nIl 15 aprile 2007, Shetty \u00e8 stata baciata pi\u00f9 volte con foga sulla guancia da Richard Gere, durante un evento teso alla campagna di sensibilizzazione dell'AIDS. Il bacio \u00e8 stato considerato un attacco ai valori morali e culturali dell'India. Il 26 aprile dello stesso anno, un tribunale indiano del Rajasthan ha emesso un mandato di arresto per Gere, che venne poi revocato nel maggio seguente. e poi, nel marzo 2008, assolto dalla Corte Suprema Indiana, ritenendo l'accusa \"frivola e infondata\".\nVive a Mumbai con i suoi genitori e la sorella pi\u00f9 piccola."}
{"id": "1689659", "revid": "599013", "url": "https://it.wikipedia.org/wiki?curid=1689659", "title": "Mauro Bonomi", "text": "Carriera.\nBonomi inizi\u00f2 a giocare nelle Cremonese in Serie B nel 1990. L'anno successivo approd\u00f2 coi \"grigiorossi\" in Serie A, nella quale debutt\u00f2 il 1\u00ba settembre 1991 contro il Genoa al Ferraris (2-0 per i \"grifoni\").\nNel 1992 si trasfer\u00ec alla Lazio per 5 miliardi di lire, con cui esord\u00ec il 26 agosto 1992 contro l' (4-0 per i \"biancocelesti\"). Dopo alcune stagioni da titolare nella retroguardia laziale, nel 1994-1995 non trov\u00f2 pi\u00f9 molto spazio nell'undici titolare (giocavano pi\u00f9 spesso Paolo Negro e Alessandro Nesta), e si trasfer\u00ec al Cagliari l'anno successivo.\nL'anno seguente scese in Serie B con il e nell'estate del 1997 ritorn\u00f2 nella massima serie, acquistato dal Bologna. Tuttavia con gli emiliani disput\u00f2 solo una partita prima di trasferirsi al ancora in Serie B. Nella sua terza stagione con i \"granata\" conquist\u00f2 la promozione in Serie A, ma rimase in B trasferendosi al Napoli. Tre stagioni pi\u00f9 tardi, dopo il fallimento dei partenopei (che ne determin\u00f2 la retrocessione in Serie C1), pass\u00f2 al . Chiuse la carriera al in Serie C1 nel 2006."}
{"id": "1689663", "revid": "1543377", "url": "https://it.wikipedia.org/wiki?curid=1689663", "title": "Betta smaragdina", "text": "Betta smaragdina \u00e8 un pesce d'acqua dolce appartenente alla famiglia Osphronemidae.\nDistribuzione e habitat.\nQuesta specie \u00e8 diffusa nei bacini dei fiumi Chao Phraya e Mekong.\nDescrizione.\n\"Betta smaragdina\" \u00e8 assai simile alla forma selvatica di \"Betta splendens\": corpo cilindrico, poco compresso ai fianchi, con bocca piccola rivolta verso l'alto. Il dorso \u00e8 leggermente arcuato mentre il ventre \u00e8 orizzontale. La pinna dorsale \u00e8 arretrata, verso la coda, la pinna caudale \u00e8 arrotondata e ampia, le pinne ventrali sono strette e allungate mentre l'anale \u00e8 alta e lunga. La livrea presenta un corpo bruno rossastro, pi\u00f9 o meno chiaro. Le scaglie dei fianchi sono orlate di verde azzurro dai riflessi argentei. La pinna dorsale \u00e8 tendente al verde azzurro con riflessi rossastri, cos\u00ec come la caudale e le ventrali, mentre la pinna anale tende pi\u00f9 al rosso bruno con riflessi verdastri metallici. Il dimorfismo sessuale \u00e8 evidente: il maschio ha le pinne pi\u00f9 grandi e ampie e colorazione pi\u00f9 vivace. La femmina presenta due linee orizzontali brune pi\u00f9 o meno visibili lungo i fianchi.\nRaggiunge una lunghezza di 7\u00a0cm.\nRiproduzione.\nCome nelle altre specie del genere \"Betta\", il maschio costruisce un nido di bolle dove inserisce le uova non appena deposte e fecondate.\nAcquariofilia.\nAncora non diffuso nei negozi di acquariofilia di tutto il mondo, questa specie si adatta bene all'allevamento in acquario ed \u00e8 allevata solo da sporadici appassionati."}
{"id": "1689664", "revid": "580", "url": "https://it.wikipedia.org/wiki?curid=1689664", "title": "Stazione meteorologica di Alessandria", "text": "La stazione meteorologica di Alessandria \u00e8 la stazione meteorologica di riferimento relativa alla citt\u00e0 di Alessandria.\nCoordinate geografiche.\nLa stazione meteo si trova nell'Italia nord-occidentale, in Piemonte, nel comune di Alessandria, a 98 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,4\u00a0\u00b0C; quella del mese pi\u00f9 caldo, luglio, \u00e8 di +24,0\u00a0\u00b0C.\nLe precipitazioni medie annue si aggirano sui 600\u00a0mm, mediamente distribuite in 66 giorni, e presentano un minimo in estate ed un minimo secondario in inverno, un picco autunnale e massimo secondario in primavera ."}
{"id": "1689665", "revid": "838137", "url": "https://it.wikipedia.org/wiki?curid=1689665", "title": "Lucio Sassi", "text": "Biografia.\nSassi nacque a Nola il 21 ottobre 1521.\nFu consacrato vescovo in Roma domenica 7 ottobre 1571, quattro giorni dopo aver ricevuto da papa Pio V la nomina episcopale alla neoeretta diocesi di Ripatransone. Part\u00ec alla volta della propria sede il 15 marzo 1572, sostando in Loreto per invocare la protezione della Vergine, e prendendo possesso della cattedra il 23 marzo seguente.\nEfficace fu la sua opera nell'organizzazione e nell'apporto di strutture indispensabili al funzionamento della nuova diocesi; ma il 20 maggio 1575 vi rinunci\u00f2, sostituito da monsignor Sega, non si sa se in vista di un incarico promesso da Gregorio XIII o per propria aspirazione alla sede di Viterbo (che, per\u00f2, non risulta aver mai retto).\nFu creato cardinale da papa Clemente VIII il 17 settembre 1593. Mor\u00ec a Roma il 29 febbraio 1604 e fu sepolto nella basilica di San Giovanni in Laterano, in una tomba semplice che egli stesso aveva predisposto. Un nipote provvide per\u00f2 ad erigergli un monumento funebre dotato di una lunga iscrizione presso la Porta santa.\nGenealogia episcopale.\nLa genealogia episcopale \u00e8:"}
{"id": "1689671", "revid": "181699", "url": "https://it.wikipedia.org/wiki?curid=1689671", "title": "Lucio Sasso", "text": ""}
{"id": "1689685", "revid": "984922", "url": "https://it.wikipedia.org/wiki?curid=1689685", "title": "Stazione meteorologica di Tortona", "text": "La stazione meteorologica di Tortona \u00e8 la stazione meteorologica di riferimento relativa alla citt\u00e0 di Tortona.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Tortona, a 125 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,1\u00a0\u00b0C, la massima media \u00e8 di +3,5\u00a0\u00b0C, la minima media \u00e8 di -1,4\u00a0\u00b0C; la temperatura del mese pi\u00f9 caldo, luglio, \u00e8 di +24,2\u00a0\u00b0C, la massima media \u00e8 di +29,3\u00a0\u00b0C, la minima media \u00e8 di 19,1\u00a0\u00b0C.\nLe precipitazioni medie annue si aggirano tra i 700 e i 750\u00a0mm, mediamente distribuite in 65 giorni, e presentano un minimo in inverno ed estate, un picco molto accentuato autunnale e un massimo secondario in primavera ."}
{"id": "1689687", "revid": "253269", "url": "https://it.wikipedia.org/wiki?curid=1689687", "title": "Grant Show", "text": "Biografia.\nNato a Detroit, debutta nel 1984 nella soap opera \"I Ryan\", mentre in seguito lavora in diversi film per la televisione, fino a quando nel 1992 appare in due episodi di \"Beverly Hills 90210\" nel ruolo di Jake Hanson; il suo ruolo sar\u00e0 da tramite per lo spin-off \"Melrose Place\", di cui sar\u00e0 uno dei protagonisti fino al 1997, anno in cui lascia la serie. Negli anni seguenti recita in vari film TV ed appare in diverse serie televisive, come \"Six Feet Under\", \"Squadra Med - Il coraggio delle donne\", \"Beautiful People\", \"Point Pleasant\", \"Dirt\" e \"Swingtown\".\nNel 2009 partecipa come guest star nella serie TV \"Private Practice\", nel ruolo di Archer Montgomery, fratello di Addison. Tra il 2009 e il 2010 ha preso parte alla sit-com \"Incinta per caso\". Nel 2012 partecipa al film diretto da Ole Bornedal \"The Possession\", in cui recita accanto a Jeffrey Dean Morgan e Kyra Sedgwick. Nel 2012 entra nel cast di\" Devious Maids - Panni sporchi a Beverly Hills\", dove interpreta Spence Westmore. Nel 2017 entra a far parte della serie tv \"Dynasty\" reboot nei panni di Blake Carringhton.\nVita privata.\nSi \u00e8 sposato nel 2004 con l'attrice e modella Pollyanna McIntosh dalla quale ha divorziato nel 2011. Nel luglio del 2012, Show si \u00e8 fidanzato con l'attrice Katherine LaNasa, con la quale si \u00e8 sposato il 18 agosto 2012.\nDoppiatori italiani.\nNelle versioni in lingua italiana dei suoi lavori, Grant Show \u00e8 stato doppiato da:"}
{"id": "1689695", "revid": "122516759", "url": "https://it.wikipedia.org/wiki?curid=1689695", "title": "Giuseppe Maggiore", "text": "Biografia.\nAvvocato e filosofo del diritto penale, fu allievo di Benedetto Croce e di Giovanni Gentile e ader\u00ec al pensiero di quest'ultimo, che conobbe nel 1908. \nLaureatosi nel 1903 in giurisprudenza all'Universit\u00e0 di Palermo, inizi\u00f2 la carriera in magistratura nel 1905; nel 1907 fu alla procura del tribunale di Palermo, nel 1908 pretore a Favignana, nel 1910 a Mezzojuso e nel 1916 sostituto procuratore del re a Palermo. In quegli anni frequent\u00f2 Giovanni Gentile che insegnava a Palermo.\nNel 1918 ebbe un corso come libera docenza in filosofia del diritto all'Universit\u00e0 di Palermo. Nel 1923 divenne procuratore del re a Palermo. Ebbe la cattedra di filosofia del diritto prima all'Universit\u00e0 di Perugia nel 1922 e vinto il concorso nel 1924 in quella di Siena, lasci\u00f2 la magistratura. Ottenne nel 1925 la cattedra all'universit\u00e0 di Palermo, e si iscrisse in ottobre al PNF.\nNel 1935 pass\u00f2 alla cattedra di Diritto penale della stessa universit\u00e0 e fu preside di facolt\u00e0. Dal 1936 insegn\u00f2 anche Dottrina dello Stato.\nNel 1934 fu designato presidente della Provincia di Palermo, carica che mantenne fino al 1943. Fu anche consigliere d'amministrazione del Banco di Sicilia.\nFine letterato e scrittore, fu segretario provinciale del Sindacato Autori. Dal 1935 al 1939 fu Commissario della Accademia di Scienze, Lettere e Arti.\nRettore dell'Universit\u00e0 di Palermo nel biennio 1938-1939 . Nel 1938 il suo nome comparve tra i 360 docenti universitari che aderirono al Manifesto della razza, premessa alle successive leggi razziali fasciste. Collabor\u00f2 anche alla rivista \"La difesa della razza\" con un articolo intitolato \"Logica e moralit\u00e0 del razzismo\" (La difesa della razza, 1938, n. 3, pp. 31-32). Fu nel 1943 l'ultimo presidente nazionale dell'Istituto Nazionale di Cultura Fascista.\nNel febbraio 1945 fu collocato a riposo dall'insegnamento e ne approfitt\u00f2 per conseguire la laurea in lettere a Palermo. Fu reintegrato nel 1952 nella cattedra. Giuseppe Maggiore fu il fondatore della rinomata scuola penalistica palermitana, che avr\u00e0 come eredi Giovanni Musotto e poi Antonio Pagliaro.\nDel 1952 il suo romanzo pi\u00f9 famoso, \"Sette e mezzo\" (1952), che racconta della Rivolta del sette e mezzo avvenuta a Palermo del 1866, ripubblicato da Flaccovio nel 1998.\nPremio Maggiore.\nLa Facolt\u00e0 di Giurisprudenza dell'universit\u00e0 di Palermo ha istituito, negli anni '60, il premio \"Giuseppe Maggiore\" per la migliore tesi nelle discipline penalistiche di ogni anno accademico.\nNell\u2019agosto del 2019, in occasione della cerimonia per ricevere il premio letterario Giuseppe Tomasi di Lampedusa che gli era stato assegnato, lo storico Carlo Ginzburg ha auspicato che\u00a0 l\u2019Universit\u00e0 di Palermo non assegni pi\u00f9 un premio intitolato a un docente che parlava di \u201cnegri\u201d ed \u201cebrei\u201d in un momento in cui, in Italia, il razzismo torna pericolosamente a dilagare. \nIn risposta alle dichiarazioni dello storico Carlo Ginzburg sulla borsa di studio intitolata a Giuseppe Maggiore, rettore alla fine degli anni Trenta del Novecento, l\u2019ateneo di Palermo ha precisato che \u201cil premio in questione \u00e8 stato istituito alla sua morte in seguito a un lascito della famiglia, ma non viene pi\u00f9 assegnato da oltre dieci anni\u201d.\n\u201cIn generale\u201d ha sottolineato la nota diffusa dall\u2019Ateneo di Palermo\u00a0 \u201cl\u2019universit\u00e0 condanna fermamente il razzismo e ogni forma di discriminazione, stigmatizzando in primo luogo proprio la subordinazione che ebbero i vertici accademici in un momento buio e drammatico come quello della promulgazione delle leggi razziali del 1938, coeve al mandato rettorale di Maggiore. Fu in questo contesto che dall\u2019ateneo furono espulsi cinque docenti, tra cui il Nobel Emilio Segr\u00e8 a cui UniPa ha recentemente intitolato il dipartimento di Fisica e Chimica\u201d. \n\u201cL\u2019Universit\u00e0 di Palermo\u201d, conclude la nota, \u201cha un rapporto costante e culturalmente proficuo con la comunit\u00e0 ebraica, di cui ospita ogni anno la Festa delle luci, e organizza periodicamente importanti iniziative e attivit\u00e0 sul fronte della tolleranza e del rispetto\u201d."}
{"id": "1689700", "revid": "198277", "url": "https://it.wikipedia.org/wiki?curid=1689700", "title": "Christian Lantignotti", "text": "Carriera.\nGiocatore.\nProdotto del vivaio del Milan, ha debuttato in Serie A nel Milan di Sacchi, in cui rimase per due stagioni. Nella sua carriera ha vestito anche le maglie della e del Cagliari in Serie A, del , del Padova, del del e del in Serie B.\nNella stagione 2008-2009 gioca nel Cattolica in Promozione, e nella stagione successiva veste la maglia della Sanvitese in Italia e della Societ\u00e0 Sportiva Pennarossa nel Campionato sammarinese di calcio.\nDopo il ritiro.\nRitiratosi nel 2010, assume il ruolo di collaboratore tecnico nello staff tecnico degli allievi nazionali del ."}
{"id": "1689701", "revid": "709565", "url": "https://it.wikipedia.org/wiki?curid=1689701", "title": "Possible Cube", "text": "Possible Cube \u00e8 l'album di debutto della band jazz Chicago Underground Trio, pubblicato dalla Delmark il 30 marzo 1999."}
{"id": "1689702", "revid": "767487", "url": "https://it.wikipedia.org/wiki?curid=1689702", "title": "Dave King", "text": "Biografia.\nDave King \u00e8 cresciuto a Beggars Bush, zona di Dublino, in Irlanda. Questa localit\u00e0 era all'epoca una base militare inglese che attualmente \u00e8 diventata una pensione per anziani. \u00c8 stato qui che King ricorda di essere stato chiamato dalla madre a guardare David Bowie che suonava \"Space Oddity\" in televisione. La sua famiglia era relativamente povera, e possedeva un pianoforte. Ogni weekend la famiglia si riuniva assieme per suonare della musica. Fu in questo periodo che Dave si innamor\u00f2 della musica irlandese. King abbandon\u00f2 Beggars Bush all'et\u00e0 di 17 anni e vi far\u00e0 ritorno a 40.\nQuando raggiunse l'et\u00e0 di 10 anni, suo padre mor\u00ec. Essendo stato King l'unico ad aver dato peso alla malattia del padre, si sent\u00ec in colpa per la sua morte. King poi rivel\u00f2 che la morte del padre fu l'evento pi\u00f9 traumatico della sua vita.\nDopo essere emigrato negli Stati Uniti d'America, egli rimase senza permesso di soggiorno per otto anni, rendendolo incapace di tornare in Irlanda. Questa separazione forzata dalla sua terra, l'Irlanda, sar\u00e0 citata come fattore importante nella creazione delle future canzoni dei Flogging Molly.\nDave si spos\u00f2 a venti anni e dalla prima moglie ebbe anche un figlio, Graham Richard King. Tuttavia egli chiese il divorzio quando il figlio aveva quattro anni.\nLa carriera.\nLa vera e propria carriera di Dave King ebbe inizio attorno al 1982 quando egli prender\u00e0 parte al progetto fondato da due importanti esponenti della scena heavy metal britannica, ovvero Pete Way, storico bassista degli UFO, e Eddie Clarke, chitarrista dei Mot\u00f6rhead. Fu cos\u00ec che nacquero i Fastway. King aveva militato in precedenza in una band locale chiamata Stilwood ma pare avesse avuto anche una breve esperienza non accreditata nei Mama's Boys, una nota heavy metal band nordirlandese. La prima incarnazione dei Fastway includeva l'ex batterista dei Clash Topper Headon, tuttavia venne presto sostituito dall'ex-Humble Pie Jerry Shirley. Pete Way, proprio uno dei due fondatori, dovette rinunciare al progetto a causa di problemi legali con la sua etichetta. Una volta riassestata la formazione, il gruppo passa alla pubblicazione del debutto omonimo nel 1983, che riceve buoni consensi negli States, grazie anche ad intensivi tour al fianco di Iron Maiden e Saxon. Il secondo disco dei britannici \"All Fired Up\", non viene ben accolto ed il gruppo subir\u00e0 un altro cambio di formazione. Dopo pochi mesi per\u00f2 i Fastway non riescono a trovare un assetto stabile, cos\u00ec King decider\u00e0 di contattare i compagni della sua ex band, gli Stilwood. Fu da qui che il quintetto cominci\u00f2 a riacquistare popolarit\u00e0 con \"Waiting for the Roar\" (1986). Sar\u00e0 in questo periodo che i Fastway otterranno il loro picco di popolarit\u00e0, quando venne loro assegnato il compito di comporre e suonare l'intera colonna sonora del film \"Morte A 33 Giri\" (titolo originale \"Trick or Treat\") nel 1987. La colonna sonora (che era sostanzialmente il quarto album), ricevette un ottimo successo, tanto da comparire nella classifica di Billboard Top 200 per ben 11 mesi. Il successo permise loro di suonare al fianco di Ozzy Osbourne (che partecip\u00f2 al film stesso) in alcune date in Irlanda nel 1988.\nDopo un'intensa carriera, i rapporti tra i membri all'interno della formazione cominciarono deteriorarsi. I Fastway opteranno quindi per lo scioglimento nello stesso 1988, e King port\u00f2 con s\u00e9 gran parte della band in un gruppo chiamato Q.E.D., che per\u00f2 ebbe breve vita.\nRicollocatosi a Los Angeles nel 1989, King cominci\u00f2 a progettare un nuovo gruppo.\nFu nel 1990 che dar\u00e0 il via al nuovo progetto, i Katmandu, mentre parallelamente i Fastway verranno riassemblati dall'unico superstite Eddie Clarke continuando la loro carriera sostituendo King con Lea Hart.\nI Katmandu erano composti da King, l'ex chitarrista degli Asia e Krokus Mandy Meyer, il bassista Caine Carruthers ed il batterista Mike Alonso.\nIl gruppo venne da molti criticato per essere una copia spudorata dei Great White.\nCi\u00f2 nonostante il quartetto part\u00ec ben avviato con un contratto con la \"major\" Epic Records.\nDopo la pubblicazione del disco omonimo nel 1991 sotto la produzione di John Purdell e Duane Baron, vennero estratti i singoli \"The Way You Make Me Feel\" e \"When The Rain Comes\" che per\u00f2 vennero ignorati, fallendo l'impatto commerciale. Il mancato successo fu dovuto, oltre alle critiche per le troppe similitudini con i Great White, anche all'emergente movimento grunge, che in quell'epoca oscur\u00f2 le potenzialit\u00e0 della band. I Katmanu si sciolsero nel 1992. Meyer raggiunger\u00e0 in futuro i Gotthard e pi\u00f9 tardi torner\u00e0 nella formazione dei Krokus.\nLa Epic Records offr\u00ec a King la possibilit\u00e0 entrare nel The Jeff Beck Group, ma egli declin\u00f2 l'offerta. Inizier\u00e0 poi a lavorare su nuovo materiale contraddistinto da una chiara matrice sonora irlandese, ma comunque sempre legata al suo stile musicale veloce ed urlato. \nPossiamo notare l'ultima esperienza di King nella scena heavy metal quando nel 1994 partecip\u00f2 come ospite nel ruolo di corista al disco \"Black\" di Lita Ford, al fianco di altri importanti cantanti come Jim Gillette e Jeff Scott Soto. Ironicamente la Ford dar\u00e0 l'addio alla carriera musicale proprio con questo album, che in ogni caso si rivel\u00f2 fallimentare anche a causa delle nuove sonorit\u00e0 con chiari riferimenti grunge.\nSar\u00e0 appena nel 1997 che il frontman decider\u00e0 di cambiare completamente direzioni musicali con la formazione di un gruppo fortemente ispirato alla musica tradizionale irlandese mescolata con il moderno punk rock, seguendo le orme dei The Pogues. Il nuovo gruppo, dal nome di Flogging Molly otterr\u00e0 un grande successo musicale, raggiungendo la posizione numero 4 nella Billboard Charts Top 200 e la posizione numero 1 nella Billboard Indie Chart.\nAttualmente Dave King \u00e8 sposato con Bridget Regan, anch'essa membro dei Flogging Molly e risiede a Los Angeles con il resto della band."}
{"id": "1689703", "revid": "1573940", "url": "https://it.wikipedia.org/wiki?curid=1689703", "title": "Chiesa di San Bonaventura (Bagnoregio)", "text": "La chiesa di San Bonaventura da Bagnoregio \u00e8 un luogo di culto cattolico del comune di Bagnoregio, in provincia di Viterbo, nella diocesi di Viterbo.\nNel sito dell'attuale chiesa sorgeva anticamente un'altra chiesa, dedicata a sant'Angelo. Questa venne acquisita il 13 marzo 1632 dalla Compagnia di San Bonaventura, che inizi\u00f2 ad officiare la chiesa con il titolo di san Bonaventura da Bagnoregio.\nNel XIX secolo si pens\u00f2 di ricostruire la chiesa, ormai cadente, e il 27 ottobre 1856 iniziarono i lavori, diretti dall'architetto Pietro Gagliardi. Nel 1862 vennero terminati i lavori all'interno e venne realizzata la copertura della cupola in lastre di piombo.\nNella chiesa sono interessanti due pale d'altare, un antico affresco raffigurante la Madonna del Popolo e la tela dell'altar maggiore, realizzata nel 1874 da fra Silvestro dei carmelitani scalzi e raffigurante san Bonaventura e il sacro Cuore di Ges\u00f9."}
{"id": "1689704", "revid": "112275633", "url": "https://it.wikipedia.org/wiki?curid=1689704", "title": "Stazione meteorologica di Belforte Monferrato", "text": "La stazione meteorologica di Belforte Monferrato \u00e8 la stazione meteorologica di riferimento relativa alla localit\u00e0 di Belforte Monferrato.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Belforte Monferrato, a 275 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +23,6\u00a0\u00b0C ."}
{"id": "1689713", "revid": "793215", "url": "https://it.wikipedia.org/wiki?curid=1689713", "title": "Rivolta di Terranova Sappo Minulio", "text": ""}
{"id": "1689718", "revid": "112275757", "url": "https://it.wikipedia.org/wiki?curid=1689718", "title": "Stazione meteorologica di Casale Monferrato", "text": "La stazione meteorologica di Casale Monferrato \u00e8 la stazione meteorologica di riferimento relativa alla localit\u00e0 di Casale Monferrato. \nCoordinate geografiche.\nLa stazione meteorologica, di tipo DCP, si trova nell'Italia nord-occidentale, in Piemonte, in provincia di Alessandria, nel comune di Casale Monferrato, a 113 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,4 \u00b0C; quella del mese pi\u00f9 caldo, luglio, \u00e8 di +22,7 \u00b0C .\nVoci correlate.\n "}
{"id": "1689719", "revid": "99335567", "url": "https://it.wikipedia.org/wiki?curid=1689719", "title": "Gerhard Damk\u00f6hler", "text": "Tra il 1936 e il 1944, Damk\u00f6hler forn\u00ec contributi decisivi all'ingegneria delle reazioni chimiche, che studiava presso l\"'Institut f\u00fcr Physikalische Chemie\" a Gottinga. Una sua pubblicazione chiave \u00e8 stata inclusa nel \"Der Chemie-Ingenieur\" del 1937. \nA lui \u00e8 intitolato il gruppo adimensionale che esprime il rapporto tra la velocit\u00e0 di reazione e la convezione di materia, detto appunto (primo) numero di Damk\u00f6hler, di largo utilizzo nello studio delle applicazioni dell'ingegneria chimica. Altri gruppi adimensionali portano il suo nome, ad esempio quello che esprime il rapporto tra velocit\u00e0 di reazione e diffusione di materia (secondo numero di Damk\u00f6hler). \nLa \"Gerhard-Damk\u00f6hler-Medaille\" viene assegnata dal \"Deutschen Vereinigung f\u00fcr Chemie- und Verfahrenstechnik\" in suo onore."}
{"id": "1689723", "revid": "124312536", "url": "https://it.wikipedia.org/wiki?curid=1689723", "title": "Giovanni Morelli (storico dell'arte)", "text": "Biografia.\nFiglio di genitori protestanti, di due famiglie arrivate in Italia dalla Svizzera, nacque a Verona nel 1816. Alla prematura morte del padre, si trasfer\u00ec con la famiglia a Bergamo dove viveva la famiglia materna.\nRispetto ad altri storici a lui contemporanei Morelli ebbe la fortuna e la possibilit\u00e0 di studiare in diversi atenei in Svizzera, ed in Germania, e grazie a queste fortunate circostanze riusc\u00ec ad apprendere perfettamente il tedesco, come osserv\u00f2 Julius von Schlosser: \u00abun tedesco che starebbe alla pari con quello della maggior parte degli attuali scrittori d\u2019arte\u00bb.\nPrima di dedicarsi all'arte si laure\u00f2 in medicina.\nDurante i suoi studi scientifici (si dedic\u00f2 alle scienze naturali) matur\u00f2 una forte passione per la storia dell'arte, per il disegno, per lo studio del corpo umano.\nNel 1848 partecip\u00f2 alle rivolte contro gli Austriaci e successivamente nel 1861 divenne deputato del primo governo del regno: investito di questa carica inizi\u00f2 a partecipare alle iniziative per la valorizzazione e la tutela del patrimonio artistico italiano.\nGrazie alle sue eccezionali doti di conoscitore, spesso i collezionisti si affidavano alle sue stime prima di acquistare un'opera. Egli proponeva una tecnica di indagine attraverso i dettagli (orecchie, mani, pieghe delle vesti, ecc.), i quali possono meglio rivelare al conoscitore la mano particolare di un artista rispetto a quella dei suoi imitatori.\nIl \"metodo Morelli\" divenne fondamentale per la storiografia dell'Ottocento, e ricevette apprezzamenti da parte di Franz Wickhoff, da parte di Bernard Berenson e dalla scuola di critica d'arte viennese, che aveva esponenti importanti come Warburg e Thausing.\nRiconobbe inoltre nel disegno a mano libera un importante ausilio metodologico, impar\u00f2 a studiarlo e a valutarlo come un documento, anche in questo modo egli introdusse nella storia dell'arte una nuova possibilit\u00e0 di realizzare un'analisi pi\u00f9 precisa.\nLa sua carriera come storico dell'arte inizi\u00f2 sotto lo pseudonimo di \"Ivan Lermolieff\", anagramma di Morelli (omettendo le due lettere finali), e affermava di provenire da Gorlag, in realt\u00e0 Gorlago, cittadina in provincia di Bergamo, dove viveva.\nDal 1862 al 1864 fu impegnato insieme ad un altro grande critico d'arte, Cavalcaselle, nella realizzazione di un inventario delle opere d'arte e dei monumenti presenti nelle regioni dell'Italia centrale, precisamente Marche e Umbria, essendo queste le meno conosciute dal punto di vista artistico poich\u00e9 appartenenti in precedenza allo Stato pontificio.\nIl sodalizio tra i due, iniziato con questa \"spedizione\", dopo breve durata si sciolse e Morelli ritorn\u00f2 a Roma per continuare a partecipare ai dibattiti sulla tutela del territorio.\nMa da allora il suo interesse per la materia si affievol\u00ec notevolmente; dopo essere stato nominato Senatore, nel 1873, l'impegno di Morelli, nei confronti della storia dell'arte, si fece sempre pi\u00f9 rarefatto.\nNel 1890 Bernard Berenson e Morelli si conobbero personalmente: dopo questo incontro il senatore vide nel critico statunitense un \"giovane Lermolieffiano\", ma in realt\u00e0 quest'ultimo and\u00f2 alla ricerca di altri criteri pi\u00f9 onnicomprensivi.\nMentre Morelli si concentrava sui dettagli in modo scientifico, pubblicando addirittura i risultati del suo metodo, Berenson si concentrava invece sul contenuto dell'opera, sulla sua totalit\u00e0, cosa che segnava gi\u00e0 una profonda differenza tra la critica dell'Ottocento e quella del secolo successivo."}
{"id": "1689726", "revid": "112275788", "url": "https://it.wikipedia.org/wiki?curid=1689726", "title": "Stazione meteorologica di Montecapraro", "text": "La stazione meteorologica di Montecapraro \u00e8 la stazione meteorologica di riferimento relativa all'omonima localit\u00e0 del territorio comunale di Fabbrica Curone.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Fabbrica Curone, in localit\u00e0 \"Montecapraro\", a 828 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,2\u00a0\u00b0C; quella del mese pi\u00f9 caldo, luglio, \u00e8 di +20,8\u00a0\u00b0C ."}
{"id": "1689729", "revid": "226458", "url": "https://it.wikipedia.org/wiki?curid=1689729", "title": "Etno-elettronica", "text": "La musica etno-elettronica (conosciuta anche come ethno electronic music o musica etnica elettronica) \u00e8 un sottogenere della musica elettronica che combina melodie, strumenti ed elementi propri della musica etnica o della world music, a ritmi e stili propri della musica elettronica.\nTra i precursori del genere si pu\u00f2 considerare Jon Hassell che negli anni settanta ha unito al minimalismo e al jazz-rock elementi etnici.\nSi \u00e8 sviluppata dagli anni '90 grazie al contributo di dj e produttori spesso di origine asiatica, africana o sudamericana, concentrati prevalentemente nelle metropoli cosmopolite europee ed americane ed in Brasile.\nParticolarmente diffusa la musica etno-elettronica ispirata a ritmi asiatici ed in particolare indiani (Panjabi MC, Talvin Singh, Karsh Kale) o mediorientali (Muslimgauze, Tabla Beat Science, Asian Dub Foundation), con particolare attenzione alle percussioni.\nPer quanto riguarda la musica etnica elettronica sudamericana, concentrata soprattutto in Brasile, buoni riscontri sono stati ottenuti da artisti come Dj Dolores e Ramiro Musotto. Altri gruppi conosciuti i Gotan Project, mix di tango ed elettronica, ed il progetto russo Ivan Kupala. Meno catalogabili geograficamente altri gruppi, come i Transglobal Underground e gli Afro Celt Sound System.\nI maggiori successi di questo genere di musica appartengono tuttavia a gruppi come i Deep Forest, i Sacred Spirit, gli Enigma, gli Agricantus.\nL'etichetta discografica Kittball ha pubblicato due album compilation (\"Kittball Charity Compilation It Began In Africa\" e \"It Began in Africa Volume 2\"), in cui ci sono pezzi che mischiano house, tech-house, deep-house e in alcuni anche techno con le tipiche sonorit\u00e0 africane."}
{"id": "1689733", "revid": "119991", "url": "https://it.wikipedia.org/wiki?curid=1689733", "title": "Stazione meteorologica di Fabbrica Curone", "text": ""}
{"id": "1689734", "revid": "1318658", "url": "https://it.wikipedia.org/wiki?curid=1689734", "title": "Anno internazionale dell'astronomia", "text": "Il 2009 \u00e8 stato l'Anno internazionale dell'astronomia\n(con sigla AIA09 in italiano e IYA09 in inglese) dall'UNESCO, l'organizzazione dell'ONU\nper l'educazione, le scienze e la cultura. L'anno 2009 coincise col quattrocentesimo anniversario delle prime osservazioni astronomiche con strumenti fatte da Galileo Galilei nel 1609 e delle prime scoperte ottenute con queste osservazioni: i rilievi della Luna, le macchie solari, le fasi di Venere, i satelliti medicei di Giove (Io, Europa, Callisto e Ganimede).\nLa richiesta per la proclamazione dell'anno 2009 come Anno internazionale dell'astronomia fu avanzata dal governo italiano, e accettata durante la 33\u00aa sessione della conferenza generale dell'UNESCO. L'ONU in data 19 dicembre 2007, ratific\u00f2 questa decisione.\nAttivit\u00e0 programmate per il 2009.\nL'Unione astronomica internazionale coordin\u00f2 le attivit\u00e0 e manifestazioni dell'Anno internazionale dell'astronomia. Tra i vari scopi dell'Anno internazionale dell'astronomia c'era il desiderio che l'umanit\u00e0 riscoprisse il proprio posto nell'universo per mezzo dell'osservazione del cielo e trasmettere l'emozione dell'osservazione e della scoperta degli oggetti celesti. \nL'anno 2009 costitu\u00ec anche un'occasione per illustrare a tutti le scoperte dell'astronomia in questi ultimi 400 anni e in particolare quelle pi\u00f9 recenti, e di illustrare il ruolo essenziale ricoperto dall'astronomia nell'educazione scientifica. Le scoperte di Galileo nel 1609, hanno cambiato la percezione umana del mondo e dell'universo: le montagne lunari hanno mostrato che un altro corpo aveva rilievi e strutture geografiche simili a quelle della Terra; la Via Lattea \u00e8 composta di stelle; Giove ha dei satelliti come la Terra, che rappresentavano in piccolo il sistema solare superando i modelli cosmologici usati fino a quel tempo. Sempre nel 1609 Giovanni Keplero pubblicava la sua opera \"Astronomia nova\", nella quale illustrava due delle tre leggi fondamentali delle orbite planetarie.\nL'astronomia, la pi\u00f9 antica delle scienze, ha avuto un ruolo importante in quasi tutte le culture. L'Anno internazionale dell'astronomia ha cercato di evidenziare i contributi dell'astronomia apportati all'umanit\u00e0 e cercando di stimolare l'interesse di tutti ed in particolare dei giovani non solo verso la stessa astronomia ma verso tutte le scienze in generale, visti i suoi forti legami con la matematica, la fisica, la chimica e altre scienze.\nL'Anno internazionale dell'astronomia ha visto astronomi professionisti cercare alcune delle risposte alle domande espresse dall'umanit\u00e0 durante i secoli e alle quali finora non si sono trovate le risposte. Molte le iniziative indette da parte di enti di ricerca, osservatori astronomici professionali, pubblici e privati, planetari, universit\u00e0, associazioni di astrofili a tutti i livelli: nazionali, regionali, comunali, e locali.\nL'UAI, \u00e8 stata il coordinatore e il catalizzatore di tutte queste attivit\u00e0 ed iniziative concentrando i suoi sforzi sulla diffusione delle conoscenze e dell'educazione scientifiche anche grazie al sostegno degli astrofili.\nAIA09 \u00e8 stato innanzitutto un invito a tutti i cittadini della Terra a realizzare la propria personale scoperta o riscoperta del cielo, al piacere della condivisione della conoscenza dell'universo, la piena comprensione del nostro ruolo e posizione rispetto all'universo, l'apprezzamento nel suo giusto valore della cultura scientifica.\nIniziative.\nNel 2009, in particolare dal 2 al 5 aprile, furono indette diverse iniziative:"}
{"id": "1689737", "revid": "253269", "url": "https://it.wikipedia.org/wiki?curid=1689737", "title": "Dan Cortese", "text": "Biografia.\nDi origini italiane, ha fatto parte del football team dell'Universit\u00e0 del Nord Carolina. Debutta nel 1992 come presentatore del programma di sport estremi di MTV, \"MTV Sports\". Nel 1993 ottiene una parte nel film con Sylvester Stallone \"Demolition Man\", nel 2001 recita una parte nel film [the triangole - Mistero alle Bermuda], mentre nel 1995 interpreta Jess Hanson in \"Melrose Place\", fratello di Jake Hanson, interpretato dall'attore Grant Show.\nNegli anni novanta \u00e8 stato protagonista di una campagna pubblicitaria per Burger King, in cui gli stato affibbiato il nickname di \"Dan Dan: The Whopper Man\". Interpreta Perry Rollins nella sit-com \"L'atelier di Veronica\", ruolo che ricopre per tre stagioni. Successivamente appare nelle serie tv \"Rock Me, Baby\" e \"8 semplici regole\", tra il 2003 e il 2006 ha partecipato a \"Le cose che amo di te\" nel ruolo di Vic.\nNel 2008 \u00e8 presentatore del programma della NBC \"My Dad Is Better Than Your Dad\"."}
{"id": "1689739", "revid": "112275761", "url": "https://it.wikipedia.org/wiki?curid=1689739", "title": "Stazione meteorologica di Garbagna", "text": "La stazione meteorologica di Garbagna \u00e8 la stazione meteorologica di riferimento relativa alla localit\u00e0 di Garbagna.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Garbagna, a 292 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,3\u00a0\u00b0C; quella del mese pi\u00f9 caldo, luglio, \u00e8 di +21,4\u00a0\u00b0C ."}
{"id": "1689740", "revid": "484362", "url": "https://it.wikipedia.org/wiki?curid=1689740", "title": "National Trust (Australia)", "text": "The Australian Council of National Trusts (ACNT) \u00e8 un'organizzazione non governativa, creata per la promozione e la conservazione dell'Australia indigena, dell'eredit\u00e0 naturale e storica aiutando il lavoro dello \"State Trusts\".\nThe Australian Council of National Trusts (ACNT), \u00e8 stato formato nel 1965, seleziona i monumenti negli otto stati che sono: Territorio della Capitale Australiana, Nuovo Galles del Sud, Territorio del Nord, Queensland, Australia Meridionale, Tasmania, Vittoria e Australia Occidentale.\nCollettivamente, il cittadino si fida di possedere o gestire oltre 300 posti storici (la maggioranza tenuta nella perpetuit\u00e0), e gestisce una mano d'opera volontaria di 7000 persone mentre per\u00f2 impiega circa 350 persone assunte dallo Stato. Ogni anno tutte le propriet\u00e0, le collezioni e i monumenti ricevono circa 1.000.000 di visitatori.\nVictoria.\n[[File:20051210ChilternLakeViewHouseHomeHenryHandelRichardson 003.jpg|thumb|upright=1.6|Lake View Homestead, Chiltern. La casa \u00e8 stata accettata dal National Trust dell'Australia nel 1967.&lt;/ref&gt; - [[Geelong]]\nCollegamenti esterni.\n[[Categoria:Monumenti nazionali dell'Australia]]\n[[Categoria:Associazioni per la salvaguardia dei monumenti|National Trust]]\n[[Categoria:Organizzazioni non governative]]"}
{"id": "1689750", "revid": "88740", "url": "https://it.wikipedia.org/wiki?curid=1689750", "title": "Piazza Duomo (Giarre)", "text": ""}
{"id": "1689762", "revid": "125625010", "url": "https://it.wikipedia.org/wiki?curid=1689762", "title": "Piazza del Duomo (Giarre)", "text": "La piazza del Duomo rappresenta il cuore pulsante del centro storico di Giarre. Di forma rettangolare, \u00e8 posta fra via Callipoli e villa Giuseppe Garibaldi e su di essa si affaccia la chiesa di Sant'Isidoro. Sul suolo sono pavimentati due fiori a quattro petali stilizzati e una figura geometrica dodecagonale con all'interno sette torri e il motto della contea di Mascali: \"Abundantia in turribus tuis\", che in latino significa \"L'abbondanza nelle tue torri\".\nStoria.\nSecondo un dipinto del 1725 del pittore castiglionese Tuccari, nell'area della piazza sorgeva una delle torri d'avvistamento della contea di Mascali. Tale torre venne distrutta durante la rivolta anti-borbonica del 1860. L'attuale piazza venne quindi iniziata nel 1867 e completata nel 1890.\nNei primi anni del XX secolo il corpo bandistico cittadino, abbastanza rinomato, si esibiva qui da un palco. Tale palco per\u00f2 venne fatto demolire nel 1936 dal commissario al Comune Rosario Brancati, padre dello scrittore e sceneggiatore Vitaliano Brancati, per permettere le \"adunate oceaniche\" fasciste.\nQui, negli anni venti, venivano giocate le prime partite amatoriali di calcio della citt\u00e0.\nOggi la piazza ospita occasionalmente eventi e concerti."}
{"id": "1689771", "revid": "741864", "url": "https://it.wikipedia.org/wiki?curid=1689771", "title": "Howard Winter", "text": "Biografia.\nOrigini.\nWinter nacque a West Roxbury, un quartire di Boston (capitale del Massachusetts), il 17 marzo del 1929 da una famiglia di origini irlandesi e tedesche. Crebbe presso Somerville, sempre nel Massachusetts, dove cominci\u00f2 la sua vita criminale.\nMafia.\nWinter era il braccio destro di \"Buddy\" McLean che, dopo il suo assassinio, prese le redini insieme a \"Whitey\" Bulger, nel 1966. Bulger e Winter furono accusati diverse volte dall'FBI, per diversi crimini e violenze che i due malfattori scatenavano nella Boston meridionale.\nWinter fu anche arrestato, ma dopo alcuni anni fu rilasciato e scoperto mentre spacciava cocaina. Fu di nuovo arrestato ed incarcerato nel 1994, all'et\u00e0 di 65 anni. Torn\u00f2 libero nel 2002 e and\u00f2 a vivere nel Massachusetts."}
{"id": "1689773", "revid": "309289", "url": "https://it.wikipedia.org/wiki?curid=1689773", "title": "Vasjugan", "text": "Il Vasjugan () \u00e8 un fiume della Russia, affluente di sinistra dell'Ob'. Scorre nel Kargasokskij rajon dell'Oblast' di Tomsk, nella parte meridionale del bassopiano della Siberia occidentale\nDescrizione.\nIl fiume nasce e scorre nella parte sud-occidentale dell'oblast' di Tomsk in una vastissima zona paludosa che dal fiume ha preso il nome di \"Vasjugan'e\"; scorre dapprima con direzione settentrionale, piegando, all'incirca verso met\u00e0 corso, verso est. Alla foce si divide in due bracci: quello di destra sfocia a 11\u00a0km dall'insediamento di Kargasok, l'altro, il principale, incontra l'Ob' pi\u00f9 a valle.\nLa lunghezza del Vasjugan \u00e8 di 1\u00a0082\u00a0km. L'area del suo bacino \u00e8 di 61\u00a0800\u00a0km\u00b2. La portata media annua del fiume \u00e8 di 327,64\u00a0m\u00b3/s all'altezza dell'insediamento di Naunak (a 63\u00a0km dalla foce). Il fiume \u00e8 navigabile per 886\u00a0km (dalla foce). Lungo il suo corso vi sono molti piccoli insediamenti e nessun centro abitato di rilievo. \nIl fiume ha un andamento fortemente tortuoso. La larghezza del canale nei tratti superiori \u00e8 di 10-70\u00a0m, nella parte centrale e inferiore di 100-140\u00a0m, in alcuni punti fino a 200\u00a0m. L'altezza media del bacino \u00e8 di 100 metri. \nIl corso del fiume viene utilizzato per trasportare merci varie nei centri abitati e nei campi di estrazione di petrolio e gas. Il bacino idrografico del Vasjugan \u00e8 ricco di giacimenti di petrolio e gas naturale, similmente a molte altre zone del bassopiano siberiano occidentale. Produce 6 milioni di tonnellate di petrolio e 3 milioni di metri cubi di gas naturale all'anno. Ad ogni modo, l'infrastruttura operativa dei depositi si trova lontano dal letto del fiume e non influisce in modo significativo sul Vasjugan.\nI principali affluenti del Vasjugan sono: Njurol'ka e \u010ci\u017eapka da destra; \u010certala, Jagyl\"jach, Egol\"jach, Kel'vat e Machnja da sinistra. Il fiume \u00e8 gelato, mediamente, da novembre a maggio. "}
{"id": "1689774", "revid": "177744", "url": "https://it.wikipedia.org/wiki?curid=1689774", "title": "Stazione meteorologica di Novi Ligure", "text": "La stazione meteorologica di Novi Ligure \u00e8 la stazione meteorologica di riferimento relativa alla localit\u00e0 di Novi Ligure.\nCoordinate geografiche.\nLa stazione meteorologica, di tipo automatico DCP, si trova nell'Italia nord-occidentale, in Piemonte, in provincia di Alessandria, nel comune di Novi Ligure, a 200 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +23,8\u00a0\u00b0C."}
{"id": "1689775", "revid": "33888", "url": "https://it.wikipedia.org/wiki?curid=1689775", "title": "Giovanni Macchia", "text": "Biografia.\nFiglio di Vito (presidente di Corte d'Assise, poi magistrato di cassazione), nel 1923 si trasfer\u00ec con la famiglia a Roma, dove frequent\u00f2 il Liceo classico Ennio Quirino Visconti. Nel 1930 si iscrisse alla Facolt\u00e0 di Lettere e Filosofia e nel 1934 si laure\u00f2 in letteratura francese con una tesi su \"Baudelaire critico\". Dopo il corso di perfezionamento alla Sorbona e al Coll\u00e8ge de France, fu lettore di lingua francese alla Scuola Normale Superiore di Pisa, poi insegn\u00f2 lingua e letteratura francese a Catania e dal 1949 a Roma. Qui, nel 1952, fond\u00f2 e diresse l'Istituto di Storia del teatro e dello spettacolo. Collabor\u00f2 a numerose riviste italiane (\"Lettere d'oggi\", di cui fu anche condirettore, \"L'Immagine\", \"Letteratura\") e straniere; diresse collane per le Edizioni scientifiche italiane, per le Edizioni dell'Ateneo, per le Edizioni Il Polifilo, per Mursia e l'edizione Arnoldo Mondadori Editore di \"Tutte le opere\" di Luigi Pirandello; negli anni sessanta fu condirettore della collana Le letterature del mondo.\nCritico di ampi orizzonti, francesista fra i maggiori del secolo, fu anche illustre comparativista, studioso di letteratura italiana e spagnola, di storia del teatro, di arti figurative. Accademico dei Lincei, vinse nel 1963 il Premio Marzotto, nel 1977 il Premio Feltrinelli, nel 1980 il Premio Bagutta, nel 1988 il Prix M\u00e9dicis essai, nel 1990 ebbe la Legion d'Onore, nel 1992 il Premio Balzan per la storia e critica delle letterature, nel 1995 la Penna d'Oro della Presidenza della Repubblica Italiana, nel 2000 il Grand Prix de la francophonie, attribuito dall'Acad\u00e9mie fran\u00e7aise.\nLa biblioteca.\nLa biblioteca di Giovanni Macchia, formata da circa 30.000 volumi e documenti, \u00e8 stata donata alla Biblioteca Nazionale Centrale di Roma dalla Fondazione Cassa di Risparmio (dal 2007 Fondazione Roma) che l'aveva acquistata dallo studioso nel 1993. Dal 2003, al fondo Giovanni Macchia \u00e8 riservata una sala apposita della sede di Castro Pretorio."}
{"id": "1689792", "revid": "465169", "url": "https://it.wikipedia.org/wiki?curid=1689792", "title": "Stazione meteorologica di Stazzano", "text": "La stazione meteorologica di Stazzano \u00e8 la stazione meteorologica di riferimento relativa alla localit\u00e0 di Stazzano.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Stazzano, a 219 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, luglio, \u00e8 di +23,0\u00a0\u00b0C ."}
{"id": "1689794", "revid": "14214", "url": "https://it.wikipedia.org/wiki?curid=1689794", "title": "Costante cinetica", "text": ""}
{"id": "1689795", "revid": "767487", "url": "https://it.wikipedia.org/wiki?curid=1689795", "title": "Fausto Masi", "text": "\u00c8 stato uno dei Maestri dell'ingegneria italiana del XX secolo nel campo delle strutture metalliche.\n\u00c8 stato Direttore dell'Ufficio Tecnico delle Officine Bossi di Milano.\n\u00c8 stato tra i promotori della fondazione nel 1946 dell'ACAI (Associazione fra i Costruttori in Acciaio Italiani) diventando nel 1949 il primo direttore della rivista \"Costruzioni Metalliche\", pubblicata dall'associazione. \u00c8 stato inoltre membro del Consiglio Nazionale delle Ricerche per le normative sulle costruzioni metalliche.\nHa pubblicato numerosi testi sulle costruzioni in acciaio, tra i quali \"La pratica delle costruzioni metalliche\", Hoepli, Milano, 1931, che ha avuto ampia diffusione e numerose ristampe ed \u00e8 considerata \u00abuna pietra miliare della cultura metallica italiana\u00bb. Il libro fu tradotto anche in spagnolo e pubblicato con il titolo \"Construir en acero\". \nCollaboratore dal 1970 dell'Ente Nazionale Italiano di Unificazione e appassionato astrofilo, \u00e8 stato anche autore di un testo divulgativo per ragazzi sulle basi dell'astronomia, \"Il cielo in tasca\", edito da Rusconi."}
{"id": "1689796", "revid": "139103", "url": "https://it.wikipedia.org/wiki?curid=1689796", "title": "Valdarno (pollo)", "text": "Valdarno \u00e8 una razza di pollo italiana, leggera e di tipo campagnolo, presente soltanto nella variet\u00e0 nera. Presente nelle campagne toscane gi\u00e0 nel diciannovesimo secolo, la razza fu riconosciuta nel 1905, per poi estinguersi nella prima met\u00e0 del ventesimo secolo. La razza \u00e8 stata recuperata alla fine del Novecento tramite un serio e meticoloso lavoro di selezione ad opera soprattutto dell'avicoltore Fabrizio Focardi, e nel 1998 \u00e8 ricomparsa tra gli standard delle razze avicole. Prende il nome dal posto in cui era pi\u00f9 diffusa e dove presumibilmente nacque, la valle dell'Arno. Da non confondere con la razza recente chiamata Valdarnese, non riconosciuta dalla FIAV.\nOrigini.\nLa razza era presente fin dall'Ottocento nelle campagne toscane, pi\u00f9 precisamente nel Valdarno inferiore e nella Pianura Pisana. Lo studioso di avicoltura U. Maggi colloc\u00f2 la nascita della razza nella prima met\u00e0 dell'Ottocento, dichiarando che prima del 1848 nel Valdarno erano presenti soprattutto polli neri aderenti alle caratteristiche della razza. Maggi nel 1905 stil\u00f2 il primo standard ufficiale della razza Valdarno, durante una relazione al Congresso di Avicoltura di Mantova. Gi\u00e0 nei primi decenni del ventesimo secolo la razza divenne piuttosto rara, tanto che pi\u00f9 volte scomparve e fu ricostruita, prima da Alessandro Ghigi nel 1922 e poi da Taibel nel 1924. In seguito anche questi ceppi si dispersero velocemente, e la razza fu abbandonata a causa anche del successo che la Livorno stava avendo in Italia e all'estero. La Valdarno fu dichiarata estinta.\nNegli ultimi anni del 900 alcuni allevatori italiani si sono interessati al recupero di questa razza ormai perduta, e hanno impiegato le loro forze nel tentativo di ricostituirla. \nIl merito di questo lavoro di selezione va a Fabrizio Focardi, il quale ha utilizzato del pollame trovato nelle campagne senesi dall'allevatore Gabriele Fratalocchi insieme alla francese Bresse nera e soprattutto alla Castigliana. Il risultato di questa paziente opera selettiva sono stati degli esemplari che furono presentati al Campionato Italiano di Avicoltura del 1998, tenutosi a Reggio Emilia: i soggetti esposti hanno talmente convinto i giudici, che la Valdarno \u00e8 tornata ad essere presente nella lista delle razze avicole riconosciute in Italia, con uno standard di purezza fedele a quello compilato da Maggi nel 1905.\nCaratteristiche morfologiche.\nLa Valdarno appartiene alla categoria delle razze mediterranee, leggere, eleganti e di tipologia campagnola; somiglia molto alla pi\u00f9 celebre Livorno, ma presenta numerose differenze.\nIl tronco \u00e8 lungo, largo e compatto. La testa \u00e8 elegante e relativamente forte, dotata di una cresta semplice, molto grande e sviluppata, rossa con 5 o 6 denti ben delineati, portata perfettamente diritta nel gallo ed elegantemente piegata nella gallina dopo il secondo dente. Gli occhi sono rosso scuri, grandi e prominenti. I bargigli sono rosso accesi, lunghi e ben distesi, senza essere aperti davanti. La faccia \u00e8 rossa e priva di peluria, mentre gli orecchioni sono ovali, lisci e perfettamente bianchi.\nIl collo \u00e8 di media lunghezza, leggermente arcuato e dotato di una ricca mantellina. Le spalle sono abbastanza larghe e il dorso \u00e8 non molto lungo, largo sulle spalle e inclinato verso la coda nel gallo, mentre nella gallina \u00e8 quasi orizzontale. Le ali sono piuttosto lunghe e aderenti al corpo. La coda \u00e8 vistosa ma non molto sviluppata, e forma un angolo con la linea del dorso di 65/70\u00b0 nel gallo e 50/55\u00b0 nella gallina; le timoniere non sono aperte e le falciformi lunghe e ben ricurve.\nLe zampe sono molto forti e con l'attaccatura nascosta dal tronco; i tarsi sono di colore ardesia scuro, lisci e nudi. Il petto \u00e8 rotondo e portato in alto, mentre il ventre \u00e8 ben sviluppato, soprattutto nella femmina. La pelle \u00e8 bianca.\nIl piumaggio \u00e8 abbastanza largo e ben aderente, non eccessivamente morbido; non deve creare ringonfiamenti in entrambi i sessi.\nIl peso \u00e8 di kg 2,500/2,800 nel gallo e di kg 2,000/2,300 nella gallina.\nDifetti gravi.\nCresta poco sviluppata, piegata nel gallo o dritta nella gallina. Petto scarso e coda a scoiattolo. Orecchioni giallastri e/o macchiati di rosso.\nColorazioni.\n\u00c8 presente un'unica variet\u00e0 di colore, la \"Nera\".\nQualit\u00e0.\nLa Valdarno \u00e8 un uccello leggero e molto vivace, ottimo volatore e grande pascolatore. \u00c8 un animale che necessita di vivere in spazi aperti, se tenuto al chiuso deperirebbe e adotterebbe comportamenti nervosi e stressati. Pur somigliando molto alla Livorno nera e all'Ancona, \u00e8 una razza unica nel panorama avicolo italiano: si distingue infatti da tutte le altre per il colore scuro degli occhi e delle zampe e per la pelle bianca, caratteristica che ha nuociuto alla sua espansione. La crescita \u00e8 molto precoce, cos\u00ec come l'impennamento e l'inizio della deposizione. \u00c8 una razza rinomata per l'alta qualit\u00e0 delle sue carni e per l'ottima deposizione. La Valdarno viene allevata a scopo espositivo o per autoconsumo, \u00e8 abbastanza rara in Italia e praticamente assente all'estero. Il guscio delle uova \u00e8 bianco, e pesano circa 55 gr."}
{"id": "1689797", "revid": "287204", "url": "https://it.wikipedia.org/wiki?curid=1689797", "title": "Giovanni Morelli", "text": ""}
{"id": "1689798", "revid": "1543377", "url": "https://it.wikipedia.org/wiki?curid=1689798", "title": "Allgemeine Encyclop\u00e4die der Wissenschaften und K\u00fcnste", "text": "L'Allgemeine Encyclop\u00e4die der Wissenschaften und K\u00fcnste (\"Enciclopedia Universale delle Scienze e delle Arti\") \u00e8 una enciclopedia in lingua tedesca diretta ai primi del XIX secolo da Johann Samuel Ersch e Johann Gottfried Gruber, e perci\u00f2 conosciuta anche come l'enciclopedia \"Ersch-Gruber\". Si tratta di una delle pi\u00f9 ambiziose imprese editoriali che siano mai state progettate, ma \u00e8 rimasta incompiuta.\nStoria.\nL'enciclopedia fu ideata nel 1813 da Johann Samuel Ersch, professore di Geografia e Statistica all'universit\u00e0 di Halle, per colmare la mancanza di una enciclopedia in Germania. Le guerre napoleoniche interruppero il progetto, che fu ripreso nel 1816 quando si un\u00ec all'impresa Gottlieb Hufeland, professore di Economia all'Universit\u00e0 di Jena; Hufeland mor\u00ec il 25 novembre 1817, mentre veniva composto il primo volume, stampato a Lipsia nel 1818. I redattori delle diverse sezioni erano alcuni fra i pi\u00f9 famosi studiosi tedeschi.\nQuasi tutte le voci riportavano il nome degli autori in calce; le poche che ne erano prive riportavano i nomi alla fine di ciascuna lettera. L'impresa fu abbandonata nel 1889, quando erano stati gi\u00e0 stampati 167 volumi. I volumi erano stati distribuiti in tre sezioni: \"A-G\" (99 volumi), \"H-N\" (43 volumi) e \"O-Z\" (25 volumi). Solo la prima sezione era stata completata: la seconda sezione era ferma alla voce \"Ligatur\" e la terza sezione alla voce \"Phyxios\". Per dare un'idea delle dimensioni: la voce \"Grecia\" occupava da sola ben otto volumi, per complessive 3668 pagine."}
{"id": "1689801", "revid": "45927", "url": "https://it.wikipedia.org/wiki?curid=1689801", "title": "Vita indipendente", "text": ""}
{"id": "1689804", "revid": "205250", "url": "https://it.wikipedia.org/wiki?curid=1689804", "title": "Val Tanaro", "text": ""}
{"id": "1689806", "revid": "1031941", "url": "https://it.wikipedia.org/wiki?curid=1689806", "title": "Antimariani", "text": "Gli Antimariani, detti anche Antimarianiti o Antidicomarianiti, erano i seguaci di una corrente di pensiero, giudicata eretica dagli altri Cristiani, che negava la verginit\u00e0 di Maria sia prima del parto, sia dopo. Per loro l'Annunciazione aveva un semplice valore simbolico e interpretavano alla lettera il vangelo di Matteo , dove l'evangelista cita i fratelli di Ges\u00f9.\nQuesta corrente di pensiero si svilupp\u00f2 nel II secolo ed ebbe parecchi sostenitori fino al IV secolo. Tra i primi movimenti che abbracciarono questa corrente di pensiero vi figurano gli ebioniti. Essi affermavano che Ges\u00f9 era figlio di Giuseppe e di Maria. Tra gli ariani furono antimariani Eudossio di Costantinopoli e Eunomio di Cizico. A questi fecero seguito, nel IV secolo, Gioviniano di Roma, Elvidio di Milano e Bonoso di Sardica, che ebbero anche un notevole numero di proseliti. Nel suo scritto \"Panarion adversus omnes haereres\" Epifanio di Salamina afferma che questa eresia ebbe notevole popolarit\u00e0 nell'Arabia della fine del IV secolo.\nUlteriore eresia era quella dei colliridiani che veneravano Maria con offerte sacrificali e altri atti riservati all'adorazione di Dio. Antidicomarianiti e Colliridiani furono fortemente avversati da Sant'Epifanio di Salamina."}
{"id": "1689807", "revid": "123278560", "url": "https://it.wikipedia.org/wiki?curid=1689807", "title": "National Trust", "text": "National Trust \u00e8 il nome di varie associazioni nazionali di difesa di patrimoni culturali e naturali:"}
{"id": "1689808", "revid": "1305772", "url": "https://it.wikipedia.org/wiki?curid=1689808", "title": "Tunnel di Tenda", "text": ""}
{"id": "1689809", "revid": "7459", "url": "https://it.wikipedia.org/wiki?curid=1689809", "title": "Antidicomarianiti", "text": ""}
{"id": "1689812", "revid": "112275968", "url": "https://it.wikipedia.org/wiki?curid=1689812", "title": "Stazione meteorologica di Spigno Monferrato", "text": "La stazione meteorologica di Spigno Monferrato \u00e8 la stazione meteorologica di riferimento relativa alla localit\u00e0 di Spigno Monferrato.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Spigno Monferrato, a 276 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,9\u00a0\u00b0C; quella del mese pi\u00f9 caldo, luglio, \u00e8 di +23,0\u00a0\u00b0C ."}
{"id": "1689814", "revid": "17654", "url": "https://it.wikipedia.org/wiki?curid=1689814", "title": "Giovanni Morelli (politico)", "text": ""}
{"id": "1689815", "revid": "188717", "url": "https://it.wikipedia.org/wiki?curid=1689815", "title": "Affinit\u00e0 descrittiva", "text": ""}
{"id": "1689820", "revid": "80339", "url": "https://it.wikipedia.org/wiki?curid=1689820", "title": "Vasyugan", "text": ""}
{"id": "1689821", "revid": "1776051", "url": "https://it.wikipedia.org/wiki?curid=1689821", "title": "Domenico Peranni", "text": "Biografia.\nFiglio di un Generale d'artiglieria dell'Esercito borbonico, sostenne gli esiliati dopo la rivoluzione siciliana del 1848.\nCon l'occupazione garibaldina di Palermo, il 7 giugno 1860 fu nominato segretario di Stato (Ministro) delle Finanze del Governo Dittatoriale garibaldino.\nConsigliere della Cassa di risparmio di Palermo dal novembre 1861, fu poi Presidente del Banco di Sicilia. \u00c8 stato sindaco di Palermo dal 1868 al 1873. Nominato senatore del Regno nel 1873.\nFu presidente della Societ\u00e0 siciliana di storia patria."}
{"id": "1689823", "revid": "112275923", "url": "https://it.wikipedia.org/wiki?curid=1689823", "title": "Stazione meteorologica di Montemarzino", "text": "La stazione meteorologica di Montemarzino \u00e8 la stazione meteorologica di riferimento relativa alla localit\u00e0 di Montemarzino.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Alessandria, nel comune di Montemarzino, a 468 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,3\u00a0\u00b0C; quella del mese pi\u00f9 caldo, luglio, \u00e8 di +22,6\u00a0\u00b0C ."}
{"id": "1689824", "revid": "124991703", "url": "https://it.wikipedia.org/wiki?curid=1689824", "title": "'Ndrina Romeo", "text": "I Romeo detti \"Staccu\" sono una 'ndrina di San Luca.\nSono alleati con le cosche dei Nirta (\"La Maggiore\") e dei Pelle.\nStoria.\nAnni '70.\nSebastiano Romeo, secondo Francesco Fonti viene coinvolto insieme alla Banda della Magliana nella ricerca di Aldo Moro.\nAnni '90.\nSebastiano Romeo entra a far parte della costituenda commissione provinciale della 'ndrangheta.\nOggi.\nL'11 marzo 2021 viene arrestato a Barcellona dalla Guardia Civil Giuseppe Romeo detto \"Maluferru\" accusato di traffico internazionale di droga."}
{"id": "1689825", "revid": "339392", "url": "https://it.wikipedia.org/wiki?curid=1689825", "title": "Romeo ('Ndrina)", "text": ""}
{"id": "1689829", "revid": "69794", "url": "https://it.wikipedia.org/wiki?curid=1689829", "title": "Matteo Pescatore", "text": "Biografia.\nDopo la laurea in diritto, entr\u00f2 in magistratura, ma lasci\u00f2 presto la carriera, per dedicarsi interamente all'insegnamento di filosofia del diritto, all'Universit\u00e0 di Torino e alla scrittura dei suoi testi. Fu eletto deputato nel 1848 e rieletto per varie legislature. Divenne senatore del Regno il 6 novembre 1873.\nHa pubblicato \"Diritto giudiziario\" (1851), \"La logica del diritto\" (1863) - opera cui \u00e8 legata la sua notoriet\u00e0 - \"Esposizione compendiosa della procedura civile e criminale\" (1864-1865), \"La logica delle imposte\" (1867), \"Filosofia e dottrine giuridiche\" (1874), in cui espose la sua teoria filosofica-razionale del diritto che, a suo parere, deve sempre prevalere su considerazioni di esegetica.\nOnorificenze.\nMemoria.\nLa citt\u00e0 di Torino gli ha dedicato una via. Presso la segreteria dell'Universit\u00e0 degli studi di Torino, in via Po, \u00e8 presente una statua a lui dedicata."}
{"id": "1689835", "revid": "124123", "url": "https://it.wikipedia.org/wiki?curid=1689835", "title": "Adriano Galli", "text": "Biografia.\nLaureato in ingegneria presso la Scuola politecnica di Napoli, nel 1929 divenne assistente volontario alla cattedra di statica grafica tenuta da A. De Norado. Nel 1930 fu nominato assistente di ruolo presso la Scuola di architettura di Napoli, dove tenne rapporti scientifici con Antonio Signorini, Carlo Luigi Ricci e Giulio Krall, che contribuirono al completamento della sua formazione accademica e professionale. In particolare di questi ultimi due cur\u00f2 la pubblicazione delle lezioni universitarie.\nNel 1934 divenne libero docente in meccanica applicata alle costruzioni e nel 1939 ottenne l'incarico per il corso di scienza delle costruzioni.\nNel 1940 pass\u00f2 da architettura ad ingegneria dove tenne il corso di costruzioni in legno, ferro e cemento armato e dal 1943, dopo aver superato il concorso, la cattedra di scienza delle costruzioni. Dopo la scomparsa del Ricci divenne direttore dell'Istituto di Scienza delle Costruzioni e del Laboratorio di Prove dei Materiali.\nI suoi studi scientifici hanno trattato i temi dell'ellisse centrale di elasticit\u00e0, le superfici di influenza per le piastre, l'instabilit\u00e0 delle strutture, le vibrazioni, le volte autoportanti, i telai spaziali, il grado di sicurezza nelle strutture e il calcolo a rottura. \u00c8 stato maestro di decine di ingegneri strutturisti stimolando una fiorente Scuola di Ingegneria.\nSono stati suoi allievi Vincenzo Franciosi, Elio Giangreco e Fabrizio de Miranda.\n\u00c8 stato autore di un testo in 3 volumi di \"Lezioni di scienza delle costruzioni\" (Napoli 1957).\nA lui \u00e8 intitolato il Laboratorio prove Materiali della Facolt\u00e0 di Ingegneria dell'Universit\u00e0 degli Studi Federico II (Dipartimento di Ingegneria Strutturale).\nFu anche professionista di grande valore, progettando le strutture di molte opere. In particolare si ricordano: Villa Crespi a Napoli, il viadotto di Seiano, il ponte sul Corace in provincia di Catanzaro, i capannoni a shed della Lancia a Napoli, i sostegni in cemento armato precompresso della funivia del Monte Faito. Nel 1939 diresse l'Ufficio tecnico della Mostra d'Oltremare di Napoli progettando e curando la realizzazione in breve tempo dell'imponente complesso edilizio. Collabor\u00f2 con Luigi Cosenza nella realizzazione della Fabbrica Olivetti a Pozzuoli."}
{"id": "1689839", "revid": "984922", "url": "https://it.wikipedia.org/wiki?curid=1689839", "title": "Stazione meteorologica di Novara Centro", "text": "La stazione meteorologica di Novara Centro \u00e8 la stazione meteorologica di riferimento relativa all'area urbana della citt\u00e0 di Novara.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nel comune di Novara, a 164 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,6\u00a0\u00b0C; quella del mese pi\u00f9 caldo, luglio, \u00e8 di +24,1\u00a0\u00b0C ."}
{"id": "1689841", "revid": "466539", "url": "https://it.wikipedia.org/wiki?curid=1689841", "title": "Vinnie Jones", "text": "Biografia.\nVinnie Jones \u00e8 nato a Watford, mentre il padre lavorava come guardiacaccia.\nNel 1994 si \u00e8 sposato con Tanya e il matrimonio \u00e8 durato sino al 6 luglio 2019, giorno del decesso dell'attrice a causa di un cancro alla pelle. Hanno avuto un figlio, Aaron (1991). \nCarriera calcistica.\nHa iniziato la carriera calcistica nel 1984 nel Wealdstone, lavorando nel tempo libero come manovale. Ha giocato una stagione con gli svedesi dell'IFK Holmsund nel 1986 e li ha aiutati a vincere il campionato di terza divisione. Nello stesso anno si trasferisce al . Ha fatto parte della \"Crazy Gang\", ovvero la squadra che ha vinto la FA Cup 1988 contro il Liverpool, il pi\u00f9 grande successo del club. Successivamente ha giocato per il Leeds United, lo Sheffield United e il , prima di tornare nuovamente al Wimbledon nel 1992. Ha giocato oltre 250 partite per il Wimbledon, dopodich\u00e9 \u00e8 diventato giocatore-allenatore del QPR nel 1998.\nJones \u00e8 diventato subito famoso per la sua immagine da \"duro\". Detiene il record per il cartellino pi\u00f9 veloce, tre secondi, \u00e8 stato espulso 12 volte nella sua carriera in Premier League (secondo solo a Roy Keane con 13). In un noto incidente ha distratto Paul Gascoigne strizzando i suoi testicoli. Durante un altro match nel 1988, esegu\u00ec un duro tackle sul difensore Gary Stevens, causandogli un infortunio dal quale Stevens non si riprese mai completamente e che pochi anni dopo costrinse il difensore al ritiro.\nInoltre \u00e8 stato anche il presentatore del famigerato \"Soccer's Hard Men\", video pubblicato nel 1992, caratterizzato da filmati di se stesso e molti altri \"uomini duri\" del calcio, con molti consigli per diventare \"uomini duri\". Dopo l'uscita del video Jones \u00e8 stato multato \u00a3 20.000, squalificato per sei mesi e sospeso per tre anni dalla Football Association con l\u2019accusa di \"mostrare il gioco del calcio in cattiva luce\". Molti dei colleghi di Jones si sono affrettati a condannare sia il video sia lo stesso autore; uno dei critici pi\u00f9 accesi fu David Ginola, che disse: \"Jones non merita di essere considerato un calciatore\".\nCarriera cinematografica e televisiva.\nNel 1998 ha recitato nel film \"Lock &amp; Stock - Pazzi scatenati\" e nel 2000 in \"Snatch - Lo strappo\", entrambi del regista inglese Guy Ritchie. Nel 2008 ha presentato come conduttore-narratore la serie televisiva di docu-reality per la britannica ITV4 \"World's Thoughest Cops.\" In ogni episodio \u00e8 stato documentato il lavoro di forze speciali di polizia in Paesi del mondo dove la criminalit\u00e0 \u00e8 pi\u00f9 alta, concentrandosi sugli aspetti pi\u00f9 pericolosi del mestiere.\nNel 2006 interpreta il \"villain\" Fenomeno nel film \"X-Men - Conflitto finale\".\nIl 3 gennaio 2010 \u00e8 entrato a far parte del cast del \"Celebrity Big Brother\", la versione vip del \"Grande Fratello\" inglese. Dopo 27 giorni di permanenza nella casa, senza ricevere neppure una nomination, nella finale del 29 gennaio 2010 si \u00e8 classificato al terzo posto. Nel 2014 ottiene il ruolo di Gareth nella serie TV \"Galavant\".\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "1689851", "revid": "767487", "url": "https://it.wikipedia.org/wiki?curid=1689851", "title": "Giovanni Rizzi", "text": "Biografia.\nNato da una famiglia originaria di Gries, in Val di Fassa, si batt\u00e9 come volontario nel Veneto durante i moti del 1848, quindi si trasfer\u00ec a Milano dove fond\u00f2 e fu direttore della Scuola Superiore femminile in cui insegn\u00f2 anche italiano. \nFu assiduo di casa Manzoni e polemizz\u00f2 aspramente contro i poeti veristi e i loro capiscuola (Lorenzo Stecchetti e Giosu\u00e8 Carducci) con il volumetto \"Un grido\" pubblicato per Brigola nel 1878 che ebbe un notevole successo (fino al 1880 ci furono 5 edizioni). In quest'opera egli si riteneva l'ultimo difensore dell'ideale e si faceva paladino dei santi affetti, della fede, della virt\u00f9, dell'amore per la patria, che a suo dire gli scrittori veristi della luciferina industria elzeviriana dell'editore Zanichelli avevano negato e vilipeso. Alle critiche del Rizzi, risposero Olindo Guerrini con il \"Prologo\" di \"Nova polemica\" e Pier Enea Guarnerio con il libretto \"Auxilium\".\nUna sua lirica ebbe particolarmente successo (fu compresa in alcune antologie): si tratta del sonetto che fu parodiato dal Olindo Guerrini in \"Nova Polemica\" e nel \"Giobbe\" e da Felice Cavallotti nelle sue \"Anticaglie\"."}
{"id": "1689857", "revid": "984922", "url": "https://it.wikipedia.org/wiki?curid=1689857", "title": "Stazione meteorologica di Borgomanero", "text": "La stazione meteorologica di Borgomanero \u00e8 la stazione meteorologica di riferimento relativa alla localit\u00e0 di Borgomanero.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Novara, nel comune di Borgomanero, a 306 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,6\u00a0\u00b0C; quella del mese pi\u00f9 caldo, luglio, \u00e8 di +20,1\u00a0\u00b0C ."}
{"id": "1689862", "revid": "122714148", "url": "https://it.wikipedia.org/wiki?curid=1689862", "title": "Vincenzo Franciosi", "text": "Biografia.\nSi laureo a vent'anni in Ingegneria elettrotecnica all'Universit\u00e0 di Napoli, allievo del prof. Adriano Galli. A ventisei anni consegu\u00ec la libera docenza in Scienza delle costruzioni e a ventinove fu docente ordinario della stessa materia all'Universit\u00e0 di Napoli. Nel 1956, a seguito della morte di Adriano Galli, Franciosi prende il comando della Scuola napoletana di Scienza delle Costruzioni, assumendo la direzione dell\u2019omonimo Istituto, ad appena trentun anni. Suoi allievi furono di numerosi studiosi italiani della materia.\nFu autore di numerose pubblicazioni scientifiche di altissimo livello e di diversi trattati di Scienza delle costruzioni. \nFu autore di testi della materia che hanno costituito per ."}
{"id": "1689864", "revid": "125467290", "url": "https://it.wikipedia.org/wiki?curid=1689864", "title": "Santa Maria a Toro", "text": "Santa Maria a Toro \u00e8 una frazione del comune di San Nicola Manfredi, in provincia di Benevento.\nGeografia fisica.\nLa localit\u00e0 sorge su di un colle, a circa 1\u00a0km da San Nicola Manfredi, 5 da San Giorgio del Sannio e 8 da Benevento. Essa conta poco pi\u00f9 di 100 abitanti. \u00c8 situata a quasi 500 metri sul livello del mare, ed il mare Tirreno \u00e8 a 60\u00a0km.\nStoria.\nIl suo nome \u00e8 dovuto all'antico toponimo Santa Maria \"actorum\", ove gli atti potrebbero rinviare all'ufficio di un notaio. Secondo fonti non verificate, il castello (poi divenuto palazzo baronale) \u00e8 stata dimora del re Manfredi di Sicilia nel 1251."}
{"id": "1689878", "revid": "984922", "url": "https://it.wikipedia.org/wiki?curid=1689878", "title": "Stazione meteorologica di Romagnano Sesia", "text": "La stazione meteorologica di Romagnano Sesia \u00e8 la stazione meteorologica di riferimento relativa alla localit\u00e0 di Romagnano Sesia.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Novara, nel comune di Romagnano Sesia, a 266 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,2\u00a0\u00b0C; quella del mese pi\u00f9 caldo, luglio, \u00e8 di +22,7\u00a0\u00b0C ."}
{"id": "1689881", "revid": "287204", "url": "https://it.wikipedia.org/wiki?curid=1689881", "title": "BMW S65", "text": "La sigla BMW S65 indica una piccola serie di motori V8 a ciclo Otto prodotta dal 2007 al 2013 dalla Casa automobilistica tedesca BMW.\nCaratteristiche.\nQuesto motore va a sostituire l'unit\u00e0 S54, rispetto alla quale \u00e8 completamente diverso. Con la nascita del motore \"S65\" viene infatti abbandonata l'architettura a 6 cilindri in linea, presente dal 1993, in favore di un nuovo, potente e tecnologico V8 da 4 litri. Nonostante la maggior complessit\u00e0 della nuova unit\u00e0 motrice, il peso finale \u00e8 inferiore a quello del precedente 6 cilindri (202 kg contro 217). Tale motore deriva dalla pi\u00f9 grande unit\u00e0 S85B50, ossia il V10 montato sulla BMW M5 E60. Ma non si tratta semplicemente del motore dell'M5 privato di 2 cilindri: per alcuni versi il motore \"S65\" rappresenta infatti un'evoluzione del potente V10, ottenuta attingendo anche alle conoscenze maturate della Casa tedesca nelle competizioni di Formula 1. Dall'originario 4 litri \u00e8 stato in seguito derivato una ancor pi\u00f9 performante unit\u00e0 da 4,4 litri.\nS65B40.\nDi seguito viene descritto pi\u00f9 in dettaglio il motore da 4 litri.\nMonoblocco.\nIl monoblocco \u00e8 realizzato tramite fusione a getto in conchiglia utilizzando una lega di alluminio e silicio chiamata alusil, la quale permette, dopo un opportuno trattamento elettrochimico, di ottenere delle camicie in silicio per ogni cilindro.&lt;br&gt;Le due bancate di cilindri formano tra loro un angolo di 90\u00b0. Gli ingegneri della M GmbH, il reparto sportivo BMW (un tempo chiamato \"Motorsport\") hanno puntato su tale misura per ottenere un ottimale bilanciamento ed un'efficace riduzione delle vibrazioni. Ci\u00f2 \u00e8 anche dovuto ad un ridotto disassamento tra le bancate, che rende oltretutto il propulsore pi\u00f9 compatto e rigido. Le misure di alesaggio e corsa sono pari a quelle del V10 \"S85\", vale a dire di 92x75,2 mm, per una cilindrata complessiva di 3999 cm\u00b3.\nAnche il rapporto di compressione ricalca quello del V10 BMW da 5 litri, e si conferma cos\u00ec a 12:1.&lt;br&gt;Per ridurre le vibrazioni nel basamento, l'albero a gomiti \u00e8 installato su una struttura derivante dalle competizioni e denominata \"Bedplate\", che riduce il gioco dei supporti di banco. Quanto all'albero motore stesso, realizzato in acciaio forgiato, esso \u00e8 di ingombri relativamente contenuti, sia grazie al gi\u00e0 citato disassamento ridotto tra le bancate, sia grazie all'interasse dei cilindri, anch'esso decisamente contenuto.\nLe bielle sono state realizzate in acciaio e magnesio e sono particolarmente leggere, cos\u00ec come leggeri sono anche i pistoni, realizzati in lega di alluminio.\nTestate.\nLe testate del motore \"S65\" sono realizzate in lega di alluminio.La distribuzione segue uno schema ormai classico presso la BMW. Le tradizionali quattro valvole per cilindro sono mosse da due assi a camme in testa per bancata, che agiscono su punterie idrauliche a bicchiere. Sempre rispettando la tradizione della Casa, la fasatura degli assi a camme \u00e8 variabile grazie all'ausilio del sistema Doppio Vanos. Nell'unit\u00e0 \"S65\", tali sistemi sono stati rivisti in modo da poter funzionare senza un circuito idraulico dedicato, ma direttamente grazie alla pressione dell'olio motore. Ci\u00f2 rappresenta un'evoluzione rispetto al V10 \"S85\", che invece ha un circuito dedicato.\nLubrificazione.\nIl sistema di lubrificazione del motore \"S65\", a carter umido, \u00e8 provvisto di due pompe a palette realizzate in maniera particolare. A seconda delle condizioni di utilizzo della vettura, esse variano la pressione dell'olio da inviare nel circuito. Tutto questo perch\u00e9 non si abbiano falsi pescaggi dell'olio in condizioni di guida sportiva, quando durante brusche frenate o brusche sterzate potrebbe verificarsi un eccesso di forza centrifuga che impedisce la corretta circolazione dell'olio. Inoltre, un'altra caratteristica \u00e8 la presenza di una coppa dell'olio divisa in due parti.\nRaffreddamento.\nPer questo motore il sistema di raffreddamento a liquido \u00e8 stato studiato appositamente. Il motore \"S65\" \u00e8 cos\u00ec provvisto di una rete di raffreddamento a flusso orizzontale, che parte dal basamento e sale orizzontalmente fino a raggiungere le due testate, per poi tornare al radiatore e riprendere il ciclo.\nAspirazione.\nCome di consuetudine sui recenti propulsori \"Motorsport\", anche sull'unit\u00e0 \"S65\" sono stati montati corpi farfallati singoli, uno per cilindro, azionati da due servomotori, uno per bancata, a loro volta governati dalla centralina elettronica. \u00c8 assente, invece, il debimetro. Tale soluzione ha permesso di rendere pi\u00f9 lineari i flussi d'aria in ingresso.\nScarico.\nL'impianto di scarico \u00e8 stato anch'esso progettato per il motore. Esso genera una bassa contropressione, in modo da migliorare le prestazioni del motore stesso. I collettori di scarico sono in acciaio e sono stati realizzati mediante formatura ad alta pressione, perci\u00f2 sono in grado di reggere elevate sollecitazioni, sia termiche che meccaniche.\nAlimentazione ed accensione.\nLa centralina elettronica \u00e8 una \"Siemens MSS60\", \u00e8 in grado di svolgere 200 milioni di operazioni al secondo. Alla centralina elettronica sono delegati svariati compiti di primaria importanza, come il calcolo della quantit\u00e0 di miscela aria-benzina, dell'istante di accensione e di quello d'iniezione, nonch\u00e9 l'azionamento dei servomotori che regolano l'apertura delle farfalle. Inoltre deve impostare la fasatura delle camme a seconda del carico del motore stesso e regolare il minimo.\nL'accensione, integrata nella centralina, sfrutta la corrente ionica delle candele per rilevare eventuali battiti in testa, detonazioni ed altre anomalie relative all'accensione stessa.\nPrestazioni.\nLe prestazioni di questo V8 sono le seguenti: la potenza massima raggiunge i 309 kW (420 CV) a 8300 giri/min, mentre la coppia massima arriva a 400 Nm a 3900 giri/min.\nLa potenza specifica \u00e8 quindi di 105\u00a0CV/litro, un indice dell'impostazione decisamente spinta di questo propulsore.\nApplicazioni.\nInizialmente montata sulla \"BMW M3 Coup\u00e9 E92\", lanciata nella seconda met\u00e0 del 2007, questa potente unit\u00e0 propulsiva entro la fine dello stesso anno \u00e8 finita anche sotto il cofano della \"BMW M3 berlina E90\", mentre l'anno seguente ha trovato posto anche sulla \"BMW M3 Cabriolet E93\".\nS65B44.\nCome gi\u00e0 accennato in precedenza, dal motore \"S65B40\" \u00e8 stato derivato anche un motore da 4,4 litri, denominato S65B44 e che ha esordito sulla \"BMW M3 Coup\u00e9 GTS\", una sorta di auto da gara omologata per l'uso stradale e prodotta in un numero limitato di esemplari a partire dal 2010.\nIl motore \"S65B44\" ha conosciuto la sua prima, e finora unica applicazione nel 2010: le differenze rispetto al gi\u00e0 potente 4 litri stanno innanzitutto nell'aumento di cilindrata, passata da 3999 a 4361\u00a0cm\u00b3 grazie all'aumento della corsa dei cilindri da 75,2 a 82\u00a0mm, quest'ultima ottenuta impiegando un albero motore specifico. Sempre immutato il rapporto di compressione, mentre la potenza massima sale a 450\u00a0CV ad 8.300 giri/min e la coppia massima raggiunge i 440 Nm a 3.750 giri/min.\nIn seguito, a partire dal giugno 2011, il motore \"S65B44\" ha trovato applicazione anche su un'altra M3 particolare, la \"BMW M3 CRT\", con carrozzeria berlina."}
{"id": "1689892", "revid": "118555361", "url": "https://it.wikipedia.org/wiki?curid=1689892", "title": "Werner D\u00fcttmann", "text": "Vita.\nStudi\u00f2 architettura dal 1939 al 1948 alla \"Technische Hochschule\" (oggi \"Technische Universit\u00e4t\") di Berlino, con un'interruzione dal 1942 al 1947 dovuta al servizio militare e alla conseguente prigionia. Suo maestro, negli studi e nella professione, fu Hans Scharoun.\nDal 1960 al 1966 D\u00fcttmann ricopr\u00ec la carica di direttore edilizio della citt\u00e0 di Berlino Ovest; in questa veste firm\u00f2 importanti progetti che ridisegnarono il volto di alcune zone cittadine dopo le distruzioni della seconda guerra mondiale.\nDal 1966 al 1970 fu professore alla \"Technische Universit\u00e4t\"; successivamente oper\u00f2 come libero professionista, spegnendosi nel 1983 a soli 62 anni d'et\u00e0.\nWerner D\u00fcttmann \u00e8 considerato uno dei maggiori esponenti dell'architettura moderna del dopoguerra in Germania. La sconfitta delle sue idee architettoniche, criticate a partire dalla fine degli anni settanta, fu sancita dall'esposizione di architettura IBA 84, che introdusse i criteri della \"ricostruzione critica\" e del \"rinnovamento urbano prudente\"."}
{"id": "1689894", "revid": "486946", "url": "https://it.wikipedia.org/wiki?curid=1689894", "title": "Berlino-Wedding", "text": ""}
{"id": "1689896", "revid": "298055", "url": "https://it.wikipedia.org/wiki?curid=1689896", "title": "Glauco Coretti", "text": "Biografia.\nInizi\u00f2 la sua attivit\u00e0 di disegnatore nel campo dell'animazione collaborando anche alla realizzazione del film \"La rosa di Bagdad\" ed esordendo nel campo dei fumetti nel 1942 collaborando alla rivista \"Topolino\" con la storia \"Martino, cavaliere errante\". Decise di concentrarsi per\u00f2 all'attivit\u00e0 di animatore, collaborando con lo studio di Nino e Toni Pagot fino al 1965 realizzando in questo periodo anche animazioni per il programma Carosello e cortometraggi pubblicitari a colori per il grande schermo.\nRitorn\u00f2 a occuparsi di fumetti nel 1965, iniziando una lunga collaborazione con la casa editrice Astorina, realizzando fino al 1986, quando mise fine all'impegno, un centinaio di storie della serie \"Diabolik\", spesso collaborando con Franco Paludetti e con Enzo Facciolo fra le quali anche \"Diabolik, chi sei?\", una delle pi\u00f9 famose della serie."}
{"id": "1689897", "revid": "149727", "url": "https://it.wikipedia.org/wiki?curid=1689897", "title": "Berlino-Charlottenburg", "text": ""}
{"id": "1689898", "revid": "984922", "url": "https://it.wikipedia.org/wiki?curid=1689898", "title": "Stazione meteorologica di Biella", "text": "La stazione meteorologica di Biella \u00e8 la stazione meteorologica di riferimento relativa alla citt\u00e0 di Biella.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nel comune di Biella, a 420 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,6\u00a0\u00b0C; quella del mese pi\u00f9 caldo, luglio, \u00e8 di +22,4\u00a0\u00b0C ."}
{"id": "1689899", "revid": "709565", "url": "https://it.wikipedia.org/wiki?curid=1689899", "title": "Aerie (personaggio)", "text": "Nell'ambientazione immaginaria dei Forgotten Realms del gioco di ruolo \"Dungeons &amp; Dragons\", Aerie \u00e8 un'avariel, ossia una creatura con le sembianze di un elfo, ma dotata di ali. Catturata da una banda di schiavisti, vive prigioniera in un circo, dove viene esposta come attrazione in una gabbia. L'immobilit\u00e0 forzata le danneggia le ali, che le vengono amputate. Successivamente viene liberata dallo gnomo Quayle (personaggio utilizzabile in \"Baldur's Gate\"), che la porta con s\u00e9 nel suo circo riservandole un trattamento decisamente pi\u00f9 umano, al punto che Aerie lo chiama affettuosamente \"zio\" e, pur continuando ad adorare Aerdrie Faenya (divinit\u00e0 degli avariel), si accosta al culto di Baervan Wildwanderer, il dio degli gnomi. \nStoria.\nIn \"\", il circo di Quayle, posto all'interno della Passeggiata di Waukeen, \u00e8 rimasto vittima di un'illusione creata da uno gnomo che lavorava all'interno dello stesso circo. Entrando nel tendone, il protagonista scopre che il circo \u00e8 scomparso, lasciando il posto all'illusione creata dallo gnomo, mentre i suoi occupanti sono scomparsi o sono stati trasformati in mostri, inclusa la stessa Aerie, che appare sotto le sembianze di un orco. Una volta ucciso lo gnomo tutto torna alla normalit\u00e0 e, a discrezione del giocatore, Aerie pu\u00f2 unirsi al suo gruppo. Sebbene sia fisicamente debole, Aerie, a dispetto di un'indole infantile, \u00e8 molto intelligente e saggia, al punto che, se utilizzata in modo corretto, pu\u00f2 diventare un personaggio estremamente potente. Tuttavia, \u00e8 tormentata dal ricordo della schiavit\u00f9 e della perdita delle ali che, come racconta, le sono state amputate con una lama arrugginita. Questi tristi ricordi la inducono, talvolta, in un atteggiamento fortemente triste e depresso, che la pone in contrasto con il carattere estremamente forte di Jaheira. Oltre a questo, l'acredine tra i due personaggi \u00e8 ulteriormente acuita dal fatto che si contendono l'amore del protagonista del gioco. Man mano che si sviluppa l'avventura, inoltre, Aerie instaura un fortissimo legame con il ranger Minsc, al punto di diventare la sua strega al posto della defunta Dynaheir. Se \u00e8 presente nel gruppo, pu\u00f2 instaurare anche un'amicizia con Nalia. Se il giocatore sceglie di \"fidanzarsi\" con Aerie e la storia d'amore prosegue anche nell'espansione Throne of Bhaal, Aerie pu\u00f2 dare alla luce il figlio del protagonista del gioco. \nAerie pu\u00f2 entrare in contrasto anche con Viconia, sia per motivi amorosi, sia per una questione razziale (Viconia \u00e8 una drow e, in quanto tale, ha un'indole malvagia, diametralmente opposta a quella di Aerie)."}
{"id": "1689900", "revid": "1386670", "url": "https://it.wikipedia.org/wiki?curid=1689900", "title": "Berlino-Hansaviertel", "text": ""}
{"id": "1689904", "revid": "228333", "url": "https://it.wikipedia.org/wiki?curid=1689904", "title": "Mordecai Kaplan", "text": " \nNato in Lituania fu ordinato rabbino al Jewish Theological Seminary (JTS) di New York City, istituto dell'Ebraismo conservatore, nel 1902.\nTeologia.\nLa teologia elaborata da Kaplan rimanda all'idea di un Dio non personale, legata ad una rilevante tradizione filosofica ebraica medievale. Le descrizioni antropomorfiche sono in realt\u00e0, al massimo, imperfette metafore."}
{"id": "1689906", "revid": "363629", "url": "https://it.wikipedia.org/wiki?curid=1689906", "title": "Martiri cristiani", "text": ""}
{"id": "1689910", "revid": "767487", "url": "https://it.wikipedia.org/wiki?curid=1689910", "title": "August Mau", "text": "Biografia.\nArcheologo e storico tedesco della seconda met\u00e0 del XIX secolo, classific\u00f2 e studi\u00f2 le pitture romane degli scavi di Pompei, in quattro gruppi principali:\nLa validit\u00e0 di questa suddivisione fu in seguito estesa a tutta la pittura romana anteriore al 79 d.C."}
{"id": "1689911", "revid": "149727", "url": "https://it.wikipedia.org/wiki?curid=1689911", "title": "Berlino-Wittenau", "text": ""}
{"id": "1689912", "revid": "2104696", "url": "https://it.wikipedia.org/wiki?curid=1689912", "title": "Brodo di pollo", "text": "Il brodo di pollo \u00e8 un piatto base di cucina popolare.\nEsso si ottiene facendo bollire a lungo un pollo nell'acqua e a seconda dello scopo del brodo, ma principalmente dalla localit\u00e0 in cui viene prodotto, pu\u00f2 contenere al proprio interno verdure e altri ingredienti. La bollitura fa disciogliere nell'acqua diverse sostanze contenute nella carne di pollo e le conferisce il tradizionale sapore e color ambrato.\nPu\u00f2 essere utilizzato anche come rimedio domestico contro le infezioni delle vie aeree superiori. Con tale utilizzo \u00e8 conosciuto come penicillina ebrea. Funziona in effetti come decongestionante nasale, inibisce in vitro la crescita degli pneumococchi e stimola la risposta immunitaria dei globuli bianchi.\nRicetta.\nQuesta ricetta per la preparazione del brodo di pollo vi stupir\u00e0 positivamente, cos\u00ec come il risultato che otterrete. In seguito, potrete usarlo per la preparazione di risotti, minestre, primi e secondi piatti di ogni tipo. Doner\u00e0 un valore aggiunto a ogni pietanza!\nIngredienti per 4 persone\nPreparazione\nCome prima operazione pulite il polIo, liberandolo dalla testa, dalle zampe e dalle interiora, che estrarrete attraverso l\u2019apertura posteriore; quindi fiammeggiatelo per togliere eventuali piume e lavatelo. Tagliate a tocchetti la carne di vitello e pulite bene le frattaglie (comprese quelle tolte dal pollo). Preparate tutte le verdure: liberate i porri dalla \u00ab barbetta\u00bb e dalla parte verde; tagliate a met\u00e0 la cipolla, prima sbucciata; raschiate e tagliate a tocchetti la carota; tagliuzzate le coste di sedano; sbucciate lo spicchio d\u2019aglio.\nOra riempite una pentola capiente di acqua fredda (circa tre litri) e immergetevi il pollo, l\u2019osso, la carne, le frattaglie, il timo e tutte le verdure preparate. Aggiungete una manciata di sale e qualche grano di pepe. Portate ad ebollizione, schiumando ripetutamente per togliere le impurit\u00e0 che vengono in superficie.\nQuando il liquido avr\u00e0 raggiunto il bollore pieno, abbassate la fiamma, coprite il recipiente e fate cuocere per 2 ore circa. Trascorso il tempo stabilito, levate il brodo dal fuoco, estraete dalla pentola tutti gli elementi \u00ab solidi\u00bb e unite un albume, sbattendo energicamente per qualche minuto con una frusta metallica (questa operazione servir\u00e0 a rendere il brodo pi\u00f9 limpido).\nQuindi filtrate il brodo attraverso un canovaccio bagnato e ben strizzato, prelevandolo dalla pentola con un mestolo e raccogl\u00ecendolo in una terrina."}
{"id": "1689913", "revid": "56818", "url": "https://it.wikipedia.org/wiki?curid=1689913", "title": "Penicillina ebrea", "text": ""}
{"id": "1689916", "revid": "984922", "url": "https://it.wikipedia.org/wiki?curid=1689916", "title": "Stazione meteorologica di Asti", "text": "La stazione meteorologica di Asti \u00e8 la stazione meteorologica di riferimento relativa alla citt\u00e0 di Asti.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nel comune di Asti, a 152 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,7\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C ."}
{"id": "1689917", "revid": "149727", "url": "https://it.wikipedia.org/wiki?curid=1689917", "title": "Berlino-Kreuzberg", "text": ""}
{"id": "1689919", "revid": "56620", "url": "https://it.wikipedia.org/wiki?curid=1689919", "title": "Riccardo Sineo", "text": "Biografia.\nNativo di Sale, in provincia di Alessandria, si trasfer\u00ec giovanissimo a Torino per frequentare la facolt\u00e0 di giurisprudenza dell'ateneo della citt\u00e0. Fu in questo periodo che il giovane Riccardo, di ideali patriottici, prese parte attiva ai moti carbonari scoppiati in Piemonte nel 1821, che costrinsero il reggente Carlo Alberto di Savoia a concedere la costituzione spagnola. Dopo il fallimento dei moti e la repressione attuata dal nuovo re Carlo Felice di Savoia, Sineo si laure\u00f2 in ritardo rispetto al calendario accademico, in quanto l'Universit\u00e0 di Torino venne chiusa per un anno per ordine reale. Dopo aver esercitato con successo l'avvocatura presso l'avvocato Villanis, di cui sposer\u00e0 la figlia Giuseppina, nel 1830 venne eletto decurione, ossia membro del consiglio comunale di Torino.\nFu su sua proposta, il 5 febbraio 1848, che nella seduta del decurionato, il municipio torinese chiese ufficialmente al governo l'adozione di una Costituzione e l'istituzione della Guardia Civica. Dopo la concessione dello Statuto Albertino, Sineo fece parte di una commissione, insieme ad altri esponenti del liberalismo piemontese, come Balbo e Cavour, con l'incarico di redigere la nuova legge elettorale da apportare al nuovo impianto costituzionale. La legge elettorale, approvata il 17 marzo, era di tipo censuario, ossia concedeva il diritto di voto agli elettori maschi adulti che avessero un certo censo: cos\u00ec, su 5 milioni di abitanti, vennero ammessi nelle liste elettorali circa 80.000 cittadini. Il suo ardente patriottismo si manifest\u00f2 anche quando, alla notizia delle Cinque giornate di Milano, Sineo arring\u00f2 la folla contro l'Austria da Piazza Castello.\nEletto deputato nel collegio di Saluzzo, port\u00f2 alla Camera dei deputati le nuove istanze liberali, schierandosi con l'ala pi\u00f9 democratica e radicale facente capo a Vincenzo Gioberti. Dopo la caduta del ministero presieduto dal generate Ettore Perrone di San Martino, il 16 dicembre 1848 Riccardo Sineo venne chiamato a far parte del ministero democratico presieduto da Gioberti in qualit\u00e0 di titolare dell'Interno. Quando per\u00f2 il Presidente del Consiglio dei ministri progett\u00f2 un intervento armato piemontese in Toscana per restaurare la dinastia lorenese, il ministro dell'Interno con tutti i suoi collegi di governo sconfess\u00f2 l'azione di Gioberti, inducendo re Carlo Alberto a sostituirlo, il 21 marzo 1849, con il generale Agostino Chiodo, nel cui esecutivo Sineo divenne ministro della Giustizia.\nDopo la sconfitta di Novara, ritorn\u00f2 semplice deputato, continuando a sedere alla Camera anche nelle legislature seguenti, durante le quali si oppose, dai banchi della Sinistra radicale, alla politica di Cavour, osteggiando specialmente la spedizione in Crimea nel 1855 e la cessione di Nizza e della Savoia alla Francia nel 1860. Anche dopo la nascita del Regno d'Italia, Sineo venne rieletto in Parlamento, militando sempre a Sinistra, votando, insieme a tutta la rappresentanza parlamentare piemontese, contro la Convenzione di settembre del 1864, che spostava la capitale da Torino a Firenze. Infine, il 6 novembre 1873 venne nominato senatore da re Vittorio Emanuele II di Savoia.\nMor\u00ec a Torino il 18 ottobre 1876, a 71 anni. \u00c8 sepolto nel Cimitero monumentale di Torino.\nIl figlio Emilio fu ministro delle Poste e Telegrafi dal 1896 al 1898.\nMassoneria.\nMassone, fece parte della loggia \"Dante Alighieri\" di Torino."}
{"id": "1689920", "revid": "1386670", "url": "https://it.wikipedia.org/wiki?curid=1689920", "title": "Berlino-Dahlem", "text": ""}
{"id": "1689923", "revid": "149727", "url": "https://it.wikipedia.org/wiki?curid=1689923", "title": "Berlino-Staaken", "text": ""}
{"id": "1689924", "revid": "1543377", "url": "https://it.wikipedia.org/wiki?curid=1689924", "title": "Jewish Theological Seminary", "text": "Il Jewish Theological Seminary, conosciuto in ambiente ebraico semplicemente come JTS, \u00e8 uno dei principali centri dell'Ebraismo conservatore fondato nel 1886 a New York City, su iniziativa del rabbino di origine livornese Sabato Morais, come eredit\u00e0 del Seminario Teologico Ebraico di Breslavia."}
{"id": "1689925", "revid": "253269", "url": "https://it.wikipedia.org/wiki?curid=1689925", "title": "Jamie Luner", "text": "Biografia.\nNata in California, il suo esordio davanti alla macchina da presa avviene all'et\u00e0 di tre anni, prendendo parte a diversi spot pubblicitari. A quindici anni, partecipa al \"L.A. Shakespeare Festival\" guadagnando il primo premio nella sezione monologhi.\nPartecipa a cinque episodi di \"Genitori in blue jeans\", e nel 1988 entra nel cast del suo spin-off intitolato \"Dieci sono pochi\", telefilm generazionale che nel 1989 le fa guadagnare una nomina agli Young Artist Awards. \nNel 1994 debutta al cinema con il film \"Miracolo al college\", e in seguito al fianco di Alyssa Milano \u00e8 diretta da Uli Edel in \"Confessions of a Sorority Girl\", remake televisivo di \"La ragazza del gruppo\".\nNel 1996 partecipa alla soap opera prodotta da Aaron Spelling \"Savannah\", mentre dal 1997 al 1999 ricopre il ruolo della manipolatrice Lexi Sterling in \"Melrose Place\".\nNel 2006 ha un ruolo da protagonista ne \"Il Gioco della Mantide\", film di Douglas Jackson .\nInterpreta Rachel Burke nella 4\u00aa serie di \"Profiler\", e in veste di guest star partecipa a \"\", NCIS, e \"The War at Home\".\nNel 2009 interpreta Lisa Colby in \"La valle dei pini\".\nNel 2012 interpreta Annie Hawkins in \"Supernatural\".\nNel 2015 recita in un episodio di \"Better Call Saul\", accanto al protagonista Bob Odenkirk."}
{"id": "1689926", "revid": "729019", "url": "https://it.wikipedia.org/wiki?curid=1689926", "title": "Leopoldo Valfr\u00e8 di Bonzo", "text": "Biografia.\nLeopoldo Valfr\u00e8 di Bonzo nacque in seno ad una nobile famiglia braidese, titolare del titolo comitale di Bonzo. Dopo gli studi compiuti a Torino presso l'Accademia Militare Regia, viene nominato luogotenente di artiglieria nel 1828, prestando successivamente servizio nella prima compagnia di artiglieria e poi, dal '33 al '35, nelle batterie a cavallo. Ufficiale severo, dal rigido comportamento nelle esigenze del servizio militare, allo scoppio della prima guerra d'indipendenza (1848) \u00e8 promosso maggiore, ma non prende parte alle campagne di quell'anno, n\u00e9 a quelle dell'anno successivo, perch\u00e9 viene nominato segretario del Consiglio superiore d'artiglieria. L'anno successivo assume l'incarico di segretario generale al Ministero della Guerra e solo dal 1855 pu\u00f2 partecipare alla sua prima campagna, intervenendo alla spedizione in Crimea come comandante superiore d'artiglieria.\nDal 1860 inizia la fase pi\u00f9 brillante della sua carriera, come generale di artiglieria, occupandosi in prima persona dell'assedio contro le piazze di Gaeta e Messina. Per i servizi prestati in questa impresa militare, viene insignito della Gran Croce dell'Ordine Militare di Savoia per la presa di Gaeta, e la medaglia al valor militare per la presa di Messina. Nel maggio del 1877, Valfr\u00e8 viene collocato a riposo e contemporaneamente nominato senatore del Regno. Fra i suoi incarichi pubblici, anche la nomina a consigliere comunale di Torino e di direttore dell'Armeria Reale di Torino, attivit\u00e0 alle quali si dedica negli ultimi anni della sua vita. Muore in Torino il 7 marzo 1887.\nA Leopoldo Valfr\u00e8 di Bonzo \u00e8 stato dedicato l'8 luglio 2011 il corso addestrativo dell'esercito italiano VFP1 2 blocco durante il giuramento di 1400 soldati avvenuto a Capua presso la Caserma Salomone."}
{"id": "1689931", "revid": "15118850", "url": "https://it.wikipedia.org/wiki?curid=1689931", "title": "Fiume Fiora", "text": ""}
{"id": "1689934", "revid": "56620", "url": "https://it.wikipedia.org/wiki?curid=1689934", "title": "Carlo Verga", "text": ""}
{"id": "1689935", "revid": "767487", "url": "https://it.wikipedia.org/wiki?curid=1689935", "title": "Codice di sicurezza", "text": "Codice di sicurezza (\"Silicon Towers\") \u00e8 un film per la TV del 1999 diretto da Serge Rodnunsky.\nTrama.\nCharlie Reed, nuovo impiegato della compagnia Silicon Towers, viene contattato tramite una email anonima durante il primo giorno di lavoro dopo la sua promozione. All'interno del messaggio c'\u00e8 un codice criptato che Charlie riesce subito a decifrare. Questo codice contiene alcuni segreti che non dovevano essere visti e infatti, poco dopo, Charlie si accorge che gli uomini della security dell'edificio lo stanno pedinando, fino a tentare di eliminarlo. Il ragazzo tenta di fuggire, ma i suoi capi gli stanno alle costole..."}
{"id": "1689939", "revid": "767487", "url": "https://it.wikipedia.org/wiki?curid=1689939", "title": "Alfred Grenander", "text": "\u00c8 noto per i suoi progetti di stazioni per la metropolitana di Berlino.\nVita.\nStudi\u00f2 architettura dal 1881 al 1885 al Politecnico di Stoccolma, e dal 1885 al 1890 alla \"Technische Hochschule\" di Charlottenburg, presso Berlino (oggi \"Technische Universit\u00e4t\").\nCollabor\u00f2 con noti architetti del suo tempo, fa cui Alfred Messel e Paul Wallot; nel 1896 fond\u00f2 un suo studio, e successivamente collabor\u00f2 con la neonata societ\u00e0 della Metropolitana di Berlino (poi BVG), per la quale realizz\u00f2 circa 70 stazioni. Il suo stile si trasform\u00f2, dagli inizi \"liberty\", verso una personale rielaborazione pragmatica del Movimento moderno degli anni venti (\"Nuova Oggettivit\u00e0\").\nCaratteri.\nDella sua prima fase stilistica \u00e8 d'obbligo ricordare la ricostruzione della stazione di Wittenbergplatz (1913), per il cui fabbricato d'ingresso Grenander si ispir\u00f2 al mausoleo di Galla Placidia di Ravenna.\nLa maggiore opera del suo linguaggio maturo fu l'ampliamento della stazione di Alexanderplatz (1930), con lo studio accurato ed emozionante di grandi spazi interni comunicanti.\nNelle ultime linee (attuali U5 e U8), Grenander fece un interessante uso di piastrelle in ceramica colorate, assegnando ad ogni stazione una diversa tinta.\nL'opera di Grenander, a lungo considerata di scarsa importanza (ancora alla fine degli anni novanta il restauro della linea U5 ha completamente stravolto l'aspetto originario), ha goduto negli ultimi anni di un risveglio di interesse, culminato in una mostra temporanea allestita al \"Technikmuseum\" di Berlino a partire da novembre 2006."}
{"id": "1689940", "revid": "179316", "url": "https://it.wikipedia.org/wiki?curid=1689940", "title": "Naruto Clash of Ninja Revolution European Version", "text": ""}
{"id": "1689941", "revid": "122342375", "url": "https://it.wikipedia.org/wiki?curid=1689941", "title": "Bellombra", "text": "Bellombra \u00e8 una frazione del comune di Adria, in provincia di Rovigo.\nNel medioevo era nota anche come \"Corbula inferior\" dopo la Rotta di Ficarolo che la separ\u00f2 da Corbola assieme a Bottrighe. Ha ospitato una villa di campagna degli Estensi annoverata fra le \"delizie\".\nGiovanni Battista Rampoldi, nella sua \"Corografia dell'Italia\", pubblicata nel 1831, afferma che Bellombra contava abitanti.\nDivenne comune autonomo nel 1923, staccandosi dal comune di Bottrighe con la frazione di Panarella (rispettivamente, e abitanti, nel 1921). Appena qualche anno pi\u00f9 tardi (1928) il comune di Bellombra venne soppresso e il suo territorio venne aggregato ad Adria\n( residenti nel 1821), ad eccezione della frazione Panarella ( residenti), aggregata al comune di Papozze. Il vecchio codice ISTAT era 029801."}
{"id": "1689942", "revid": "984922", "url": "https://it.wikipedia.org/wiki?curid=1689942", "title": "Stazione meteorologica di Nizza Monferrato", "text": "La stazione meteorologica di Nizza Monferrato \u00e8 la stazione meteorologica di riferimento relativa alla localit\u00e0 di Nizza Monferrato.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Asti, nel comune di Nizza Monferrato, a 139 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +23,7\u00a0\u00b0C ."}
{"id": "1689943", "revid": "63727", "url": "https://it.wikipedia.org/wiki?curid=1689943", "title": "BMW N63", "text": "Il BMW N63B44 \u00e8 un motore a scoppio alimentato a benzina prodotto a partire dal 2008 dalla Casa automobilistica tedesca BMW.\nCaratteristiche.\nQuesto motore esordisce sulla BMW X6 ed \u00e8 un V8 da 4.4 litri sovralimentato da due turbocompressori.\nI due turbocompressori utilizzati sono di dimensioni contenute, in modo da ridurre a livelli trascurabili il fenomeno del turbo-lag e contemporaneamente migliorare in maniera sensibile l'erogazione della coppia motrice ai bassi regimi. Ognuno di essi serve due cilindri di una bancata e due cilindri dell'altra.\nRiepilogo applicazioni N63.\nDi seguito vengono mostrate le caratteristiche e le applicazioni relative alle diverse varianti del motore \"N63\". L'ultima variante, quella pi\u00f9 potente, \u00e8 caratterizzata dalla presenza della tecnologia microibrida, che prevede anche un motorino da 11 CV che interviene in caso di necessit\u00e0:\nMotore S63.\nSuccessivamente all'entrata in scena dei motori N63, sono state anche introdotte le varianti sportive ad alte prestazioni, note con la sigla S63. Nel 2009 \u00e8 stata introdotta la variante contraddistinta dalla sigla S63B44A: rispetto al motore N63 cambiano i pistoni, gli assi a camme ed il sistema di raffreddamento, nonch\u00e9 alcune caratteristiche del sistema di sovralimentazione. Questa seconda variante arriva ad erogare ben 555 CV di potenza massima a 6000 giri/min, con una coppia massima di 680 N\u00b7m pressoch\u00e9 costanti da 1500 a 5650 giri/min. \nCi\u00f2 \u00e8 stato reso possibile mediante alcune novit\u00e0, prima fra tutte la diversa sistemazione dei catalizzatori, sistemati assieme ai due turbocompressori all'interno della V formata dalle due bancate. La sovralimentazione \u00e8 inoltre con sistema di scarico a risonanza armonizzata, un sistema che permette un miglior rendimento delle bancate, minimizzando il ritardo di risposta tipico dei motori sovralimentati e velocizzando lo smaltimento del flusso di scarico. Inoltre, sempre rimanendo nell'ambito della doppia sovralimentazione, i turbocompressori sono ora del tipo twin scroll, cio\u00e8 a flussi di scarico separati, in maniera che ognuno non interferisca con l'altro causando perdite di energia cinetica e termica. Ed ancora la pressione di sovralimentazione \u00e8 stata portata ad 1.2 bar. Per quanto riguarda le altre modifiche, troviamo condotti di aspirazione e scarico maggiorati di diametro, ma accorciati come lunghezza. Una seconda variante di questo motore \u00e8 caratterizzata da prestazioni ancora pi\u00f9 esuberanti, poich\u00e9 presenta contenuti ancor pi\u00f9 innovativi, come il sistema Valvetronic di seconda generazione (per la prima volta in un motore griffato M), il sistema di raffreddamento completamente rivisto, il rapporto di compressione innalzato da 9.3 a 10:1, la pressione di sovralimentazione innalzata ad 1.5 bar, l'alimentazione con iniettori a solenoide, il sistema \"Cross bank exhaust manifold\", che in pratica \u00e8 un'evoluzione di quello gi\u00e0 montato sui \"normali\" motori S63. \u00c8 presente anche un sistema di pompe olio atte ad evitare fenomeni di mancato pescaggio dalla coppa durante un utilizzo intenso e con forti accelerazioni laterali. Questo motore, siglato S63TUB44A, riesce ad erogare una potenza massima di 560 CV tra 5750 e 7000 giri/min, con una coppia massima di 680 Nm, esattamente come nel motore \"S63B44A\", ma che in questo caso \u00e8 disponibile in un arco di giri leggermente superiore, da 1500 a 5750 giri/min. A partire dal 2013, poi, il motore da 560 CV ha potuto essere provvisto di un pacchetto integrativo (Competition) che ne innalza la potenza da 560 a 575 CV e successivamente a 600 CV nelle versioni LCI.\nIn seguito sono arrivate ulteriori varianti da 600 e 625 CV, montate sotto il cofano delle ultime generazioni della \"M5\" e della M8 "}
{"id": "1689944", "revid": "149727", "url": "https://it.wikipedia.org/wiki?curid=1689944", "title": "Berlino-Rummelsburg", "text": ""}
{"id": "1689946", "revid": "287204", "url": "https://it.wikipedia.org/wiki?curid=1689946", "title": "Castel dell\u2019Ovo", "text": ""}
{"id": "1689951", "revid": "149727", "url": "https://it.wikipedia.org/wiki?curid=1689951", "title": "Deutsches Technikmuseum", "text": ""}
{"id": "1689953", "revid": "149727", "url": "https://it.wikipedia.org/wiki?curid=1689953", "title": "Berlino-Moabit", "text": ""}
{"id": "1689954", "revid": "149727", "url": "https://it.wikipedia.org/wiki?curid=1689954", "title": "Berlino-Neuk\u00f6lln", "text": ""}
{"id": "1689956", "revid": "1386670", "url": "https://it.wikipedia.org/wiki?curid=1689956", "title": "Berlino-Sch\u00f6neberg", "text": ""}
{"id": "1689957", "revid": "1872194", "url": "https://it.wikipedia.org/wiki?curid=1689957", "title": "Vito Beltrani", "text": ""}
{"id": "1689960", "revid": "125801099", "url": "https://it.wikipedia.org/wiki?curid=1689960", "title": "Witzelsucht", "text": "Witzelsucht o M\u00f2ria (che in greco significa \"follia\") \u00e8 detta la ricerca patologica del motto di spirito, \u00e8 una \"dipendenza dallo scherzo\".\nSi tratta di una manifestazione di patologia cerebrale organica (ad esempio in caso di sindrome frontale) per cui un paziente racconta compulsivamente giochi di parole, storielle sciocche, spesso accompagnate da comportamento infantile, come meccanismo di difesa per sviare l'attenzione da un deficit di memoria."}
{"id": "1689961", "revid": "984922", "url": "https://it.wikipedia.org/wiki?curid=1689961", "title": "Stazione meteorologica di Vercelli", "text": "La stazione meteorologica di Vercelli \u00e8 la stazione meteorologica di riferimento relativa alla citt\u00e0 di Vercelli.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nel comune di Vercelli, a 135 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +0,6\u00a0\u00b0C; quella del mese pi\u00f9 caldo, luglio, \u00e8 di +23,4\u00a0\u00b0C.\nLa media annuale di precipitazioni, sulla base settantennale di riferimento 1932-2003, \u00e8 di 824.1\u00a0mm e il mese pi\u00f9 piovoso \u00e8 maggio. La media annuale della velocit\u00e0 del vento basandosi sul periodo 1940-2003 \u00e8 di 3.2\u00a0km/h. "}
{"id": "1689963", "revid": "15756", "url": "https://it.wikipedia.org/wiki?curid=1689963", "title": "Pier Luigi Bembo", "text": "Biografia.\nPier Luigi Bembo Salamon (a volte nella variante \"Bembo Salomon\") nacque a Venezia il 16 dicembre 1823 dai genitori Alvise Bembo e Lucrezia Grimani. Il padre mor\u00ec quando ancora era in fasce.\nEgli apparteneva ai Bembo (del ramo Bembo-Salamon), una famiglia agiata del patriziato veneziano; uno degli antenati era Pietro Bembo, letterato del Cinquecento. Per diritto di nascita gli spettava il titolo nobiliare di patrizio veneto e, a partire dal 1840, gli fu concesso anche il titolo di conte dell'Impero austriaco.\nStudi\u00f2 al Seminario maggiore di Verona inizialmente.\nSi laure\u00f2 nel 1844 in giurisprudenza all'Universit\u00e0 degli Studi di Padova.\nNel 1848 si spos\u00f2 con la contessa Alfonsina Morando. Combatt\u00e9 nei moti del 1848.\nNegli anni successivi amministr\u00f2 il comune di Mirano.\nDal 1850 al 1857 divent\u00f2 assessore comunale a Venezia, in sostituzione del conte Dataico Medin.\nFece parte della Commissione Direttrice dell'Asilo d'Infanzia e della Commissione Generale di Pubblica Beneficenza.\nIl 15 Settembre 1859 fu proposto Podest\u00e0 di Venezia ma non accett\u00f2.\nFu nominato Podest\u00e0 di Venezia durante l'Impero austro-ungarico dal 7 maggio 1860\nal 6 marzo 1866, giorno in cui diede le dimissioni.\nAll'inizio del suo mandato ottenne, tramite una mediazione con l'Impero austro-ungarico], la scarcerazione di diversi prigionieri politici.\nNel 1862 invece convinse l'imperatore a destinare un fondo per la costruzione di un monumento al restauro del Fondaco dei Turchi che doveva diventare museo civico.\nNel 1863 si rec\u00f2 a Vienna insieme a Centrale Ferrari, deputato veronese, a trattare con l'imperatore per la concessione di uno statuto per il Regno Lombardo-Veneto.\nPer queste misure, fu molto criticato. Sulle colonne di Rialto e San Marco scrissero con olio nero \"Morte a Bembo, abbasso lo statuto\".\nNel 1866 diede le dimissioni a seguito di un violento litigio con il luogotenente imperiale e rappresentante del governo austriaco Georg von Toggenburg. Quello stesso anno si tenne la terza guerra d'indipendenza italiana e Venezia pass\u00f2 al Regno d'Italia.\nDal 22 marzo 1867 al 2 novembre 1870 fece il deputato alla camera del regno d'Italia durante la X legislatura.\nNel 1868 tenta di fondare una deputazione veneta di storia patria, per\u00f2 il ministro dell'itruzione non gli concede i fondi.\nDal 5 dicembre 1870 al 20 settembre 1874 fu nuovamente nominato deputato alla camera per la XI legislatura.\nVenne nominato senatore del Regno il 15 novembre 1874.\nDivent\u00f2 membro della Commissione permanente di Finanze (10 marzo 1876 - 1\u00ba febbraio 1880)\ne membro della Giunta d'inchiesta per la Marina mercantile (13 maggio 1881 - 25 set 1882).\nMor\u00ec il 24 gennaio 1882 a Venezia."}
{"id": "1689964", "revid": "125936867", "url": "https://it.wikipedia.org/wiki?curid=1689964", "title": "Pierpaolo Bisoli", "text": "Biografia.\nAnche suo figlio Dimitri \u00e8 un calciatore.\nCarriera.\nGiocatore.\nInizi\u00f2 la carriera al Porretta, squadra di Prima Categoria. Nel Cagliari occup\u00f2 prevalentemente il settore di destra del campo. Gioc\u00f2 col Cagliari in Coppa UEFA nella stagione 1993-1994.\nNel 1997, dopo la retrocessione del Cagliari in Serie B e dopo aver patito un infortunio (frattura di tibia e perone) con operazione che lo ha tenuto lontano dai campi per i tre quarti della stagione, fu ceduto alla neopromossa in A . Due anni dopo si trasfer\u00ec a Perugia e da l\u00ec inizi\u00f2 a fare il pendolare tra Brescia, Pistoia fino a tornare al club del suo paese natale.\nAllenatore.\nIntraprende la carriera da allenatore come vice di Dino Zoff nel 2004-05 alla , poi va al , dal 2005 al 2007, dove ha lanciato Alessandro Diamanti, e al Foligno, con cui partecipa, senza successo, ai play-off persi.\nIl 6 giugno del 2008 \u00e8 annunciato come allenatore del con il quale ha disputato il campionato di Lega Pro Prima Divisione, chiuso al primo posto in classifica, che segna la promozione del Cesena in Serie B. L'anno successivo \u00e8 confermato al Cesena in Serie B; la stagione si conclude al secondo posto in classifica, che segna la seconda promozione consecutiva della squadra, stavolta in Serie A, dopo diciannove anni dall'ultima partecipazione al massimo campionato. Il 1\u00ba giugno 2010 lascia il club romagnolo.\nIl 22 giugno 2010 \u00e8 ufficializzato come allenatore del Cagliari. Alla vigilia della trasferta col Chievo mette fuori rosa il capitano Daniele Conti e il vicecapitano Alessandro Agostini, ritenendo che i due non debbano pi\u00f9 far parte del progetto; la vicenda si risolve pochi giorni dopo, quando i due giocatori vengono riammessi in formazione per volere del presidente Cellino. Con Bisoli in panchina la squadra scivola al penultimo posto in classifica, sicch\u00e9 il 15 novembre 2010 per il tecnico arriva l'esonero, in seguito a due sconfitte casalinghe consecutive con e . Con il Cagliari, ha fatto 11 punti in 12 partite frutto di 2 vittorie, 5 pareggi e 5 sconfitte.\nIl 26 maggio 2011 diventa il nuovo allenatore del Bologna, subentrando ad Alberto Malesani. Il 4 ottobre seguente, dopo cinque giornate di campionato, viene sollevato dall'incarico a seguito dell'ultimo posto in classifica e un solo punto conquistato.\nDopo la rescissione del contratto coi felsinei, l'11 settembre 2012 torna ad allenare il con un contratto biennale, subentrando a Nicola Campedelli dopo tre giornate del campionato cadetto. Conclusa la stagione 2012-2013 con la salvezza, la successiva annata dei cesenati si conclude al quarto posto valido per i play-off che vincer\u00e0 col Modena, in semifinale, e col Latina in finale, conquistando la seconda promozione in Serie A con i cesenati. Viene esonerato l'8 dicembre 2014, a causa dei risultati deludenti e del conseguente penultimo posto nella classifica della massima serie.\nIl 5 giugno 2015 diventa il nuovo allenatore del Perugia, dopo esserne gi\u00e0 stato giocatore nella stagione 1999-2000. Con la societ\u00e0 umbra firma un contratto biennale, con opzione per il terzo anno. Il 24 maggio 2016 viene esonerato insieme al vice Michele Tardioli e al preparatore Ragnacci visto il mancato raggiungimento dei play-off. Il 27 luglio seguente rescinde il contratto col club.\nIl 3 ottobre seguente viene nominato tecnico del Vicenza in sostituzione dell'esonerato Franco Lerda, ma a sei giornate dalla fine, con la squadra in zona play-out, viene esonerato.\nIl 21 giugno 2017 viene nominato nuovo tecnico del in sostituzione di Oscar Brevi; la squadra conclude la stagione al primo posto e viene promossa in Serie B.\nIl 6 novembre 2018, con il in piena zona play-out, viene esonerato dalla societ\u00e0 biancoscudata che affider\u00e0 il nuovo incarico a Claudio Foscarini. Il 28 dicembre seguente viene richiamato alla guida dalla squadra biancoscudata. Il 17 marzo 2019, dopo la sconfitta per 1-0 contro il , viene nuovamente esonerato.\nIl 5 marzo 2020 subentra sulla panchina della al posto di Massimo Rastelli, esonerato per la seconda volta in stagione dal club lombardo. Due giorni dopo al debutto vince per 0-2 contro il . Ottiene il dodicesimo posto in Serie B e salva la squadra, chiudendo con un margine di 4 punti sulla zona play-out. Confermato alla guida del club grigiorosso anche per la stagione seguente, il 27 dicembre in Cremonese-Monza raggiunge le 500 panchine da professionista. Il 7 gennaio 2021 viene esonerato dopo aver raccolto 15 punti in 17 giornate e con la squadra in zona play-out.\nIl 17 febbraio 2022 viene ingaggiato dal , quartultimo in Serie B con 19 punti dopo 23 partite, sostituendo l'esonerato Roberto Occhiuzzi.\nStatistiche.\nStatistiche da allenatore.\n\"Statistiche aggiornate al 17 febbraio 2022.\" In grassetto le competizioni vinte."}
{"id": "1689971", "revid": "167784", "url": "https://it.wikipedia.org/wiki?curid=1689971", "title": "Grande assedio di Malta", "text": ""}
{"id": "1689974", "revid": "1728", "url": "https://it.wikipedia.org/wiki?curid=1689974", "title": "Carlo Berti Pichat", "text": "Biografia.\nNato a Bologna il 30 dicembre 1799, il padre era Jean-Baptiste Pichat, ufficiale nell\u2019esercito napoleonico, e la madre era Anna Berti. Fu cresciuto in ambiente familiare al sentimento patriottico e nell\u2019agiatezza pi\u00f9 totale: ebbe cos\u00ec modo di poter ricevere un\u2019ottima istruzione al collegio di S. Luigi di Bologna, per poi scegliere di iscriversi alla facolt\u00e0 d\u2019ingegneria e successivamente alla scuola di scienze naturali e d\u2019igiene veterinaria. La sua vera vocazione sarebbe stata per\u00f2 quella dello studio agronomico dato che, appena ventenne, eredit\u00f2 dallo zio materno ampi possedimenti nel contado di San Lazzaro ed ebbe quindi modo di fare pratica di amministrazione e gestione dei terreni, sperimentando nuovi metodi per accrescere la produttivit\u00e0 dell\u2019agricoltura bolognese. In questo modo diventava uno dei pi\u00f9 grandi esperti di agraria sul territorio, ponendo molte soluzioni ai problemi tecnici del tempo. \nTuttavia non fu soltanto un dotto agronomo e un intellettuale, in lui vi era sedimentato un forte sentimento patriottico che ebbe modo di manifestarsi in primo luogo durante i moti del 1831, anno che coincideva anche col suo incarico di priore del nuovo comune di San Lazzaro. Quindi ader\u00ec direttamente ai moti romagnoli, guidando una spedizione di guardie nazionali nel Ferrarese.\nNel momento in cui fall\u00ec il tentativo di creare uno Stato autonomo nelle Legazioni di Romagna, Berti Pichat cadde nello sconforto pi\u00f9 totale, dovuto alla delusione causata dalla repressione dei moti. Ritornava cos\u00ec a interessarsi alle sue passioni (l\u2019agricoltura, la famiglia, la musica), e per molti anni rimase completamente estraneo alla politica militante, anche perch\u00e9 su Bologna impervers\u00f2 un\u2019aspra reazione. In cuor suo per\u00f2 sapeva che in futuro sarebbe venuto il giorno in cui il suo patriottismo avrebbe potuto manifestarsi nuovamente, nel frattempo dunque teneva un diario \u2013 che sarebbe stato poi pubblicato \u2013 in cui attraverso studi agrari e scientifici si preoccupava di tener vivo l\u2019ardore dei bolognesi, che sembrava sopito dopo i fallimentari moti.\nUna svolta nella sua vita \u00e8 sicuramente rappresentata dalla scelta di imboccare l\u2019attivit\u00e0 pubblicistica, fondando con il fratellastro Augusto Aglebert \"Il Felsineo\", occasione che gli fu concessa dal cardinal Legato Macchi nonostante i suoi trascorsi da rivoluzionario, a patto per\u00f2 che si trattasse di un giornaletto di divulgazione scientifica. E in effetti nei primi anni di questo si tratt\u00f2, sebbene la rivista promuovesse la diffusione di utili innovazioni nel campo dell\u2019agricoltura, collegando le speranze per un progresso tecnico ed economico al risveglio del senso morale, civile e nazionale del paese. A tale scopo Carlo Berti Pichat affiancava al \"Felsineo\" nel 1842 la Conferenza Agraria, per educare anche gli abitanti del contado, in quanto vedeva in loro un ceto sociale necessario a costituire una nazione. Essa aveva luogo ogni venerd\u00ec a casa sua, dove ricchi proprietari e contadini si incontravano con gli intellettuali di Bologna (tra i quali anche Minghetti): si parlava di agronomia, agricoltura, prendendo sempre in esame le condizioni politiche del paese. I resoconti di questi incontri erano pubblicati sul \"Felsineo\" e almeno fino al 1847 la Conferenza Agraria fu quindi il fulcro dell\u2019intellettualit\u00e0 bolognese, contribu\u00ec in modo decisivo alla formazione del movimento neoguelfo nella citt\u00e0, terreno che Berti Pichat calpest\u00f2, ma non per lungo tempo.\nCon l\u2019elezione di Pio IX e in occasione della celebre amnistia si rec\u00f2 a Roma con Rodolfo Audinot e Carlo Rusconi per ringraziare il pontefice della caritatevole azione in nome del popolo bolognese. Questo incontro non fece altro che aumentare in lui le speranze verso il papa neoeletto, che gli fece un\u2019ottima impressione. Incoraggiato da questo incontro il 7 gennaio 1847 pubblicava con l\u2019aiuto di Minghetti nel \"Felsineo\" un nuovo programma, atto ad affermare la sua fiducia nei confronti di Pio IX e a chiamare il popolo alla convergenza nell\u2019ambito dell\u2019edificio della comune libert\u00e0 inaugurato dal nuovo pontefice. \nTuttavia si rese conto ben presto che non potevano bastare parole e le vaghe promesse, nello stesso anno vi sarebbe stato dunque un parziale cambiamento di rotta nel pensiero politico di Carlo Berti Pichat.\nDa iniziale neoguelfo, animatore della Conferenza Agraria e quindi anche fra i principali artefici della diffusione del movimento per qualche tempo, decise di spostarsi verso terreni pi\u00f9 democratici, anche se la sua definitiva \u201cconversione\u201d sarebbe avvenuta solo nel \u201948-\u201949. Dopo qualche screzio d\u2019opinione con gli altri membri del periodico abbandon\u00f2 la direzione del \"Felsineo\" per fondare , col fido Aglebert, un giornale pi\u00f9 avanzato socialmente e politicamente: L\u2019Italiano . Si trattava di un periodico eminentemente liberale che per\u00f2 predicava apertamente la guerra contro l\u2019Austria: emblematico il fatto che gli utili derivanti dalle vendite erano destinati ai graziati politici indigenti che avevano gi\u00e0 combattuto in passato contro l\u2019oppressore. A inizio pubblicazione si pu\u00f2 scorgere nel giornale qualche residuo elemento neoguelfo, come ad esempio nel n.13 del 30 giugno 1847, nel quale Berti Pichat decideva di pubblicare integralmente un\u2019allocuzione di Vincenzo Gioberti a Pio IX.\nTuttavia, con l\u2019avanzare degli eventi le sue posizioni diventavano sempre pi\u00f9 radicali e la fiducia in Pio IX, nonostante i numerosi elogi all\u2019interno del periodico, scemava di giorno in giorno. Qualche mese pi\u00f9 tardi giunse persino a dimettersi dalla Conferenza economica e morale, dominata dai moderati. All\u2019interno de L\u2019Italiano non era ormai raro trovare esortazioni alla lotta e numerose frasi ad effetto quali \u201cVia lo Straniero!\u201d o \u201cArmarsi, Addestrarsi!\u201d. Infine, dopo i fatti di Milano e il susseguirsi degli eventi del 1848 gli fu affidato dal generale Durando l\u2019organamento del corpo civico universitario di Bologna e a maggio fin\u00ec addirittura per arruolarsi nei corpi volontari che avrebbero varcato il Po sotto il comando dello stesso. Dopo aver spinto con energici articoli il popolo alla guerra, decise quindi di affiancarli coi fatti, partendo egli stesso per Ferrara. Il suo arruolamento coincideva anche con la conclusione della pubblicazione de L\u2019Italiano, nel cui ultimo numero, in data 29 aprile 1848 \u2013 paradossalmente lo stesso giorno della famosa allocuzione papale \u2013 si congedava in questo modo dai suoi lettori: \u201cCol presente numero \u00e8 terminata la seconda serie dell'Italiano. Per ora rimane sospesa la pubblicazione del medesimo, per la sola ragione che siamo in marcia onde appoggiare coi fatti le nostre parole \u201d. \nVerso la fine dell\u2019anno, tornato a Bologna, Berti Pichat vide la sua carriera politica decollare: nel gennaio 1849 divent\u00f2 preside della Provincia, alla fine dello stesso mese venne eletto all\u2019Assemblea Costituente a Roma e nel febbraio, aderendo alla Repubblica romana, fu nominato comandante militare della terza divisione e poi ministro dell\u2019Interno. In questo periodo l\u2019iniziale entusiasmo neoguelfo che c\u2019era in lui era ormai chiaramente scomparso, dal 1849 fece dunque in modo di attirare la citt\u00e0 di Bologna nell\u2019orbita della parte democratica repubblicana. Con la fine della Repubblica romana si trasfer\u00ec in esilio in Francia e poi in Piemonte, dove rimase per ben dieci anni.\nA Carlo Berti Pichat \u00e8 intitolato il tratto dei Viali di Circonvallazione di Bologna compreso fra Porta Mascarella e Porta San Donato."}
{"id": "1689975", "revid": "122718827", "url": "https://it.wikipedia.org/wiki?curid=1689975", "title": "Surtees TS9", "text": "La Surtees TS9 \u00e8 una vettura di Formula 1 che venne utilizzata dalla scuderia inglese nella stagione 1971. \nDescrizione.\nProgettata da John Surtees e Peter Connew veniva spinta dal motore Ford Cosworth DFV, montato su una monoscocca di alluminio, dotata di cambio Hewland FGA400 e pneumatici Firestone. \nEsord\u00ec nel Gran Premio del Sud Africa con un sesto posto in griglia, guidata dallo stesso Surtees.\nIl suo miglior risultato fu il quarto posto ottenuto da Mike Hailwood nel Gran Premio d'Italia. Ottenne anche due quinti e due sesti posti (uno a testa con John Surtees e Rolf Stommelen). In 13 gran premi e 25 partenze ottenne 9 punti alla media di 0,36 a partenza. Nel 1972 venne impiegata dal rhodesiano John Love del team privato \"Gunston\" nel Gran Premio del Sudafrica.\nColse la vittoria, sempre con Surtees, nella gara non valida per il mondiale corsa a Oulton Park (\"XVIII International Gold Cup\") il 22 agosto 1971. Tra il 1971 e il 1973 ottenne, sempre in gare fuori campionato, due secondi posti e 7 terzi.\nVersione TS9B.\nDal 1972 venne evoluta nella versione \"B\" con diversa forma aerodinamica e i radiatori portati dal muso alle fiancate. Corse 14 Gran Premi e fece segnare come miglior risultato il secondo posto con Mike Hailwood nel Gran Premio d'Italia, miglior prestazione nel mondiale sia per la scuderia che per il pilota britannico.\nOttenne anche tre quarti (due con Hailwood, uno con Andrea De Adamich), un quinto e un sesto posto. In 14 gran premi e 37 partenze ottenne 18 punti alla media di 0,49 a partenza. Nel 1972 Hailwood ottenne il giro pi\u00f9 veloce nel GP del Sud Africa. Nel 1973 venne impiegata nei primi due appuntamenti del mondiale da Luiz Bueno in Brasile e De Adamich in Sudafrica."}
{"id": "1689976", "revid": "111724900", "url": "https://it.wikipedia.org/wiki?curid=1689976", "title": "Juli\u00e1n Sanz del R\u00edo", "text": "Biografia.\nFiglio di poveri contadini di un piccolo villaggio in provincia di Soria, Castiglia-Le\u00f3n, rimasto presto orfano di padre, entr\u00f2 in seminario dove fece i primi studi che continu\u00f2 a Cordova poi a Granada, laureandosi in diritto canonico, e infine a Madrid laureandosi in diritto civile.\nNel 1843 ebbe l'incarico governativo di andare in Germania per due anni a studiare le dottrine che avevano portato quella nazione ad essere all'avanguardia in campo culturale e economico ma soprattutto scientifico e universitario.\nSi rec\u00f2 a Bruxelles, a Parigi e a Heidelberg, dove frequent\u00f2 Heinrich Ahrens e Henri-Fr\u00e9d\u00e9ric Amiel e fu iniziato dai discepoli di Karl Christian Friedrich Krause, morto nel 1832, allo studio della sua filosofia.\nLe successive traduzioni in spagnolo fatte nel 1860 da Juli\u00e1n Sanz del R\u00edo delle opere del filosofo tedesco furono all'origine della diffusione di questa teoria in Spagna e anche in America latina con esiti senza eguali in altri paesi europei.\nIl movimento che ispir\u00f2 questa dottrina filosofica fu noto come \"Krausismo\", con significato spregiativo da parte dei suoi detrattori.\nAl suo rientro a Madrid ottenne la cattedra di filosofia del diritto all'Universit\u00e0 della capitale riunendo attorno a s\u00e9 un gruppo di giovani intellettuali, suoi discepoli che, oltre a condividere la dottrina filosofica di Karl Krause, avevano adottato un severo codice etico comportamentale comune, che suscit\u00f2 le aspre critiche da parte dei cattolici conservatori che li tacciarono di fanatismo, e di massoneria, in poche parole di \"Krausismo\".\nIn conseguenza di ci\u00f2 nel 1867 a Juli\u00e1n Sanz del R\u00edo fu tolta la cattedra all'Universit\u00e0 Centrale di Madrid, in cui fu reintegrato l'anno successivo dal Governo Rivoluzionario che gli offr\u00ec anche il rettorato che lui ricus\u00f2.\nPer capire quel particolare momento storico e il contesto politico-istituzionale spagnolo occorre riferirsi al cosiddetto \"Sessennio democratico\".\nMor\u00ec l'anno successivo, nel 1869, lasciando una traccia profonda nella cultura spagnola di almeno tre generazioni.\nUna delle sue opere pi\u00f9 importanti fu \"Ideal de humanidad para la vida\" (1860) in cui fa l'elogio del bene come patrimonio comune degli uomini."}
{"id": "1689977", "revid": "767487", "url": "https://it.wikipedia.org/wiki?curid=1689977", "title": "Oreste Lamagni", "text": "Carriera.\nGiocatore.\nArriv\u00f2 nel Cagliari subito dopo la conquista dell'unico scudetto rossobl\u00f9 nella storia del calcio italiano. Era il 1970 e a 18 anni inizi\u00f2 a giocare nella squadra campione d'Italia. Rimase legato ai colori rossobl\u00f9 per ben quindici anni, indossando, negli ultimi anni di gioco, la fascia di capitano.\nEbbe una piccola parentesi nella e nell'Empoli in prestito.\nIl suo ruolo fu quello di terzino e di difensore centrale negli ultimi anni di carriera. Dal 1975, anno dal suo ritorno dai prestiti, Lamagni divent\u00f2 titolare inamovibile della difesa sarda. In quegli anni si susseguirono diversi cambi di propriet\u00e0 e di giocatori e la squadra ridimension\u00f2 le proprie ambizioni in Serie A, limitandosi a giocare per la salvezza.\nDopo alcune stagioni a centroclassifica, nella stagione 1975-1976, proprio con il rientro dai prestiti di Sassari ed Empoli, il Cagliari si classific\u00f2 16\u00ba e, dopo tredici stagioni consecutive in serie A, venne retrocesso nella serie cadetta.\nOreste Lamagni fu uno dei protagonisti di quel Cagliari, che, dopo aver sfiorato l'immediata risalita in Serie A nel campionato 1976-1977, centra finalmente la promozione nella massima serie nel campionato 1978-1979, classificandosi al secondo posto.\nLa squadra, tornata alla ribalta, oltre a Lamagni vantava nella rosa ottimi elementi come il futuro campione del mondo Franco Selvaggi, Luigi Piras, Mario Brugnera e Alberto Marchetti. Il difensore, insieme a quella squadra, ottenne altre grandi soddisfazioni nei campionati 1979-1980 (8\u00ba posto) e 1980-1981 (6\u00ba posto), mentre nella stagione 1981-1982 il Cagliari si piazz\u00f2 12\u00ba in campionato. La stagione successiva 1982-1983 retrocedette di nuovo in Serie B, classificandosi 14\u00ba.\nOreste Lamagni, capitano di quel Cagliari, rimase in campo altre due stagioni, ritirandosi nell'annata 1984-1985, con allenatore Renzo Ulivieri, collezionando un ampio numero di presenze.\nIn totale per il difensore le presenze in maglia rossobl\u00f9, tra Serie A e Serie B, furono 293 di cui 139 in massima serie, ottavo in classifica di presenze nella storia del Cagliari. Tre le reti segnate, di cui una in Serie A nel successo interno contro l' di Carlo Mazzone della stagione 1981-1982.\nAllenatore.\nLa carriera da allenatore di Lamagni si \u00e8 concentrata principalmente sui settori giovanili. Ha infatti allenato negli anni 1990 quelli di Parma e Reggiana, e all'inizio degli anni 2000 quello del Sassuolo, con una piccola parentesi anche in prima squadra, nel girone C della Serie C2, nella stagione 2001-2002."}
{"id": "1689984", "revid": "984922", "url": "https://it.wikipedia.org/wiki?curid=1689984", "title": "Stazione meteorologica di Varallo", "text": "La stazione meteorologica di Varallo \u00e8 la stazione meteorologica di riferimento relativa alla localit\u00e0 di Varallo.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Vercelli, nel comune di Varallo, a 450 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,1\u00a0\u00b0C; quella del mese pi\u00f9 caldo, luglio, \u00e8 di +21,1\u00a0\u00b0C ."}
{"id": "1689989", "revid": "599013", "url": "https://it.wikipedia.org/wiki?curid=1689989", "title": "Ivan Gregori", "text": "Caratteristiche tecniche.\nSolitamente veniva schierato come mediano o come centrocampista di fascia sinistra.\nCarriera.\nInizia la carriera nel , in Serie D. \nViene quindi acquistato dal nell'estate del 1966, passando dalla Serie D alla Serie A, dove riesce a disputare 41 partite nel successivo biennio con la maglia biancorossa, prima di passare al , anch'esso in massima categoria. \nRimane in Emilia per sei anni, arrivando a vincere due Coppe Italia e una Coppa di Lega Italo-Inglese. Nell'estate 1974 ha una breve parentesi al , in Serie B, dove non ha modo di scendere in campo per via dell'immediato ritorno in Serie A, nell'ottobre seguente, tra le file del . \nResta nella squadra rossobl\u00f9 sino al 1977, anche dopo la retrocessione dei sardi tra i cadetti, per poi passare in Serie C con l' e il , e chiudere infine la carriera nella squadra della sua citt\u00e0, l'.\nIn carriera ha collezionato complessivamente 240 presenze e 5 reti in Serie A."}
{"id": "1689994", "revid": "767487", "url": "https://it.wikipedia.org/wiki?curid=1689994", "title": "Rosario Lanza", "text": "Biografia.\nAvvocato, Combattente nella 2\u00aa guerra mondiale, fu insignito della Croce di Guerra. Segretario Provinciale della Democrazia Cristiana di Enna e Caltanissetta. Gi\u00e0 Consigliere d'Amministrazione del Banco di Sicilia.\nVice segretario regionale della Democrazia Cristiana, \u00e8 eletto nel 1951 deputato all'Assemblea regionale siciliana nel collegio di Caltanissetta . Diviene presidente della commissione Agricoltura. Rieletto nel 1955 diviene presidente del Collegio dei Deputati Questori. Assessore regionale ai Lavori pubblici dal 1956 al 1958. Confermato nel 1959 all'Ars diviene capogruppo della DC. Ancora assessore dal 1961 al 1962, stavolta al Bilancio.\nDal 1963 al 1971, per due legislature, diviene presidente dell'Assemblea regionale siciliana .\nDal 1971 al 1983 fu presidente dell'Istituto Poligrafico e Zecca dello Stato .\nFu magistrato del Consiglio di Stato."}
{"id": "1689995", "revid": "104485", "url": "https://it.wikipedia.org/wiki?curid=1689995", "title": "Leitner", "text": "La Leitner S.p.A. \u00e8 un'azienda italiana che produce impianti a fune. Assieme alla Doppelmayr, rappresenta una delle principali societ\u00e0 mondiali del settore. Nel 2018 ha 11 stabilimenti produttivi in Francia e in Nordamerica, 65 filiali e 132 centri di assistenza in tutto il mondo.\nStoria.\nFondata nel 1888 da Gabriel Leitner, l'azienda in origine era un'officina che si occupava di macchine agricole, teleferiche per il trasporto di materiali, turbine idrauliche e lavori di segheria. Nel 1925 l'impresa inizi\u00f2 la produzione di macchine agricole in serie. Dopo la seconda guerra mondiale, la Leitner abbandon\u00f2 la produzione di teleferiche per materiali e focalizz\u00f2 la sua attivit\u00e0 sul trasporto di persone, motivata dal crescente turismo nelle Alpi. La prima seggiovia Leitner fu costruita nel 1947 a Corvara in Val Badia; attualmente \u00e8 sostituita dalla cabinovia \"Col Alt\". A seguito dei successi ottenuti in questo nuovo settore, nel 1970 ebbe termine la produzione di macchine agricole, sostituita dal settore dei veicoli battipista.\nNegli anni novanta, dopo un periodo di difficolt\u00e0 che port\u00f2 Michael Seeber a rilevare la partecipazione dei due fratelli Leitner, nipoti del fondatore, e a rilanciare l'azienda, furono create le prime filiali estere.\nNel 2000 l'azienda ha assunto il controllo del gruppo francese Poma (Pomagalski). L'evoluzione tecnica degli impianti funiviari, con l'introduzione dei sistemi ad ammorsamento automatico avvenuta nel 1983, ha aperto nuove prospettive di realizzazione di innovativi sistemi di trasporto urbano, come ad esempio il Minimetr\u00f2 di Perugia, un sistema di trasporto urbano ettometrico a fune su rotaia.\nNel 2000 il suo settore per i mezzi battipista si \u00e8 fuso con la storica impresa gardenese Prinoth, fondata da Ernesto Prinoth.\nNel 2003 un'ulteriore diversificazione produttiva ha portato la Leitner ad entrare nel settore dei generatori eolici con il marchio \"LeitWind\".\nIl 23 maggio 2009 l'azienda ha completato il restauro e quindi inaugurato la nuova funivia del Renon.\nDal 2011, assieme alle societ\u00e0 affiliate Prinoth e Demaclenko, il gruppo Leitner si presenta come l'unico fornitore al mondo in grado di offrire tutta la tecnologia invernale completa.\nNel novembre 2012 Leitner, insieme a BMW, ha progettato una cabina di lusso presso la funivia degli impianti sciistici di \"Hochzillertal\" in Austria. Al suo interno si trovano interni in pelle, porta bicchieri e schermi touch-screen.\nNel 2015, Leitner completa la fusione societaria con la ditta Agudio S.p.A., storica azienda italiana di impianti a fune fondata da Tommaso Agudio.\nNel 2016 il passaggio di testimone tra Michael e il figlio Anton, studi alla Bocconi e un'esperienza negli Stati Uniti nel private equity. Nel 2018 la societ\u00e0 ha realizzato un centinaio di impianti a fune tra cui la funivia urbana a Santo Domingo e quella sul Piccolo Cervino, con la stazione a monte a 4.000 metri, la pi\u00f9 alta d'Europa.\nDati economici.\nNel 2018 il gruppo Leitner ha superato il miliardo di euro con un aumento del 16% rispetto al 2017. Gli investimenti in ricerca e sviluppo sono di 25 milioni."}
{"id": "1689998", "revid": "1718925", "url": "https://it.wikipedia.org/wiki?curid=1689998", "title": "Stazione meteorologica di Riva Valdobbia", "text": "La stazione meteorologica di Riva Valdobbia \u00e8 la stazione meteorologica di riferimento relativa alla localit\u00e0 di Riva Valdobbia.\nCoordinate geografiche.\nLa stazione meteorologica si trova nell'Italia nord-occidentale, in Piemonte, in provincia di Vercelli, nel comune di Riva Valdobbia, a 1.117 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -1,5\u00a0\u00b0C; quella del mese pi\u00f9 caldo, luglio, \u00e8 di +16,9\u00a0\u00b0C ."}
{"id": "1690006", "revid": "123567", "url": "https://it.wikipedia.org/wiki?curid=1690006", "title": "Chiesa dell'Oratorio di Montecchio", "text": ""}
{"id": "1690007", "revid": "123567", "url": "https://it.wikipedia.org/wiki?curid=1690007", "title": "Ponte di Montecchio", "text": ""}
{"id": "1690016", "revid": "767487", "url": "https://it.wikipedia.org/wiki?curid=1690016", "title": "Stefano Cantini", "text": "Biografia.\nNella sua carriera ha collaborato con musicisti jazz tra i quali Michel Petrucciani, con cui suona nel 1994-95, Chet Baker, Dave Holland, Enrico Rava, Billy Cobham, Kenny Wheeler, Dave Liebman, Ares Tavolazzi, Stefano Bollani e Paolo Fresu.\nHa partecipato a tourn\u00e9e di artisti fra cui: Ray Charles, Phil Collins, Laura Pausini, Fiorella Mannoia, Raf.\nNegli anni novanta ha fatto parte del gruppo di Furio Di Castri e ha poi collaborato con Rita Marcotulli; nel 2003 fa parte del progetto Il Circo di Lello Pareti.\nHa composto colonne sonore per produzioni teatrali di Giorgio Albertazzi, David Riondino e Paolo Hendel. \u00c8 stato il sax solista nella colonna sonora del film \"Stregati\" del regista Francesco Nuti, vincitore del Nastro d'argento a Taormina per la colonna sonora 1986.\nNel 2001 ha pubblicato l'album tributo a Michel Petrucciani, \"Niccolina al mare\", che ha visto la partecipazione di Manhu Roche, Paolino Dalla Porta e Nelson Veras.\nNel 2006 ha partecipato al Festival International de Jazz di Montreal, l'anno successivo ha preso parte al Giotto Jazz Festival suonando insieme a Agostino Marangolo, Pippo Matino, Lele Fontana e Bernardo Baglioni.\nNel 2011 ha pubblicato un secondo album tributo, questa volta a John Coltrane.\n\u00c8 direttore artistico del Grey Cat Jazz Festival di Follonica.\nInfluenze.\nTra le sue influenze cita John Coltrane, Sonny Rollins come anche Beatles o Blood, Sweat &amp; Tears."}
{"id": "1690021", "revid": "287204", "url": "https://it.wikipedia.org/wiki?curid=1690021", "title": "Anasinalefe", "text": "Lanasinalefe \u00e8 una figura metrica (un caso particolare di sinalefe): si verifica quando la sillaba eccedente \u00e8 all'inizio di un verso iniziante per vocale ed entra in sinalefe con l'ultima sillaba del verso precedente. \nUn esempio: \"Nel cantuccio, zitta, da brava, / Preparava cercine e telo / Pei bimbi che mamma le andava / a\" ] \"prendere in cielo\" (Pascoli, \"Canti di Castelvecchio\", \"La figlia maggiore\": l'ultimo verso \u00e8 un quinario e la a iniziale non viene computata per anasinalefe con la vocale del verso precedente).\nL'anasinalefe \u00e8 speculare rispetto all'episinalefe."}
{"id": "1690022", "revid": "125955868", "url": "https://it.wikipedia.org/wiki?curid=1690022", "title": "Luciano De Paola", "text": "Caratteristiche tecniche.\nGiocava come mediano, con compiti prevalentemente di copertura.\nCarriera.\nGiocatore.\nCresciuto nelle giovanili del , con il quale gioca due campionati in Interregionale, si trasferisce nel 1983 al Frosinone in Serie C2 dove resta per due stagioni. Nel 1985 passa al , squadra abruzzese che milita in Serie C2 e con la quale ottiene la promozione nella stagione 1986-1987.\nDopo un'annata in Serie C1 sempre nel Francavilla passa nel 1988 al Cagliari, sempre in terza serie, su indicazione dell'allenatore Claudio Ranieri e di Gianni Di Marzio. Con i sardi ottiene la promozione in Serie B e vince la Coppa Italia di Serie C; l'anno dopo resta ancora a Cagliari dove ottiene la promozione in Serie A componendo il centrocampo titolare con Ivo Pulga e Lucio Bernardini. Riconfermato nella massima serie, esordisce in Serie A il 9 settembre 1990 in Cagliari-Inter (0-3).\nA seguito di un'espulsione rimediata contro i nerazzurri e a un diverbio con Enzo Francescoli, viene posto fuori rosa dal tecnico Ranieri insieme ai compagni Fabrizio Provitali e Raffaele Paolino, e nella sessione autunnale del calciomercato passa al Brescia, tornando a giocare tra i cadetti. Con le rondinelle ottiene la promozione nella stagione 1991-1992, e resta al Brescia anche in Serie A, retrocedendo a fine campionato nonostante si fosse segnalato tra i migliori mediani della massima serie.\nNel 1993 viene acquistato dalla Lazio per 2,8 miliardi di lire. Con i biancocelesti gioca solo poche partite: il suo arrivo nella capitale venne duramente contestato da parte della tifoseria laziale che non gli perdon\u00f2 l'essersi presentato a Roma dicendo: \u00abSono un calciatore comunista\u00bb.\nA novembre torna in Lombardia, stavolta per vestire la maglia dell'Atalanta che milita in Serie A; anche in questo caso rimedia una retrocessione. Nel 1994 si trasferisce al , in Serie B.\nResta nella squadra calabrese per due stagioni dove gioca 66 gare con 2 gol all'attivo. Tornato al Brescia con i galloni di capitano, con 32 presenze De Paola, all'et\u00e0 di 36 anni, contribuisce ancora una volta alla promozione delle Rondinelle che chiudono il campionato al primo posto. Resta in maglia azzurra anche nella successiva stagione di Serie A, dove viene limitato da un lungo infortunio; il Brescia chiude al quart'ultimo posto e fa il suo ritorno in Serie B.\nTermina la carriera nel Cremapergo in Serie C2 nel 1998-1999, ricoprendo nel finale di stagione il doppio incarico di allenatore e giocatore.\nIn carriera ha totalizzato complessivamente 66 presenze in Serie A e 192 presenze e 4 reti in Serie B.\nAllenatore.\nRitiratosi dal calcio giocato, ha intrapreso la carriera di allenatore guidando per sette stagioni la Primavera del Brescia. Nel campionato 2007-2008 la sua prima esperienza alla guida di una prima squadra, con l', militante in Serie C1, dove viene esonerato a fine ottobre a causa degli scarsi risultati.\nDal 12 gennaio 2009 \u00e8 l'allenatore del Darfo Boario, sostituto di Luca Inversini. Dopo aver raggiunto i playoff nel campionato 2009-2010, nel campionato successivo viene esonerato per contrasti con la dirigenza. Il 13 dicembre 2011 viene ingaggiato dal Seregno, squadra militante in Serie D, in sostituzione di Marco Sgr\u00f2. La squadra viene rilevata in una posizione di classifica precaria a rischio retrocessione, ma ottiene la salvezza grazie alla vittoria nel playout contro la Colognese.\nIl 1\u00ba dicembre 2012 subentra alla guida del , sempre in Serie D. Lascia la squadra al termine della stagione 2012-2013, conclusa dai gialloblu con la retrocessione in Eccellenza a causa del 18\u00ba posto (la squadra non viene nemmeno ammessa ai playout, a causa del lungo distacco di 16 punti dal 16\u00ba posto).\nIl 23 ottobre 2013 assume la guida dell'AlzanoCene, compagine militante nel girone B della Serie D, senza evitare la retrocessione in Eccellenza. Il 5 gennaio 2015 viene ufficializzato come nuovo allenatore del Piacenza, militante in Serie D nel girone D, a fine campionato abbandona l'incarico al Piacenza.\nNell'ottobre 2015 subentra all'esonerato Sergio Zanetti sulla panchina del , sempre in Serie D, vincendo i play off. A fine stagione, non viene confermato ed \u00e8 sostituito da Stefano Cuoghi.\nL'11 ottobre 2016 diventa il nuovo tecnico del al posto dell'esonerato Antonio Filippini, venendo per\u00f2 a sua volta sostituito il 9 febbraio 2017.\nIl 26 settembre torna ad allenare il Lecco, salvo poi rinunciare all'incarico due giorni dopo.\nIl 12 dicembre 2017 subentra sulla panchina della Pergolettese, tornando in societ\u00e0 a distanza di 18 anni. Chiude la stagione al 4\u00ba posto e con la conquista dei playoff del girone, nella finale contro il Darfo Boario. Non avendo trovato un accordo economico con la dirigenza, non viene riconfermato per la stagione successiva e il 9 ottobre 2018 subentra sulla panchina del in Serie D al posto di Claudio Rastelli.\nIl 14 gennaio 2019 viene esonerato a sua volta con la squadra penultima in classifica.\nIl 15 ottobre 2019 viene ufficializzato il suo ingaggio al Savona, sempre in Serie D, in sostituzione del dimissionario Alessandro Siciliano.\nIl 18 novembre 2020 torna ancora sulla panchina della sostituendo il dimissionario Matteo Contini. Viene esonerato il 13 aprile 2021.\nIl 25 Novembre 2021 ritorna dopo 5 anni sulla panchina del Lecco, in Serie C, al posto dell'esonerato Mauro Zironelli.\nStatistiche.\nStatistiche da allenatore.\n\"Statistiche aggiornate al 3 aprile 2021.\" "}
{"id": "1690027", "revid": "177744", "url": "https://it.wikipedia.org/wiki?curid=1690027", "title": "Stazione meteorologica di Verbania", "text": "La stazione meteorologica di Verbania \u00e8 la stazione meteorologica di riferimento relativa alla citt\u00e0 di Verbania. \nCoordinate geografiche.\nLa stazione meteorologica si trova nell'Italia nord-occidentale, in Piemonte, nella provincia del Verbano-Cusio-Ossola, nel comune di Verbania, a 202 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,7\u00a0\u00b0C; quella del mese pi\u00f9 caldo, luglio, \u00e8 di +21,1\u00a0\u00b0C.\nLe precipitazioni medie annue superano i 1.500\u00a0mm, mediamente distribuite in 100 giorni, con minimo relativo in inverno, massimo in autunno e minimo e massimo secondario rispettivamente in piena estate e primavera.\nLa nuvolosit\u00e0 giornaliera media si mantiene sui 4,4 okta con massimo di 6 okta a maggio e minimo di 3 okta a luglio, e minimi secondari con 4 okta a gennaio, giugno, agosto, settembre, ottobre e dicembre e massimi secondari con 5 okta a febbraio, marzo, aprile e novembre. ."}
{"id": "1690030", "revid": "767487", "url": "https://it.wikipedia.org/wiki?curid=1690030", "title": "Paul King", "text": "Biografia.\nDopo essersi laureato alla Coventry Drama School, Paul considera per un po' l'idea di entrare nella polizia delle West Midlands, per poi finire nella band rock/ska The Reluctant Stereotypes, di cui faceva parte anche il produttore discografico Paul Sampson. Il gruppo pubblica un album e tre singoli, all'inizio degli anni ottanta, sulla scia del sottogenere new wave dello ska detto 2 tone, tipico della scena musicale di Coventry.\nDopo lo scioglimento della band The Reluctant Stereotypes, il cantante forma The Raw Screens che, dopo una lunga gavetta, servita a perfezionare la propria forma d'arte e il proprio stile (definiti da Paul e dal manager Perry Haines come \u00abmulti-tone\u00bb, in opposizione al pi\u00f9 noto \u00abtwo-tone\u00bb, sottogenere new wave dello ska), vengono rilanciati, nel 1983, con il solo cognome di Paul, come King.\nCome cantante dei King, Paul era famoso per il suo particolare taglio di capelli (detto, in inglese, \u00abcockatoo\u00bb) e i tipici anfibi Dr. Martens, verniciati con spray colorato - un \"look\" che \u00e8 stato descritto \"come quello del personaggio del film \"Chitty Chitty Bang Bang\". Ma cavolo se piaceva alle ragazze!\". Questo \"look\" vincente, gi\u00e0 in parte modificato (con l'aggiunta di spiazzanti elementi New romantic, quali, per esempio, le giacche o i completi eleganti) durante la promozione del secondo album del gruppo, nel 1985-1986, verr\u00e0 definitivamente abbandonato nel lavoro solista, dal 1987 in poi, con esiti non molto fortunati, almeno dal punto di vista strettamente musicale (per l'occasione, Paul si taglier\u00e0 anche i capelli).\nNonostante i King in qualit\u00e0 di band non durino che poco pi\u00f9 di un paio d'anni, entrambi gli album da loro pubblicati, \"Steps in Time\" e \"Bitter Sweet\", tutti e due prodotti da Richard James Burgess, gi\u00e0 dietro ai primi successi degli Spandau Ballet, entrano nella Top 10 e ottengono il disco d'oro, dando vita a un totale di cinque singoli di successo, di cui 2 Top 10 (\"Love &amp; Pride\" e \"Alone without You\"), un Top 20 (\"The Taste of Your Tears\") e 2 Top 30 (\"Won't You Hold My Hand Now\" e \"Torture\").\nDopo lo scioglimento del gruppo, Paul King inizia la carriera solista, pubblicando l'album \"Joy\", prodotto dallo statunitense Dan Hartman. Maggiormente orientato verso un pop rock/funky/soul pi\u00f9 orecchiabile del sound aspro e tagliente della band, il disco, snobbato anche dai fans del gruppo, non ottiene un grande successo di vendite, n\u00e9 viene apprezzato dalla critica. L'unico brano pi\u00f9 o meno noto, che non va per\u00f2 oltre il Numero 59 nella madrepatria, \u00e8 il primo estratto, \"I Know\", incentrato sull'inedito ampio uso dei fiati, i cui disegni stilizzati compaiono anche nel videoclip, colorato e vagamente psichedelico, che accompagna il pezzo.\nDopo che il secondo singolo solista, \"Follow My Heart\", non riesce ad entrare in classifica, dal 1988 a oggi, Paul \u00e8 comparso soltanto in TV, prima come VJ per MTV, nel 1989, e poi come presentatore per VH1, ma sempre meno di frequente. L'ultimo lavoro musicale da lui pubblicato \u00e8 la canzone \"Smug and Irritating\", nel 1988. Dopo il passaggio a VH1, Paul diventa famoso per il suo intervento in quello che si definisce in lingua inglese un \u00abinfomercial\u00bb, uno spot televisivo principalmente informativo sulle compilation anni ottanta. I programmi per cui \u00e8 ricordato sono soprattutto \"MTV's Greatest Hits\" e \"120 Minutes\".\nDopo dieci anni di silenzio in campo musicale, nel 1998, \u00e8 finalmente uscita una raccolta congiunta, intitolata \"The Best of King - Love &amp; Pride\", contenente 18 brani, che ripropone i grandi successi e le tracce pi\u00f9 note dei King, compresa l'unica hit minore di Paul King come solista, \"I Know\", oltre ad alcuni lati B inediti e remix dei singoli pi\u00f9 famosi.\nBibliografia.\n\"Guinness Book of British Hit Singles\" - 7\u00aa edizione - 1988"}
{"id": "1690052", "revid": "1226", "url": "https://it.wikipedia.org/wiki?curid=1690052", "title": "Jacopo Ortis", "text": ""}
{"id": "1690054", "revid": "104265", "url": "https://it.wikipedia.org/wiki?curid=1690054", "title": "Stazione meteorologica di Domodossola", "text": "La stazione meteorologica di Domodossola \u00e8 la stazione meteorologica di riferimento relativa alla localit\u00e0 di Domodossola.\n\u00c8 controllata direttamente dalla Societ\u00e0 Meteorologica Italiana.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nella provincia del Verbano-Cusio-Ossola, nel comune di Domodossola, a 277 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,4\u00a0\u00b0C; quella del mese pi\u00f9 caldo, luglio, \u00e8 di +22,1\u00a0\u00b0C.\nLe precipitazioni medie annue sfiorano i 1.500\u00a0mm, mediamente distribuite in 97 giorni, con un minimo relativo in inverno."}
{"id": "1690063", "revid": "235834", "url": "https://it.wikipedia.org/wiki?curid=1690063", "title": "Lotus F1", "text": ""}
{"id": "1690067", "revid": "63756", "url": "https://it.wikipedia.org/wiki?curid=1690067", "title": "Stazione meteorologica di Campliccioli", "text": "La stazione meteorologica di Campliccioli \u00e8 la stazione meteorologica di riferimento relativa all'area dell'omonimo lago nel territorio comunale di Antrona Schieranco.\nCoordinate geografiche.\nLa stazione meteorologica si trova nell'Italia nord-occidentale, in Piemonte, nella provincia del Verbano-Cusio-Ossola, nel comune di Antrona Schieranco, presso il Lago di Campliccioli, a 1.310 metri s.l.m. e alle coordinate geografiche .\nDati climatologici.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -2,0\u00a0\u00b0C; quella del mese pi\u00f9 caldo, luglio, \u00e8 di +15,9\u00a0\u00b0C ."}
{"id": "1690071", "revid": "63756", "url": "https://it.wikipedia.org/wiki?curid=1690071", "title": "Stazione meteorologica di Antrona Schieranco", "text": ""}
{"id": "1690073", "revid": "4506", "url": "https://it.wikipedia.org/wiki?curid=1690073", "title": "Carlo Boncompagni di Mombello", "text": ""}
{"id": "1690074", "revid": "258863", "url": "https://it.wikipedia.org/wiki?curid=1690074", "title": "Acero giapponese", "text": ""}
{"id": "1690077", "revid": "486946", "url": "https://it.wikipedia.org/wiki?curid=1690077", "title": "XVIII Corpo Aviotrasportato", "text": ""}
{"id": "1690078", "revid": "729019", "url": "https://it.wikipedia.org/wiki?curid=1690078", "title": "Finanza creativa", "text": "La finanza creativa \u00e8 una locuzione di recente coniazione che indica, spesso anche ironicamente, un insieme di manovre finanziarie atte a risolvere con rapidit\u00e0 e con successo situazioni compromesse o bisognose di una rapida crescita. Tali manovre hanno lo scopo di attrarre finanziatori e investimenti proponendo alti tassi di interesse congiuntamente ad alti rischi finanziari. Perci\u00f2 vengono creati titoli altamente variegati ed internamente eterogenei (ovvero spezzettati, \"mescolati\" ad hoc e ricomposti) con lo scopo principale di apparire solidi e convenienti. Tale procedura viene spesso svolta in malafede quando non in modo illegale, oppure entro il limite \"sfumato\" della legalit\u00e0 ma con lo scopo precipuo di imbrogliare l'investitore o di tenere nascosti quei fatti che ridurrebbero il valore del titolo stesso.\nSpesso il termine viene utilizzato in maniera dispregiativa da parte dei detrattori nei confronti di quei professionisti che talvolta sono chiamati ad amministrare ingenti patrimoni o assolvono a ruoli istituzionali.\nCol termine finanza creativa si indicano anche una serie di pratiche di intermediazione finanziaria, tese alla vendita di strumenti privi di valore di mercato. L'investitore non sempre \u00e8 consapevole a sufficienza dei rischi dello strumento o del suo valore reale, ed \u00e8 truffato dall'intermediario e dall'emittente.\nL'emittente cede a terzi un credito inesigibile, ovvero realizza un guadagno che serve a coprire perdite precedenti."}
{"id": "1690080", "revid": "258031", "url": "https://it.wikipedia.org/wiki?curid=1690080", "title": "Christophe Clement", "text": "\u00c8 figlio di Miguel Clement, allenatore francese scomparso nel 1978.\nBiografia.\nNato a Parigi, risiede in Florida con la moglie Valerie e i figli Miguel e Charlotte. I suoi centri di allenamento sono principalmente a Payson Park, Indiantown (Florida), a Belmont Park e Saratoga Springs (New York) e in Kentucky e California.\nDopo avere studiato Economia ad Assas, Christophe decide di seguire le orme paterne lavorando negli Stati Uniti prima per la Taylor Made Farm e Shug McGauhey, quindi in Inghilterra, assistendo Luca Cumani, per poi stabilirsi definitivamente in America nel 1990.\nOgni anno, dalle statistiche rilevate dalla NTRA (National Thoroughbred Racing Association), Christophe Clement \u00e8 tra i primi allenatori degli Stati Uniti, con al suo attivo $55\u00a0000\u00a0000 di montepremi e 232 corse vinte tra il 1991 e il 2007. Ha allenato i campioni Forbidden Apple e Revved-Up, oltre a Flagdown, Trampoli, Danish, Blu-Tusmani, Meridiana, Coretta, Dedication, Dynever, England's Legend, Royal Highness, Naissance Royale, Meribel, Rutherienne e Vacare.\nTra i proprietari francesi, le Haras du Mezeray, \u00c9douard de Rothschild, le Haras des Monceaux ed Alec Head sono i pi\u00f9 fedeli sostenitori oltre ai numerosi proprietari stranieri tra cui Sua Maest\u00e0 la Regina Elisabetta II.\nSuo fratello Nicolas, che allena a Chantilly in Francia, ha vinto l'Arco di Trionfo (1990) con Saumarez.\nLa scuderia ha raggiunto la millesima vittoria nel dicembre 2008 (cavallo: Vacare, corsa: Dahlia Handicap in California)."}
{"id": "1690081", "revid": "4175", "url": "https://it.wikipedia.org/wiki?curid=1690081", "title": "Aeroporto di Mosca-Ostafievo", "text": ""}
{"id": "1690082", "revid": "258863", "url": "https://it.wikipedia.org/wiki?curid=1690082", "title": "Momiji", "text": ""}
{"id": "1690083", "revid": "155118", "url": "https://it.wikipedia.org/wiki?curid=1690083", "title": "Cefalantera", "text": ""}
{"id": "1690094", "revid": "135224", "url": "https://it.wikipedia.org/wiki?curid=1690094", "title": "Conservatorio di Santa Rosa di Lima", "text": ""}
{"id": "1690099", "revid": "80209375", "url": "https://it.wikipedia.org/wiki?curid=1690099", "title": "Comnago", "text": ""}
{"id": "1690100", "revid": "124123", "url": "https://it.wikipedia.org/wiki?curid=1690100", "title": "Nati nel 1106", "text": ""}
{"id": "1690111", "revid": "210936", "url": "https://it.wikipedia.org/wiki?curid=1690111", "title": "Taverna di Boe", "text": ""}
{"id": "1690112", "revid": "446353", "url": "https://it.wikipedia.org/wiki?curid=1690112", "title": "MTV Video Music Awards Japan", "text": "Gli MTV Video Music Awards Japan (abbreviato in VMAJ) sono i premi musicali di MTV Japan, e si tengono tutti gli anni in Giappone dal 2002, verso la fine di maggio.\nNonostante sia un premio formalmente dato ai video e non alla musica, i VMAJ corrispondono a quelli che sono per l'Europa gli MTV Europe Music Awards e per gli USA gli MTV Video Music Awards: i VMAJ premiano contemporaneamente sia la qualit\u00e0 musicale delle canzoni sia la qualit\u00e0 filmica dei videoclip. Sono in gara artisti sia locali sia internazionali; a differenza degli EMA, nei VMAJ tutte le categoria vengono premiate tramite votazione popolare via Internet (negli EMA i vincitori delle categorie principali -migliori video e regia- vengono scelti da una giuria di qualit\u00e0).\nVincitori dei premi.\n2002 - Tokyo.\nCategorie speciali:\n2003 - Saitama.\nCategorie speciali:\n2004 - Urayasu.\nCategorie speciali:\n2005 - Urayasu.\nCategorie speciali:\n2006 - Tokyo.\nCategorie speciali:\n2007 - Saitama.\nCategorie speciali:\n2008 - Saitama.\nCategorie speciali:\n2009 - Saitama.\nCategorie speciali:\n2010 - Tokyo.\nCategorie speciali:"}
{"id": "1690114", "revid": "89688", "url": "https://it.wikipedia.org/wiki?curid=1690114", "title": "MTV VMAJ", "text": ""}
{"id": "1690116", "revid": "89688", "url": "https://it.wikipedia.org/wiki?curid=1690116", "title": "VMAJ", "text": ""}
{"id": "1690129", "revid": "6923", "url": "https://it.wikipedia.org/wiki?curid=1690129", "title": "Hebridae", "text": "Hebridae , \u00e8 una piccola famiglia di Rincoti Eterotteri acquaioli, comprendente circa 160 specie. La famiglia \u00e8 l'unico raggruppamento sistematico compresa nella superfamiglia Hebroidea, ma altri schemi tassonomici la includono nella superfamiglia Gerroidea.\nMorfologia.\nGli Hebridae sono insetti di dimensioni piuttosto piccole, con corpo lungo 1-3 mm, di colore grigio o verde, rivestito da una peluria vellutata.\nIl capo \u00e8 relativamente grande, provvisto di due ocelli ed ha occhi composti piccoli; le antenne sono composte da 5 articoli, di cui il 3\u00b0 e il 4\u00b0 sono allungati, talvolta solo 4 per fusione del 4\u00b0 e 5\u00b0 antennomero. Il rostro \u00e8 composto di 4 segmenti e in posizione di riposo \u00e8 alloggiato nella parte ventrale del capo e del torace e oltrepassa, per la sua lunghezza l'inserzione delle metacoxe.\nIl torace mostra un pronoto trapezoidale, largo quanto l'addome. Le ali possono essere ben sviluppate oppure ridotte o assenti; hanno una ridotta venatura limitata alla parte prossimale, dove delimita una o due cellule. Le zampe sono relativamente brevi, con tarsi di due segmenti. Il primo tarsomero \u00e8 molto breve, il secondo piuttosto lungo, con pretarso inserito all'apice, provvisto di due lunghe unghie.\nL'addome \u00e8 lungo, con gonapofisi ridotte sia nelle femmine sia nei maschi.\nBiologia e diffusione.\nGli Hebridae sono diffusi in tutto il mondo; sono predatori a spese di piccoli Artropodi. Vivono in ambienti umidi d'acqua dolce, ma a differenza degli altri Gerromorfi, che in generale si trovano sulla superficie, questi insetti si insediano sull'asciutto in prossimit\u00e0 di specchi d'acqua. Si rinvengono perci\u00f2 sulle sponde, sulle piante acquatiche, sui detriti umidi. Hanno tendenze gregarie.\nSistematica.\nL'inquadramento sistematico della famiglia \u00e8 controverso: alcune fonti, di varia datazione, riuniscono tutti i Gerromorfi, compresi quindi anche gli Hebridae, nella superfamiglia dei Gerroidea, che a sua volta sarebbe l'unico raggruppamento nell'ambito dei Gerromorpha , oppure inserita, come la generalit\u00e0 dei Rincoti acquatici, nell'infraordine dei Nepomorpha.\nFonti pi\u00f9 recenti discernono fra Rincoti acquatici (Nepomorfi) e Rincoti acquaioli (Gerromorfi), distinguendo in questi ultimi pi\u00f9 superfamiglie, fra cui quella degli Hebroidea con l'unica famiglia Hebridae .\nAltre fonti , infine, considerano gli Hebridae come unici componenti della superfamiglia degli Hebroidea, a sua volta compresa nell'infraordine dei Nepomorpha.\nNell'ambito della famiglia si annoverano oltre 163 specie distribuite in sette generi a loro volta ripartiti fra due sottofamiglie :"}
{"id": "1690130", "revid": "156341", "url": "https://it.wikipedia.org/wiki?curid=1690130", "title": "Caccia Selvaggia", "text": ""}
{"id": "1690132", "revid": "1305772", "url": "https://it.wikipedia.org/wiki?curid=1690132", "title": "Gap generazionale", "text": "Conflitto generazionale o gap generazionale indicano il divario di idee, norme culturali e di opportunit\u00e0 che separa una generazione pi\u00f9 giovane dalle precedenti. \nStoria.\nIl termine fu utilizzato per la prima volta nei paesi occidentali durante gli anni sessanta per descrivere le forti differenze culturali che si erano create fra la generazione dei Baby Boomers e quella dei loro genitori. Anche se alcune di queste differenze generazionali sono sempre esistite, durante questo periodo le differenze fra le due generazioni conseguenti crebbero in modo significativo rispetto al passato, in particolare su argomenti come i gusti musicali, la moda, l'uso di droghe e la politica. Il gap fu pi\u00f9 sentito probabilmente anche perch\u00e9 la generazione dei Baby Boomers ebbe dimensioni senza precedenti (dopo la seconda guerra mondiale ci fu un forte incremento delle nascite): il numero diede loro il potere, l'influenza e la potenzialit\u00e0 di ribellarsi contro le norme sociali.\nAnni Venti.\nDurante quelli che furono chiamati \"Gli anni ruggenti\" un ampio gap generazionale si verific\u00f2 in quanto la vecchia generazione, che aveva combattuto in guerra, trovava inappropriato che i giovani andassero nelle sale da ballo ad ascoltare e ballare il jazz, e che le ragazze avessero adottato lo stile gar\u00e7onne, con gonne corte e taglio di capelli alla maschietta.\nAnni Cinquanta.\nGli anni cinquanta furono il periodo in cui nacquero i Baby Boomers, figli dei veterani della seconda guerra mondiale. Furono chiamati \"boomers\" perch\u00e9 fra gli anni Quaranta e gli anni Cinquanta ci fu un boom demografico dovuto agli sviluppi della medicina, all'introduzione di trattamenti specifici per malattie ad ampio raggio di diffusione, al ritorno a casa dei soldati che poterono cos\u00ec metter su famiglia. I Baby Boomers iniziarono le grandi proteste degli anni Sessanta, nonostante fossero molto biasimati dalla generazione precedente, la quale pensava che volessero oltrepassare ogni convenzione sociale. Questi furono gli anni in cui comparve la musica rock.\nAnni Ottanta.\nQuella che fu chiamata la \"Generazione MTV\" pu\u00f2 essere considerata una generazione di passaggio fra la Generazione X degli ultimi anni Settanta e la Generazione Y dei primi anni Novanta. Culturalmente, una delle differenze pi\u00f9 importanti che cre\u00f2 il Gap fra la Generazione X e la Y fu la promozione della tv via cavo che propose una cultura alternativa a quella degli anni Settanta e, in seguito, l'avvento dell'era telematica.\nIl gap generazionale attuale.\nLe cause di quest'ultimo gap generazionale si devono cercare e nell'introduzione dei nuovi media e nel disimpegno continuo da parte di genitori e figli di giungere ad un dialogo. La generazione degli over-40, secondo le statistiche, \u00e8 in forte ritardo tecnologico rispetto ai figli: questo profondo divario di conoscenze \u00e8 causa, a suo modo, di un distacco sempre pi\u00f9 netto tra le parti. I nuovi media offrono la possibilit\u00e0 di comunicazioni \"uno a molti\" (one-to-many), \"uno a uno\" (one-to-one) e \"molti a molti\" (many-to-many): la comunicazione digitale permette una simultaneit\u00e0 intercognitiva delle esperienze collettive che, attualmente, \u00e8 riservata perlopi\u00f9 ai giovani.\nUn'altra causa di questo divario \u00e8 dettata dal fatto che molti giovani possiedono una maggior sensibilit\u00e0 a temi come la educazione ambientale, le associazioni LGBT, i diritti civili, il rispetto delle minoranze e la parit\u00e0 di genere, argomenti che hanno trovato maggior riscontro in questo secolo e che spesso causano attrito tra i giovani e i \"vecchi\", meno abituati a discutere di tali tematiche e pertanto meno informati."}
{"id": "1690133", "revid": "767487", "url": "https://it.wikipedia.org/wiki?curid=1690133", "title": "Muscolo palmare breve", "text": "Il muscolo palmare breve \u00e8 un rudimentale muscolo pellicciaio della mano, innervato dal nervo ulnare. Con la sua contrazione provoca il corrugamento della cute che riveste l'eminenza ipotenare."}
{"id": "1690136", "revid": "1226", "url": "https://it.wikipedia.org/wiki?curid=1690136", "title": "Gordon Pym", "text": ""}
{"id": "1690137", "revid": "729019", "url": "https://it.wikipedia.org/wiki?curid=1690137", "title": "Phil Greening", "text": "Greening esord\u00ec tra i professionisti nel 1996 nella squadra della sua citt\u00e0 natale, il Gloucester.\nNello stesso anno fu convocato per la prima volta in Nazionale, in un \"test match\" contro l'.\nNel 1998 si trasfer\u00ec ai Sale Sharks e divenne titolare in Nazionale, guadagnandosi la convocazione per la in cui disput\u00f2 5 incontri di cui 3 da titolare.\nNel 2000, dopo un litigio con l'allenatore degli Sharks, pass\u00f2 agli Wasps per 15.000 sterline.\nA Londra fu protagonista di due buone stagioni, prima di subire nel 2003 un grave infortunio che lo tenne fuori dal campo di gioco per circa 18 mesi.\nTorn\u00f2 a giocare con i Wasps nella stagione 2004-05 contribuendo alla vittoria della terza Guinness Premiership consecutiva, ma l'anno seguente si ritir\u00f2 definitivamente per un infortunio a un dito del piede.\nControversia legale.\nIl 17 novembre 2007 Greening fu condannato da un tribunale civile a pagare 30.000 sterline (circa 40.000 euro) di risarcimento per aver causato con un placcaggio un grave infortunio al giocatore francese Aur\u00e9lien Rougerie durante un \"match\" fra gli Wasps e il Montferrand nel 2002.\nRougerie aveva inizialmente chiesto 45.000 sterline per esser stato ricoverato in ospedale per 12 settimane e aver subito 3 operazioni.\nGreening ha sempre sostenuto la regolarit\u00e0 e la normalit\u00e0 di un placcaggio del genere in uno sport di contatto come il rugby.\nAnche il dirigente della Professional Rugby Players Association Damian Hopley ha dichiarato che questa sentenza ha creato un pericoloso precedente per il rugby.\nCarriera da allenatore.\nDopo una breve assenza dal mondo del rugby, Greening torn\u00f2 all'attivit\u00e0 sportiva nelle vesti di assistente allenatore dei London Welsh nel campionato di seconda divisione 2009-10; nel 2011 divenne allenatore capo della squadra e la guid\u00f2 alle finali di promozione, perdendole; poco dopo si dimise dall'incarico.\nA novembre 2011 \u00e8 stato ingaggiato dal Plymouth Albion, ancora in seconda divisione nazionale, nel ruolo di consulente dello staff tecnico."}
{"id": "1690142", "revid": "22475", "url": "https://it.wikipedia.org/wiki?curid=1690142", "title": "The Gazette (London)", "text": "The Gazette \u00e8 un giornale canadese in lingua inglese diffuso su scala nazionale. La sua base operativa \u00e8 a London, Ontario, Canada. \u00c8 stato fondato nel 1906 con il nome di \"In Cap And Gown\". Nel 1930, \u00e8 stato rinominato nel suo nome attuale di \"The Gazette\". Il giornale viene pubblicato quattro volte a settimana dal 1991."}
{"id": "1690151", "revid": "287204", "url": "https://it.wikipedia.org/wiki?curid=1690151", "title": "Yuko Ogura", "text": ""}
{"id": "1690155", "revid": "56620", "url": "https://it.wikipedia.org/wiki?curid=1690155", "title": "Voci dalla strada", "text": "Voci dalla strada (\"Voices from the Street\") \u00e8 uno dei primi romanzi di Philip K. Dick, scritto intorno al 1952 e pubblicato per la prima volta nel 2007, 25 anni dopo la morte dello scrittore. Fa parte dei romanzi non di fantascienza (\"mainstream\") dello scrittore statunitense.\nTrama.\nL'azione del romanzo si svolge -attraverso una scansione in quattro sezioni che vanno dalla mattina alla notte, da giugno a settembre- nel corso del 1952, quando gli Stati Uniti erano ancora impegnati nella guerra contro la Corea del Nord, appoggiata dalla Cina di Mao, e si preparavano a sperimentare su un atollo del Pacifico la bomba all'idrogeno. Stuart Hadley \u00e8 un giovane di ventiquattro anni, sposato, che lavora in un negozio in cui si riparano e vendono radio. Ha anche un handicap che lo esenta da qualsiasi richiesta di arruolamento. Insoddisfatto di tutto ci\u00f2, della sua famiglia, dei suoi amici e della sua citt\u00e0, si lascia spesso andare a vagabondaggi (infatti l'inizio della narrazione comincia con il protagonista in galera dopo una rissa). Stuart \u00e8 anche un sognatore e finisce per interessarsi ad una setta religiosa di un predicatore nero e, attraverso di essa, conosce Marsha, l'ex compagna del carismatico leader religioso che prima convincer\u00e0 Hadley ad aderire alla setta e poi s'infatuer\u00e0 di lui. Anche la distrazione della setta religiosa finisce presto per\u00f2 e Stuart, nonostante viene promosso a direttore del negozio in cui lavorava come semplice commesso, si ritrover\u00e0 di nuovo allo sbando in un allucinogeno vagabondaggio all'insegna dell'alcol in cui finir\u00e0 per rapire anche suo figlio neonato. Rimanendo gravemente ferito in volto (perde un occhio) nel tentativo di derubare il suo ex capo che nel frattempo lo aveva licenziato, sconter\u00e0 altri giorni in ospedale e in prigione, al termine dei quali si trasferir\u00e0 con sua moglie e gli amici di famiglia e passer\u00e0 da un lavoro all'altro. Dopo che avr\u00e0 visitato un paese di campagna, capir\u00e0 che deve mettere il suo talento al servizio delle richieste della comunit\u00e0.\nCuriosit\u00e0.\nIl capo del protagonista \u00e8 Jim Fergesson, nome presente pure nel romanzo \"Lo stravagante mondo di Mr. Fergesson\". Non ci \u00e8 dato sapere se sono la stessa persona, ma a rafforzare tale pensiero contribuisce la dichiarata et\u00e0 avanzata del personaggio in tutti e due i romanzi. Un altro indizio consiste nel fatto che \"Voci dalla strada\" (\"Voices from the Street\") sia stato scritto all'inizio degli anni cinquanta, mentre l'altro romanzo nella seconda met\u00e0, dunque abbastanza vicini nello stesso periodo storico. In questo romanzo per\u00f2, Jim Fergesson \u00e8 il proprietario di un negozio di riparazioni radio, mentre ne \"Lo stravagante mondo di Mr. Fergesson\" \u00e8 il proprietario di un garage che sta per vendere e andare in pensione."}
{"id": "1690158", "revid": "62221", "url": "https://it.wikipedia.org/wiki?curid=1690158", "title": "Hebroidea", "text": ""}
{"id": "1690159", "revid": "842", "url": "https://it.wikipedia.org/wiki?curid=1690159", "title": "Oh No! More Lemmings", "text": ""}
{"id": "1690164", "revid": "309289", "url": "https://it.wikipedia.org/wiki?curid=1690164", "title": "\u0160\u010du\u010d'ja", "text": "La \u0160\u010du\u010d'ja (; in lingua nenec: \u041f\u044b\u0440\u044f\u044f\u0445\u0430, \"Pyrjajacha\") \u00e8 un fiume della Russia siberiana nordoccidentale, affluente di sinistra dell'Ob'. Nel suo corso superiore viene chiamata Bol'\u0161aja \u0160\u010du\u010d'ja (grande \u0160\u010du\u010d'ja). Scorre nel Priural'skij rajon del Circondario autonomo Jamalo-Nenec che fa parte dell'oblast' di Tjumen'.\nDescrizione.\nLa \u0160\u010du\u010d'ja nasce dal lago Bol'\u0161oe \u0160\u010du\u010d'e, nel pedemonte orientale degli Urali polari, la sezione pi\u00f9 settentrionale della catena. A volte la fonte principale \u00e8 considerata il fiume Pyrjatane, lungo 18\u00a0km, originario dal massiccio del Chajdu-paj (\u0425\u0430\u0439\u0434\u0443-\u043f\u0430\u0439) e che sfocia nel lago Bol'\u0161oe \u0160\u010du\u010d'e. \nLa lunghezza della \u0160\u010du\u010d'ja \u00e8 di 565\u00a0km. L'area del suo bacino \u00e8 di 12\u00a0300\u00a0km\u00b2. La sua portata media, a 141\u00a0km dalla foce, all'altezza dell'insediamento di \u0160\u010du\u010d'e, \u00e8 di 104,23\u00a0m\u00b3/s.\nIl fiume scorre lungo la parte meridionale della penisola Jamal, dapprima con direzione sudorientale con un corso ricco di meandri, piegando successivamente in direzione sud fino a sfociare nell'Ob', o meglio nel suo braccio deltizio chiamato Malaja Ob', formando un basso delta paludoso con un gran numero di laghi e stagni. Il delta \u00e8 diviso in tre rami principali: a destra il Chasujjachu, al centro l'Er\"jachu, a sinistra lo Jamburinskij.\nGli unici due insediamenti lungo il corso del fiume sono: \u0160\u010du\u010d'e (\u0429\u0443\u0447\u044c\u0435), che si trova alla confluenza (da sinistra) con il maggior affluente, il Tanlavajacha (\u0422\u0430\u043d\u043b\u0430\u0432\u0430\u044f\u0445\u0430), e la stazione commerciale di Laborovaja (\u041b\u0430\u0431\u043e\u0440\u043e\u0432\u0430\u044f) nel corso superiore. Altri affluenti sono: Ch\u0117jacha e Jun-jacha da sinistra; Bol'\u0161aja Chodata da destra.\nIl fiume, il cui bacino si trova nella zona del permafrost, \u00e8 gelato, mediamente, da ottobre a fine maggio/giugno e si congela completamente da febbraio ad aprile; alla fine di questo periodo si hanno i valori minimi annui di portata (che toccano il valore di 0 m\u00b3/s, con il congelamento di tutta la sezione del fiume), mentre successivamente al disgelo si hanno grandi piene che innalzano il livello delle acque anche di 6-7 metri."}
{"id": "1690166", "revid": "80339", "url": "https://it.wikipedia.org/wiki?curid=1690166", "title": "\u0160\u010du\u010dja", "text": ""}
{"id": "1690167", "revid": "80339", "url": "https://it.wikipedia.org/wiki?curid=1690167", "title": "Scucja", "text": ""}
{"id": "1690171", "revid": "287204", "url": "https://it.wikipedia.org/wiki?curid=1690171", "title": "Scuc'ja", "text": ""}
{"id": "1690172", "revid": "80339", "url": "https://it.wikipedia.org/wiki?curid=1690172", "title": "Shchuchya", "text": ""}
{"id": "1690173", "revid": "767487", "url": "https://it.wikipedia.org/wiki?curid=1690173", "title": "Kishidan", "text": "I sono un gruppo rock giapponese. Il nome significa \"I cavalieri\", con riferimento alla cavalleria medieveale. La loro musica \u00e8 pi\u00f9 vicina al pop che al rock. La loro canzone \"Omae Dattanda\" \u00e8 stata utilizzata come canzone di chiusura dell'undicesima serie di Naruto Shippuden."}
{"id": "1690175", "revid": "1494380", "url": "https://it.wikipedia.org/wiki?curid=1690175", "title": "Costantino Brumidi", "text": "Divenuto famoso per avere realizzato l'affresco che adorna l'interno della cupola del campidoglio di Washington noto con il nome di \"Apoteosi di George Washington\" \u00e8 ritenuto essere uno dei pi\u00f9 importanti artisti americani della sua epoca.\nBiografia.\nNacque a Roma da padre greco e madre italiana. Il suo fu un talento che si manifest\u00f2 molto precocemente tanto che ancora prima di emigrare negli Stati Uniti ebbe occasione di ricevere diversi incarichi. Tra questi degni di nota quelli ricevuti prima dalla famiglia Torlonia ed in seguito da papa Gregorio XVI nel corso di tre anni durante i quali lavor\u00f2 per lo Stato pontificio.\nSempre durante questo periodo mentre si trovava a Roma ebbe anche occasione di collaborare con Domenico Tojetti.\nL'evento che probabilmente spinse Brumidi ad emigrare fu l'occupazione di Roma nel 1849 da parte dei francesi. Dopo aver aderito brevemente alla Repubblica Romana ed essere stato per poco tempo incarcerato dal governo pontificio lasci\u00f2 Roma, con la moglie e i figli e part\u00ec alla volta degli Stati Uniti dove nel 1852 ricevette la cittadinanza e dove in seguito si rispos\u00f2 altre due volte. In questo primo periodo si stabil\u00ec a New York dove continu\u00f2 ad esercitare la professione di artista realizzando principalmente ritratti su commissione. Successivamente dopo essersi affermato come artista ricevette incarichi di maggiore rilevanza quale la crocefissione nella chiesa di S. Stefano per la quale realizz\u00f2 anche il martirio di S. Stefano e l'assunzione di Maria. Sempre in questo periodo fu anche incaricato di realizzare un affresco per la Taylor's Chapel di Baltimora.\nNel 1854 Brumidi lasci\u00f2 gli Stati Uniti alla volta del Messico dove realizz\u00f2 una rappresentazione allegorica della santa trinit\u00e0 nella cattedrale di Citt\u00e0 del Messico. Di ritorno dal Messico ebbe occasione di visitare Washington D.C. ed il suo campidoglio dove gli si offr\u00ec la possibilit\u00e0 di realizzare alcune delle decorazioni. Assunto per tale compito dal Quartermaster general Montgomery C. Meigs il suo primo lavoro per conto del governo federale fu la realizzazione delle decorazioni per la sala conferenze del United States House Committee on Agriculture. Originariamente assunto con una paga giornaliera di 8 dollari al giorno, Jefferson Davis l'allora segretario della difesa, soddisfatto dall'opera del Brumidi, fece aumentare la sua paga a 10 dollari al giorno. Dopo che le sue opere erano state apprezzate anche da altri alti funzionari e personaggi di spicco, ricevette ulteriori incarichi da parte del governo federale e gradualmente assunse la carica se pure non ufficiale di artista di stato. Ci\u00f2 nonostante la sua opera principale \u00e8 ritenuta essere l\"'Apoteosi di George Washington\" realizzata all'interno della rotonda sul soffitto della cupola che sovrasta il campidoglio. Dal 1855 per i successivi 25 anni lavor\u00f2 con grande perizia alla realizzazione di questa opera, tanto da meritarsi l'appellativo di \"Michelangelo degli Stati Uniti\". Tuttavia l'opera al momento della morte del Brumidi era ancora incompiuta, nonostante egli avesse gi\u00e0 realizzato la maggiore parte delle decorazione della rotonda e del suo affresco. Tra le sue opere principali sempre realizzate per conto del governo federale degna di nota \u00e8 anche la realizzazione di una serie di affreschi che adornano il cosiddetto corridoio di Brumidi.\nUlteriori sue opere si trovano nelle chiese di Filadelfia, a Frederick nello stato federale del Maryland e nella chiesa di Santo Stefano a Manhattan.\nBrumidi cambi\u00f2 il proprio nome da Costantino a \"Constantino\", aggiungendo cos\u00ec una \"n\" in pi\u00f9 in onore probabilmente delle origini greche del padre. Egli mor\u00ec il 19 febbraio 1880 a Washington D.C. mentre lavorava al suo ultimo affresco; infatti cadde da una impalcatura e poco dopo spir\u00f2."}
{"id": "1690177", "revid": "287204", "url": "https://it.wikipedia.org/wiki?curid=1690177", "title": "Osternig", "text": "Il Monte Osternig (\"Oisternig\" in tedesco, \"Ojstrnik\" in sloveno) \u00e8 un monte delle Alpi Carniche alto 2052 metri, ed \u00e8 quello pi\u00f9 a est sopra i 2000 metri. \u00c8 presente una salita sul versante ovest, mentre dalla cima erbosa si possono vedere le montagne della catena delle Caravanche.\nCaratteristiche.\nIl Monte Osternig si trova al confine tra il Tarvisiano (Friuli-Venezia Giulia) e l'Austria.\nSi presenta come un imponente cupolone erboso. Dopo il Gartenkofel \u00e8 la pi\u00f9 alta cima della Catena Carnica ad est di Passo Pramollo; dalla vetta, posta sul confine tra Italia ed Austria e molto frequentata dagli escursionisti, si spazia sulla Valle del Gail e le Dolomiti di Lienz a nord, le Karavanke verso est ed a sud le pi\u00f9 alte e belle cime delle Alpi Giulie: Ponze, Triglav, Mangart, Jalovec, J\u00f4f Fuart, J\u00f4f di Montasio e Cimone sono le pi\u00f9 rappresentative; ad ovest verso le Alpi Carniche, Cuc dal Boor, Sernio e Creta Grauzaria, Cavallo di Pontebba, Creta di Aip, Gartnerkofel e, in lontananza, gli Hohen Tauern (Alti Tauri) e le Vedrette di Ries (Rieserfernergruppe)."}
{"id": "1690183", "revid": "968255", "url": "https://it.wikipedia.org/wiki?curid=1690183", "title": "Mombretto", "text": "Mombretto di Mediglia \u00e8 una frazione del comune di Mediglia, in provincia di Milano (da cui dista circa 12\u00a0km), situata nell'area del Parco agricolo Sud Milano. Si trova tra i comuni di Paullo, Pantigliate e Tribiano.\nStoria.\nIl paese ha origini molto recenti in quanto la prima abitazione, \"Villa Oriani\", fu costruita intorno al 1950. Negli anni sessanta la frazione era abitata da famiglie di origini lodigiane, cremasche, cremonesi, bergamasche, bresciane, venete e sarde. In seguito nel paese si stanziarono famiglie provenienti dall'Italia del Sud, precisamente da Campania, Sicilia, Puglia e Calabria.\nInfrastrutture e trasporti.\nMobilit\u00e0 urbana.\n\u00c8 collegato a Milano e ai paesi limitrofi grazie a un'azienda di trasporti, la Milano Sud-Est Trasporti, con le seguenti linee:\nDagli anni novanta \u00e8 in corso il progetto di ampliamento della linea M3 della metropolitana di Milano con una fermata che dovrebbe passare nei pressi del paese, ma per ora il progetto \u00e8 in stand-by a causa dei costi per il rinnovamento della Paullese e per la realizzazione della Tangenziale Est Esterna di Milano (TEM). Per quanto riguarda la SS415, il 2 luglio 2012 \u00e8 stato terminato il nuovo sottopasso sulla statale nei pressi di Vigliano, l'opera pi\u00f9 importante e costosa di tutto il progetto che si trova in territorio del comune di Pantigliate.\nAltre strutture.\n\u00c8 stato costruito un recente complesso commerciale, precisamente nel territorio appartenente al Comune di Pantigliate, denominato \"Paullese Center\". Nel territorio comunale di Mediglia sono presenti l'asilo \"G. Rodari\", la scuola elementare \"A. Vivaldi\" e la scuola media \"A. Manzoni\" appartenenti al plesso scolastico con sede a Bustighera, un ufficio postale, una farmacia ed il presidio medico. Nel 2006 \u00e8 stato approvato dal consiglio comunale un progetto che prevede la costruzione del nuovo plesso scolastico nelle vicinanze di quello attuale, attualmente in fase avanzata di realizzazione. Il 15 maggio 2013, in occasione della seconda Notte Bianca Medigliese, \u00e8 stata inaugurata la nuova Casa dell'acqua di Via Cimabue, che si inserisce in un pi\u00f9 ampio progetto di riqualificazione della frazione di Mombretto che, ancora necessita di un distaccamento degli uffici comunali, essendo la frazione abitata da un numero cospicuo di abitanti.\nSport.\nEra presente un campo da calcio presso lo Stadio Comunale di Via Melozzo da Forl\u00ec, dove si svolgevano le partite di una parte della Polisportiva Mediglia 2005 con sede a Robbiano. Mombretto ha avuto un ruolo importante nel calcio femminile con l'A.C.F. Aurora Mombretto che ha disputato diverse stagioni nella Serie A femminile nel 1981, 1988-1989, 1989-1990 e 1991-1992. Nata nel 1972, la societ\u00e0 fu sciolta nel 2007 all'atto della fusione con il F.C.F. Mozzanica di Mozzanica."}
{"id": "1690185", "revid": "433605", "url": "https://it.wikipedia.org/wiki?curid=1690185", "title": "Maria Rosa Tabbuso", "text": "Biografia.\nDopo una lunga esperienza con il kickboxing e il fullcontact, si \u00e8 dedicata al pugilato. Prima che il pugilato femminile fosse ammesso in Italia, nel settembre 2001, si \u00e8 affiliata alla federazione tedesca e ha combattuto all'estero. Il 29 novembre 2002, a Grosseto, ha conquistato il titolo europeo Ebu dei pesi supermosca, battendo l'ungherese Viktoria Milo. Poi ha difeso il titolo vittoriosamente l'anno seguente, contro l'ungherese Reka Krempf. Il 18 maggio 2007, al PalaCarnera di Udine, ha combattuto per il titolo mondiale dei pesi mosca Wbc, perdendo ai punti, contro l'italiana Stefania Bianchini. \u00c8 una delle protagoniste del docufilm \"Oltre il ring\" di Stefano Martufi,\nNathalie Rossetti e Turi Finocchiaro, dedicato ai coniugi Conti Cavini,\nsuoi ex manager. Vive a Roma, dove ha un negozio di parrucchiera."}
{"id": "1690186", "revid": "1305772", "url": "https://it.wikipedia.org/wiki?curid=1690186", "title": "SDI (videogioco)", "text": "S.D.I. \u00e8 un videogioco d'avventura/azione pubblicato nel 1986-1987 dalla Cinemaware. Il videogioco \u00e8 ambientato durante la guerra fredda ed \u00e8 stato reso disponibile per i computer Amiga, Atari ST e MS-DOS. Era prevista anche una versione Apple IIGS che per\u00f2 non risulta uscita.\nTrama.\nIl videogioco \u00e8 ambientato nell'ottobre del 2017 in un universo alternativo nel quale l'URSS non \u00e8 collassata nel 1991 ed entrambe le nazioni hanno sviluppato un proprio scudo spaziale. Il giocatore \u00e8 al comando di una stazione spaziale statunitense durante una crisi in URSS. Nella Russia degli estremisti hanno preso il controllo di alcune installazioni missilistiche e dato che il Cremlino ha rifiutato le loro richieste questi periodicamente lanciano della testate nucleari contro gli Stati Uniti e contestualmente cercano di eliminare lo scudo stellare statunitense. Il giocatore deve impedire la distruzione degli Stati Uniti e dello scudo stellare, gestendo l'intercettazione dei missili e le riparazioni dello scudo stellare."}
{"id": "1690187", "revid": "1632387", "url": "https://it.wikipedia.org/wiki?curid=1690187", "title": "Circle (gruppo musicale finlandese)", "text": "I Circle sono un gruppo di rock sperimentale/mathcore finlandese, fondato a Pori, in Finlandia, nel 1991. Il loro stile musicale fonde il krautrock tradizionale di band come Faust, Can e Neu!, con altri generi come il progressive rock, il jazz, il grindcore e l'heavy metal.\nStoria.\nFondati nel 1991, i Circle sono une delle band pi\u00f9 prolifiche band della scena avant-rock underground. Sono sopravvissuti a costanti cambiamenti di formazione, anche se il cuore pulsante del gruppo \u00e8 sempre stato il bassista, cantante e chitarrista, Jussi Lehtisalo, che ha costantemente rinnovato il sound della band, inserendo elementi di krautrock, riff heavy metal, schegge di noise e atmosfere psichedeliche e oscure. Dopo una serie di diversi live act tenuti in svariati locali della propria citt\u00e0, la band ha pubblicato nel 1994 il primo album \"Meronia\" tramite l'etichetta locale Bad Vugum. L'album mostra spiccate influenze shoegaze, space rock, folk rock e hard rock, anche se con il passare degli anni questo stile verr\u00e0 contaminato da altri generi, in particolare krautrock ed heavy metal, seppur rimanendo classificatio sotto l'etichetta del post-rock, e paragonati alle band statunitensi e britanniche. Con l'uscita dell'album \"Zopalki\" i Circle cambiano etichetta, e nel corso di tre anni la band firmer\u00e0 con diverse etichette statunitensi ed europee, riscontrando cos\u00ec un discreto successo, seppur rimanendo ancora dei fenomeni underground. Da notare \u00e8 anche la ripubblicazione dell'EP del 1993 \"Silver\", contenente la \"title track\" e una traccia mai pubblicata intitolata \"Armond\"). Nel 1997 tutti i componenti, eccetto Lehtisalo, hanno dato la loro dipartita dalla band, lasciando i Cirlce una one-man band fino al 2002. In questo periodo, Jussi Lehtisalo, essendo rimasto l'unico membro del gruppo, si \u00e8 occupato di tutti i strumenti e ha inciso ben cinque album, anche se i lavori che hanno attirato una maggiore attenzione dal pubblico sono \"Andexelt\", pubblicato nel 1999, e \"Taantumus\" nel 2001. Nel 2002 con l'uscita di \"Sunrise\", la band riprende la sua corsa, con una nuova formazione e un cambiamento stilistico, che vede l'incorporamento di elementi di folk psichedelico e ambient, affiancati a forti tinture di heavy metal. Da questo momento in poi, la band ha scherzosamente scelto l'acronimo NWOFHM (New Wave Of Finnish Heavy Metal) - sulla falsariga della NWOBH - per definire la propria musica. Dal 2003 i Cirlce hanno intensificato la propria attivit\u00e0 live, seppur non sfociando nel mainstream, realizzando diverse collaborazioni con altre band come Marble Sheep e Acid Mothers Temple, e pubblicando svariati album, fino a raggiungere una vasta discografia."}
{"id": "1690188", "revid": "1543377", "url": "https://it.wikipedia.org/wiki?curid=1690188", "title": "Anarchy in the U.K.", "text": "Anarchy in the U.K. \u00e8 il primo singolo del gruppo musicale britannico dei Sex Pistols. Il brano venne pubblicato (con \"I Wanna Be Me\" come lato B) il 26 novembre 1976.\nIl brano, nel 2004, \u00e8 stato inserito al 56\u00ba posto nella classifica delle 500 migliori canzoni di sempre secondo la rivista Rolling Stone.\nNel 2011 \u00e8 stato incluso nella colonna sonora del film \"In viaggio con una rock star\".\nIl brano.\nIl singolo, realizzato dalla EMI, ha venduto oltre 55.000 copie in Inghilterra, ed \u00e8 arrivato al 38\u00ba posto delle classifiche britanniche, prima che ne venisse fermata la produzione per susseguenti proteste. Il successivo singolo, \"God Save the Queen\", riuscir\u00e0 ad arrivare al 2\u00ba posto nelle classifiche britanniche.\nI Sex Pistols abbandonarono quindi la casa discografica, solo tre mesi dopo aver firmato il contratto, si accasarono con la A&amp;M per circa una settimana, e infine firmarono per la Virgin Records, che incluse \"Anarchy in the U.K.\" nel loro unico lavoro realizzato in studio, \"Never Mind the Bollocks, Here's the Sex Pistols\".\nLa canzone venne quasi per intero composta da Glen Matlock, eccetto che per i testi che furono scritti da Johnny Rotten, e fu importante anche la collaborazione del chitarrista Steve Jones. Il cantato di Rotten \u00e8 estremamente duro, e sfrutta le qualit\u00e0 abrasive della sua voce.\nIl pezzo \u00e8 stato pi\u00f9 volte oggetto di rivisitazione da parte di altri gruppi, tra cui Megadeth e M\u00f6tley Cr\u00fce. Compare anche nella colonna sonora del videogioco Tony Hawk's Pro Skater 4 e ."}
{"id": "1690190", "revid": "436907", "url": "https://it.wikipedia.org/wiki?curid=1690190", "title": "Girasole (singolo)", "text": "Girasole \u00e8 una canzone di Giorgia del 1999, estratta come singolo dall'album omonimo.\n\u00c8 stata scritta da Adriano Pennino e la stessa Giorgia."}
{"id": "1690192", "revid": "228587", "url": "https://it.wikipedia.org/wiki?curid=1690192", "title": "Classis Misenensis", "text": "La Classis Misenensis, successivamente \"Classis Praetoria Misenensis Pia Vindex\", era la flotta imperiale romana istituita da Augusto intorno al 27 a.C.. Era di stanza a Miseno ed era la prima flotta dell'Impero per importanza. Aveva il compito di sorvegliare le isole del tirreno.\nStoria.\nIstituita da Augusto per difendere il Mediterraneo occidentale, ad ovest dell'Italia romana. Troviamo per\u00f2 anche sue \"vexillationes\" un po' ovunque nel Mediterraneo, essendo la pi\u00f9 importante delle flotte \"praetorie\". Invi\u00f2 ovunque sue imbarcazioni a supporto delle campagne militari di molti Imperatori romani, come testimoniano le numerose iscrizioni, ad esempio:\nPorto.\nIl porto di Miseno (\"Misenum\") era un porto naturale nel golfo di Napoli, simile per conformazione a quello di Ravenna. Poteva contenere almeno fino 250 imbarcazioni, come quello di Classe a Ravenna. In et\u00e0 augustea, in seguito all'impraticabilit\u00e0 del precedente porto militare di \"Portus Iulius\" nella baia di \"Puteoli\" (utilizzato da Ottaviano e Agrippa durante la guerra contro Sesto Pompeo), la vicina Miseno divenne la pi\u00f9 importante base militare della flotta \"praetoria\" romana a guardia del bacino del Mediterraneo occidentale. Il porto sfruttava un doppio bacino naturale, quello pi\u00f9 interno di circa 3\u00a0km di circonferenza (detto \"Maremorto\" o \"Lago Miseno\"), in epoca antica dedicato ai cantieri e alla manutenzione navale, e quello pi\u00f9 esterno, che era il porto vero e proprio. Tra i due bacini gli storici hanno immaginato vi fossero gli impianti navali e gli alloggiamenti della \"classis Misenensis\".\nLe navi della flotta rimanevano al sicuro nella base in autunno e inverno: la navigazione iniziava il 5 marzo con la festa detta \"Isidis Navigium\" in onore della dea egizia Iside, patrona del mare, dei marinai e delle attivit\u00e0 marinare. Ebbe poi alcuni suoi distaccamenti nei principali porti del Mediterraneo, come ad esempio nella vicina \"Centumcellae\" (Civitavecchia), nel mar Egeo al Pireo (Atene), o nel mare Adriatico a \"Salona\".\nTipologia di imbarcazioni.\nDi questa grande flotta ci sono pervenuti, grazie ad alcune epigrafi persino i nomi di molte imbarcazioni:\nIl corpo di truppa.\nAnche per la flotta di capo Miseno il numero degli effettivi si aggirava intorno ai 10.000 tra legionari e ausiliari. Erano acquartierati nella cittadella di Miseno, nei pressi della quale aveva sede la \"Schola Militum\" dove i legionari apprendevano e si esercitavano tanto nelle tattiche della guerra navale quanto in quelle tradizionali della guerra campale. Spesso troviamo un distaccamento di suoi \"classiarii\", trasferiti a Roma per montare il \"velarium\" (sistema di teloni retrattili che coprivano il Colosseo), alloggiati nei \"castra misenatium\", accampamenti situati nei pressi del grande anfiteatro Flavio.\nIl comandante della flotta era il \"Praefectus classis Misenensis\" ovvero il comandante dell'intero bacino del mar Tirreno, dell'ordine equestre. A sua volta il diretto subordinato del \"praefectus\" era un \"sub praefectus\", a sua volta affiancato da una serie di \"praepositi\", ufficiali posti a capo di ogni pattuglia per singola localit\u00e0. La residenza del prefetto della flotta di Miseno sorgeva su quello che oggi \u00e8 l'isolotto di Punta Pennata (allora collegato alla costa), dove sono presenti alcune evidenze archeologiche risalenti al periodo romano.\nAltri ufficiali erano poi il \"Navarchus princeps\", che corrisponderebbe al grado di contrammiraglio di oggi. Nel III secolo fu poi creato il \"Tribunus classis\" con le funzioni del \"Navarchus princeps\", pi\u00f9 tardi \"tribunus liburnarum\".\nLa singola imbarcazione era poi comandata da un \"trierarchus\" (ufficiale), dai rematori e da una centuria di marinai-combattenti (\"manipulares\" / \"milites liburnarii\"). Il personale della flotta (\"Classiari\" o \"Classici\") era perci\u00f2 diviso in due gruppi: gli addetti alla navigazione ed i soldati. Il servizio durava 26 anni (contro i 20 dei legionari ed i 25 degli \"auxilia\"). Dal III secolo fu aumentato fino a 28 anni di ferma. Al momento del congedo (\"Honesta missio\") ai marinai era data una liquidazione, dei terreni e di solito anche la cittadinanza concessa, essendo gli stessi nella condizione di \"peregrini\" al momento dell'arruolamento. Il matrimonio era invece permesso loro, solo al termine del servizio attivo permanente.\nRicordiamo brevemente alcuni \"praefecti classis Misenensis\":"}
{"id": "1690195", "revid": "34928", "url": "https://it.wikipedia.org/wiki?curid=1690195", "title": "Ahhijava", "text": ""}
{"id": "1690197", "revid": "767487", "url": "https://it.wikipedia.org/wiki?curid=1690197", "title": "Steve Ouimette", "text": "Biografia.\nNella sua lunga carriera ha composto molte colonne sonore, privilegiando film e videogiochi per console e cellulari. \u00c8 diventato famoso soprattutto per aver inciso una cover della hit di musica country \"The Devil Went Down to Georgia\", della Charlie Daniels Band, per il videogioco , nel quale suona le parti scritte per violino con la chitarra elettrica. Sempre per il gioco citato ha scritto anche un arrangiamento del canto natalizio \"We Three Kings\", ed \u00e8 sua la reinterpretazione del Top Gun Anthem. \u00c8 stato inoltre esecutore di buona parte delle cover dei capitoli precedenti della serie nonch\u00e9 di un paio di cover del successivo titolo dedicato agli Aerosmith.\nHa eseguito anche un pacchetto di tracce per Guitar Hero 5 scaricabile gratuitamente, che include le cover heavy metal degli inni nazionali di Francia (La Marseillaise), Germania (Lied der Deutschen), Italia (Il Canto degli Italiani), Gran Bretagna (God Save the Queen), Stati Uniti (The Star-Spangled Banner)."}
{"id": "1690198", "revid": "21583", "url": "https://it.wikipedia.org/wiki?curid=1690198", "title": "Rainmaker (Iron Maiden)", "text": "Rainmaker \u00e8 il 36\u00b0 singolo degli Iron Maiden, uscito il 1\u00ba settembre 2003, tratto dall'album \"Dance of Death\", rispetto al quale \u00e8 uscito con solo una settimana di anticipo. la canzone \u00e8 stata scritta dai chitarristi Adrian Smith e Dave Murray, e dal cantante Bruce Dickinson.\nLa canzone \"Rainmaker\" \u00e8 stata scritta per la maggior parte da Smith, e si sa che Dickinson abbia avuto idea per il testo e per il titolo poich\u00e9 l'introduzione della canzone gli faceva pensare alla pioggia. L'assolo in questa canzone \u00e8 suonato da Murray.\nIl singolo \u00e8 stato pubblicato in formato CD, in formato DVD ed in formato vinile 7\". Ognuno di questi contiene tracce diverse.\n\"More Tea Vicar\" \u00e8 una registrazione simile a \"Pass the Jam\".\nIl singolo arriva in terza posizione in Finlandia ed in settima in Canada."}
{"id": "1690199", "revid": "767487", "url": "https://it.wikipedia.org/wiki?curid=1690199", "title": "Neghentropia", "text": "Con neghentropia (adattamento dell'inglese \"negentropy\", : , abbreviazione di \"negative entropy\", \"entropia negativa\"), chiamata anche entropia negativa, o sintropia, o niroentropia, o sintaxia si indica l'organizzazione degli elementi fisici o umani e sociali che si oppone alla tendenza naturale al disordine, ossia all'entropia. La neghentropia pertanto modifica un sistema da disordinato a ordinato.\nOrigine del nome.\nL'espressione \"entropia negativa\" e il relativo concetto furono introdotti da Erwin Schr\u00f6dinger nel suo libro divulgativo del 1943 \"What is Life?\". Fu L\u00e9on Brillouin, successivamente, ad abbreviare l'espressione in \"negentropy\" (da \"neg\"(\"ative\") \"entropy\") per esprimerla in un modo pi\u00f9 \"positivo\": per un sistema vivente, anzich\u00e9 dire che esporta entropia, si potr\u00e0 equivalentemente dire che importa e accumula negentropia. Nel 1974, Albert Szent-Gy\u00f6rgyi propose di sostituire \"negentropy\" con \"syntropy\" sintropia (\"syn\"=convergente, \"tropos\"=tendenza), un termine coniato nel 1942 dal matematico Luigi Fantappi\u00e9 nella \"Teoria unitaria del mondo fisico e biologico\" sulla base di un'analisi delle soluzioni delle equazioni ondulatorie che rappresentano le principali leggi fisiche. Egli cerc\u00f2 cos\u00ec di costruire una teoria unificata della fisica e della biologia.\nIn un'annotazione a \"What is Life?\", Schr\u00f6dinger spieg\u00f2 cosa intendesse con l'espressione \"entropia negativa\".\nEsposizione.\nAccanto ai fenomeni entropici che obbediscono al principio di causalit\u00e0 viene ipotizzata l'esistenza dei complementari fenomeni sintropici che dovrebbero obbedire ai due principi opposti della finalit\u00e0 e della differenziazione. Perci\u00f2 il concetto di sintropia \u00e8 formalmente equivalente a quello di informazione elaborato per la prima volta da Ralph Hartley nel 1928 e a quello di negentropia (o entropia negativa) proposto da Erwin Schr\u00f6dinger. Secondo Fantappi\u00e9 i fenomeni sintropici distinguono la materia vivente da quella inanimata e sono finalistici, in quanto determinati da cause poste nel futuro, oltre che \"non riproducibili in laboratorio\".\nIn fisica.\nIn fisica l'entropia, una funzione di stato, \u00e8 una grandezza che viene interpretata anche come una misura del disordine in un sistema, caso limite, l'intero universo. Nel secondo principio della termodinamica, l'entropia quantifica l'indisponibilit\u00e0 di un sistema a produrre lavoro, con la dispersione in calore, e fornendo indicazioni sulla direzione in cui evolve spontaneamente un sistema. Il principio di entropia, affermato inizialmente dal fisico e matematico tedesco Clausius, porta a concludere che, da ultimo, non essendovi pi\u00f9 energia-calore da trasformare in lavoro necessario per i processi fisici di trasformazione, l'universo finir\u00e0 per morte termica.\nIl principio di sintropia \u00e8 stato poi ripreso e portato avanti con contributi autonomi da diversi altri studiosi, tra cui ricordiamo Salvatore Arcidiacono, Leonardo Sinisgalli e Giuseppe Damiani. Nella \"Teoria binaria del tutto\" \u00e8 stato proposto che i fenomeni entropico-catabolici sono associati a leggi di tipo repulsivo come quelli determinati dalle forze elettromagnetiche tra cariche dello stesso segno mentre quelli sintropici-anabolici sono caratteristici delle leggi attrattive di forze come quelle gravitazionali o di quelle elettromagnetiche tra cariche di segno opposto. Le reazioni sintropico-anaboliche negli organismi viventi non sono quindi dovute a misteriose forze irriproducibili provenienti dal futuro ma sono il risultato dell'accoppiamento ciclico con le reazioni entropico-cataboliche in accordo con le leggi fisiche note. La sintropia, la neghentropia e l'informazione sarebbero quindi la stessa cosa.\nNel 2009, Mahulikar e Herwig ridefinirono la negentropia di un sotto-sistema dinamicamente ordinato come lo specifico deficit di entropia del sotto-sistema ordinato rispetto al caos circostante. Cos\u00ec, la negentropia si misura in [J/kg-K] quando la definizione si basa sull'entropia specifica per unit\u00e0 di massa, e [K\u22121] quando la definizione si basa sull'entropia specifica per unit\u00e0 di energia. Questa definizione permette:\nNegli esseri viventi.\nIl principio di sintropia afferma che l'entropia \u00e8 strettamente relativa\" all'interno di ogni singolo sistema\", e che l'universo, e ogni sistema vivente, non possono morire di morte termica in quanto, a fronte dell'entropia che opera in quel sistema, vi \u00e8 un processo opposto sintropico di reintegrazione dell'ordine. Un esempio \u00e8 dato dal metabolismo degli organismi viventi nei quali a fronte del catabolismo che porta al consumo e alla distruzione di tessuti organici da parte dell'organismo per poter vivere vi \u00e8 l'anabolismo, che ricostituisce questi tessuti attraverso l'assunzione di energia, in varie forme. Ovviamente per la termodinamica classica questo fatto non v\u00ecola alcuna legge della termodinamica, e a fronte di ogni diminuzione d'entropia in un sistema non isolato, ve ne \u00e8 un aumento altrove, portando l'intero universo a un aumento netto della stessa. Come \u00e8 stato fatto notare dai fratelli Salvatore e Giuseppe Arcidiacono non esistono fenomeni entropici e sintropici puri, ma questi sono sempre associati.\nNegli esseri viventi la sintropia agirebbe come una tendenza propria degli esseri viventi nel proiettarsi verso il futuro essendo essa stessa una caratteristica proveniente dal futuro verso il passato. Un tentativo di spiegazione di questa caratteristica rientra negli studi sulle reazioni prestimolo che si riscontrano nell'uomo e negli animali. Si \u00e8 riscontrato che sia la frequenza cardiaca, sia la conduttanza cutanea e altri parametri biologici variano in maniera anticipata rispetto a fenomeni emotivi. Ci\u00f2 dimostrerebbe la tendenza istintiva dell'uomo a prevenire gli atti futuri secondo il principio della sintropia (King, 1989).\nTeoria dell'informazione.\nIn informatica e statistica, la negentropia \u00e8 un'unit\u00e0 di misura per la quantificazione di non-gaussianit\u00e0. La misura \u00e8 anche nota con il termine \"entropia differenziale\".\nLa negentropia (solitamente indicata con N) rappresenta la variazione dell'entropia, in modo da essere nulla nel caso in cui venga applicata a una variabile con densit\u00e0 di probabilit\u00e0 gaussiana, e sempre non negativa, altrimenti.\nLa sua definizione \u00e8 : formula_1 , dove formula_2 rappresenta una variabile aleatoria con distribuzione gaussiana e matrice di covarianza della variabile oggetto di studio formula_3. La negentropia \u00e8 quindi sempre non negativa.\nLa negentropia gode della propriet\u00e0 di essere invariante alle trasformazioni lineari.\nLa negentropia nell'ICA.\nLa negentropia si \u00e8 detto \u00e8 una misura di non-gaussianit\u00e0. Renderla massima, \u00e8 usata nell'Analisi delle componenti indipendenti per riuscire a risolvere problemi di \"blind source separation\", ovvero riuscire a scomporre \"alla cieca\" \"n\" segnali sorgenti, ovvero \"n\" componenti indipendenti.\nSpesso negli algoritmi ICA, la negentropia viene approssimata con una funzione che utilizza la curtosi, come nell'algoritmo FastICA.\nIn filosofia.\nIl principio di sintropia viene assunto anche dal pensiero filosofico spiritualista, e in alcuni casi collegato alle esposizioni originali del principio antropico, per affermare che l'organismo (corpo + spirito) non muore per il degrado entropico del suo corpo ma sopravvive alla morte come spirito per rapporto energetico spirituale."}
{"id": "1690209", "revid": "1305772", "url": "https://it.wikipedia.org/wiki?curid=1690209", "title": "Dreamland", "text": ""}
{"id": "1690210", "revid": "125959481", "url": "https://it.wikipedia.org/wiki?curid=1690210", "title": "Castronovo di Sicilia", "text": "Castronovo di Sicilia (\"Ka\u0161\u0161innovu\" o \"Ka\u1e63\u1e6drunnou\" in ) \u00e8 un comune italiano di abitanti della citt\u00e0 metropolitana di Palermo in Sicilia.\nGeografia fisica.\nTerritorio.\nCastronovo di Sicilia dista 72\u00a0km da Palermo e 58 da Agrigento.\nGeologicamente il territorio di Castronovo ricade nell\u2019area dei Monti Sicani, un altopiano strutturale, oltre che morfologico, che separa la grande fossa di Caltanissetta ad Oriente, dal bacino di Salemi ad Occidente. L\u2019area attrezzata di Santa Caterina, di particolare bellezza naturalistica, \u00e8 facilmente accessibile dal percorso stradale che congiunge Filaga a Castronovo di Sicilia. L\u2019area \u00e8 sotto la tutela dell\u2019Ispettorato Dipartimentale delle Foreste di Palermo e conserva anche un insediamento bizantino. La struttura consente di assaporare un\u2019aria salubre ed intensa e facilita la riscoperta dell\u2019antica arte dei nostri antenati grazie alla presenza dei manufatti dell\u2019edilizia rurale (pagliai, marcati ed altri opifici). Le giogaie montuose che s\u2019innalzano dal fiume Platani fino a lambire il cielo, arrivate fino ai nostri giorni col toponimo di Monti Sicani, custodiscono una delle pi\u00f9 belle e caratteristiche perle naturali della regione siciliana: la Riserva di Monte Carcaci. La posizione geografica, il clima mite e la ricchezza d\u2019acqua, favoriscono un\u2019ottima produzione agricola e casearia.\nStoria.\nLe lontane origini di Castronovo di Sicilia trovano conferma nell\u2019esistenza di un insediamento arcaico costituito da abitazioni trogloditiche nella contrada Grotte, sulle sponde del fiume Platani, riconducibili al popolo sicano. La prima perlustrazione scientifica di tali insediamenti, almeno in tempi recenti, risale al 1743. Fu chiamata Kars-nubu dagli arabi, fino a divenire Castrum per i normanni. All\u2019inizio del XII secolo, dopo la distruzione della cittadella sulla rupe, parte della popolazione si trasfer\u00ec nella sottostante collina, dove sorsero due borgate intorno a due ricche sorgenti: il Rabat e il Rakal-biat. \u00c8 da questi due borghi che sorse l\u2019attuale centro urbano.\nLa vera e propria citt\u00e0 sull\u2019altopiano del Kassar fu fondata nel IX secolo d.C. \nMonumenti e luoghi d'interesse.\nArchitetture religiose.\nChiese nel centro Urbano:\nAltre chiese:\nDuomo della Santissima Trinit\u00e0.\nL'edificio dell'attuale chiesa madre risale al 1091, costruito come presidio militare. Divenne chiesa aperta al culto nel 1388, dopo aver ampliato la costruzione iniziale. \u00c8 nel 1404 che fu consacrata alla Santissima Trinit\u00e0. Le uniche tracce del presidio militare si conservano nelle due torri: una utilizzata come campanile, l'altra adibita ad abside. Prima di essere trasferita nell'attuale luogo, il titolo di chiesa madre apparteneva alla chiesa della Madonna dell'Udienza, sul colle San Vitale. La pianta della chiesa \u00e8 a croce latina, ad un'unica navata. Presenta delle cappelle laterali, i cui altari sono ornati con il marmo giallo del Kassar. La cappella pi\u00f9 importante, e pi\u00f9 ampia, \u00e8 quella dedicata alla Madonna Addolorata, posta a sinistra del presbiterio: presenta al suo interno il tabernacolo del Santissimo Sacramento. Il marmo giallo \u00e8 presente in altri arredi della chiesa (es. le acquasantiere all'ingresso). Nel presbiterio \u00e8 presente il \"Coro della collegiata\" in legno di noce, realizzato da Antonino Giordano nel XVIII secolo. Il tempio \u00e8 ricco di statue, tra esse quella raffigurante: \"San Giuseppe\", \"Santa Lucia\", \"Madonna della Catena\", la vara del \"Santissimo Crocifisso\" e la vara in legno della \"Madonna Annunziata\", di pregevole fattura, risalente al XVI secolo, realizzata da Marco Lo Cascio.\nApparato decorativo in stucco realizzato dallo scultore Antonio Messina.\nDel pittore Pompeo Buttafuoco \u00e8 documentato il dipinto raffigurante i \"Tre Magi\" del 1604.\nChiesa di Santa Caterina d'Alessandria.\nLa chiesa \u00e8 conosciuta come \"Chiesa della Batia\", per la presenza del un monastero di monache benedettine, governate da una madre \"Abadessa\" fino alla fine del secolo scorso. La costruzione risale al 1523 e ha un'unica navata lungo la quale si aprono sei cappelle laterali, alcune delle quali presentano altari in marmo giallo, che ritroviamo anche in altri elementi della chiesa (es. il recinto del presbiterio, l'acquasantiera, etc ...). La chiesa \u00e8 impreziosita da numerose opere d'arte, tra cui ricordiamo l\"Immacolata Concezione\" in legno dipinto e dorato del 1698 e la statua di \"Santa Caterina\", in legno finemente lavorato, del XIX secolo, posta sull'altare principale.\nChiesa di Maria Santissima del Rosario.\nEdificata nel 1621, in origine la chiesa era molto pi\u00f9 ampia, e si estendeva verso l'attuale corso Umberto, nel 1950, per favorire la viabilit\u00e0, \u00e8 stata ridotta di dimensioni. Al suo interno \u00e8 presente una tela raffigurante la \"Madonna del Rosario\", di Vito D'Anna, del XVIII secolo. Per la presenza di una vara raffigurante San Giorgio, realizzata da i Lo Cascio - stessi artisti della vara dell'Annunziata - la chiesa \u00e8 nota ai castronovesi come chiesa di San Giorgio. Apparato decorativo in stucco realizzato dallo scultore Antonio Messina.\nChiesa di San Francesco d'Assisi.\nChiesa di San Francesco d'Assisi e convento dell'Ordine dei frati minori. Anticamente, nello stesso luogo, sorgevano la chiesa e il convento di San Rocco. Dopo il crollo della struttura, nel 1556 sorse la nuova e attuale chiesa dedicata a Sant'Antonio di Padova, dedica voluta dal proprietario del terreno che portava il nome del santo. Nel 1578 si aggiunse il convento e si dedic\u00f2 tutto il complesso a San Francesco d'Assisi. Nel 1868 il convento divenne propriet\u00e0 dello Stato e fu adibito a palazzo comunale. La chiesa ha un'unica navata, senza transetto, con un'abside quadrata. Lateralmente vi sono otto altari, molti dei quali ornati dal prezioso marmo giallo del Kassar. Chiamata \"la chiesa delle statue\" in quanto contiene numerose statue di santi, tra cui: la statua raffigurante l\"Immacolata Concezione\" (attribuita a Filippo Quattrocchi), \"San Pasquale Baylon\", \"San Giuseppe\", \"Sant'Eligio\", \"Sant'Antonio di Padova\", \"San Francesco d'Assisi\", \"Vergine del Rosario\", \"San Giovanni Apostolo\", ecc...\nDel pittore Pompeo Buttafuoco \u00e8 documentato il dipinto raffigurante la \"Passione\".\nChiesa del Calvario.\nLa chiesa fu fondata nel 1810 grazie alle offerte dei paesani: qui sorgeva, dal 1520, un monastero femminile dedicato a Sant'Antonio Abate. \u00c8 a pianta circolare con due piccoli vani utilizzati come sacrestia. Ogni anno nello spiazzale adiacente si celebrano i tradizionali riti del Venerd\u00ec Santo.\nAmministrazione.\nElenco dei sindaci di Castronovo di Sicilia:\nAltre informazioni amministrative.\nFa parte del Parco dei Monti Sicani\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Castronovo\", fondata nel 1975, che milita nel girone B siciliano di Prima Categoria."}
{"id": "1690215", "revid": "1393243", "url": "https://it.wikipedia.org/wiki?curid=1690215", "title": "Prodotto (project management)", "text": "Nel campo del project management il prodotto rilasciato\", indicato solitamente con il termine deliverable\" nella letteratura tecnologica, indica un oggetto materiale o immateriale realizzato (fornito/consegnato) come risultato di un'attivit\u00e0 del progetto. Un \"deliverable\" pu\u00f2 essere costituito da un insieme di \"deliverable\" pi\u00f9 piccoli. In altre parole si tratta di un risultato verificabile, di significativa rilevanza, rilasciato da un \"task\" di progetto o programma.\nDescrizione.\nNel corso della fase di pianificazione di un progetto, al momento della sua strutturazione in attivit\u00e0 (o \"task\") ossia al momento della definizione della work breakdown structure del progetto, \u00e8 fondamentale che a ciascun \"task\" venga associato almeno un \"deliverable\" e, viceversa, ciascun \"deliverable\" elementare del progetto sia assegnato ad un (unico) task.\nNormalmente il \"deliverable\" \u00e8 un oggetto/risultato sottoposto alla \"accettazione\" del committente del progetto, il quale deve assicurarsi (direttamente o tramite altra persona o struttura da lui delegata) che il \"deliverable\" prodotto soddisfi i requisiti definiti e concordati nella fase di progettazione nel senso che si attribuisce normalmente al concetto di qualit\u00e0. Naturalmente, ed \u00e8 cos\u00ec nella maggior parte dei casi, nel caso di progetti non banali il processo di \"accettazione\" viene innescato su \"deliverable\" pi\u00f9 complessi, ossia composti da deliverable pi\u00f9 piccoli eventualmente prodotti da pi\u00f9 \"task\".\nIl concetto di \"deliverable\" differisce da quello di \"milestone\", comunemente inteso in senso tecnico come punto di verifica dell'avanzamento di un progetto verso i risultati prestabiliti.\nI deliverable permettono di rendere evidente la progressione dei lavori e agiscono, una volta sottoposti a verifica qualitativa, come \"milestone\" (tradotto dall'inglese \"pietre miliari\") nello sviluppo del processo che porter\u00e0 ai risultati finali.\nTali prodotti intermedi, hanno inoltre lo scopo di \"allineare\" le aspettative degli sponsor, dei clienti e della squadra di progetto.\nEsempi.\nEsempi di deliverable possono essere manufatti, documentazione, software funzionante, ecc. oppure risultati immateriali come il raggiungimento di un obiettivo di fatturato di un'azienda, il conseguimento di un risparmio percentuale di una certa risorsa, il miglioramento di un indicatore fisico/chimico/economico/sociale ecc., purch\u00e9 questo risultato sia prodotto da attivit\u00e0 correlate ad un progetto che li assuma in coerenza ad un determinato scopo.\nNei casi di progetti di sistemi complessi (ad esempio l'impianto di condizionamento di un'automobile) o di opere (una strada) i deliverable sono ovviamente decine se non centinaia: elaborati, prototipi, campioni, relazioni, ecc. via via raffinati con il proseguire delle attivit\u00e0. Non bisogna confondere un deliverable con un qualsiasi output/risultato di progetto: i deliverables sono solo quelli critici, fondamentali, rilevanti specie quando richiedono l'approvazione da parte del committente o dell'utente. Spesso i deliverable sono specificati (o dovrebbero esserlo) a livello contrattuale, condivisi e documentati su documenti allegati o richiamati (capitolato, piano di progetto, ecc.).\nUn \"milestone\" invece pu\u00f2 consistere, ad esempio, nel completamento della fase di pianificazione di un progetto; in questo caso il raggiungimento del \"milestone\" implica che tutti i \"deliverable\" prodotti da quella fase (nella fattispecie \u00e8 presumibile che si tratti di documenti) siano stati resi disponibili e accettati dal committente del progetto.\nPrincipali \"deliverable\" legati alle attivit\u00e0 di \"project management\".\nI documenti di questa lista (indicati in italiano) riportano a fianco il corrispondente nome (o i nomi) in inglese, in modo da facilitare i riferimenti ad oggetti conosciuti in ambito professionale e nella letteratura tecnica:\nA seconda dell'approccio utilizzato e della complessit\u00e0 del progetto, questa lista pu\u00f2 essere pi\u00f9 breve o anche pi\u00f9 articolata, comprendendo per esempio anche documenti del tipo:\nAltri \"deliverable\" di \"project management\" specificamente legati alle attivit\u00e0 di controllo del progetto e sviluppati durante il suo corso sono:\nTutti questi documenti sono normalmente sviluppati e manutenuti in un ambiente condiviso (di solito nella intranet del progetto) con i committenti e il team di progetto (o per lo meno con le persone chiave del team). Gli aggiornamenti effettuati ad alcuni di questi documenti (quelli contrassegnati con '*') dovrebbero essere esplicitamente annotati nel \"log\" degli aggiornamenti di versione che di solito compare nelle prime pagine di ogni documento di progetto rilasciato; il documento \"Controllo variazioni di progetto\" quando presente ha proprio lo scopo di tracciare le variazioni accadute agli obiettivi, alle specifiche, alle macro-pianificazioni e alle altre principali condizioni determinanti del progetto."}
{"id": "1690219", "revid": "125769662", "url": "https://it.wikipedia.org/wiki?curid=1690219", "title": "Guillaume Faye", "text": "Biografia.\nDiplomato all'Institut d'\u00e9tudes politiques di Parigi e titolare di un dottorato in scienze politiche, \u00e8 stato uno dei principali teorici del \"Groupement de Recherches et Etudes pour la Civilisation Europ\u00e9enne\" (GRECE), e dell'ambiente pi\u00f9 tardi noto come Nuova Destra francese, nel periodo che va dal 1970 al 1986. In seguito, sar\u00e0 ispiratore di diversi ambienti etno-identitari presenti in tutta Europa. \nRompe definitivamente col GRECE nel 1987, avvicinandosi al belga Robert Steukers, ex esponente del Secr\u00e9tariat \u00c9tudes &amp; Recherches del GRECE-Belgique e animatore di un circolo culturale nato sul solco della Nuova Destra ma pi\u00f9 radicale, il gruppo EROE (\u00c9tudes, Recherches et Orientations Europ\u00e9ennes), ufficializzando il tutto con una lettera inviata al GRECE il 25 maggio 1987, per spiegare le ragioni della sua rottura e l'adesione ad un nuovo progetto in cui sarebbero stati coinvolti dissidenti dei vari circoli europei vicini alla Nuova Destra e personalit\u00e0 della destra radicale, l'associazione EUROPA:\n\u00abL'obiettivo, dunque, \u00e8 gettare le basi di un movimento: 1) che si estenda agli altri paesi europei; 2) che trascuri le vecchie sfaldature; 3) che metta a frutto il capitale costituito in seno al GRECE; 4) che miri alla costruzione concreta di \u00e9lite attive e all'intervento positivo nella societ\u00e0 civile. Questo lavoro sar\u00e0 lungo e difficile. Ma \u00e8 indispensabile cominciarlo fin da ora. \u00c8 ugualmente indispensabile (e logico) che il massimo di aderenti e simpatizzanti del GRECE si unisca a ci\u00f2 che \u00e8 la sua continuazione storica. Beninteso, uomini nuovi, venuti da ogni parte dell'orizzonte, si uniranno a noi. Per affrontare il mondo reale e agirvi, noi ne avremmo bisogno. Sul piano giuridico, l'embrione di questo nuovo movimento (che non \u00e8 evidentemente n\u00e9 un partito n\u00e9 un apparato!), destinato ad apportare energia nuova alla nostra comunit\u00e0, \u00e8 stato fondato sotto la forma di un'associazione: EUROPA. Il nuovo movimento \u00e8 nella sua fase d preparazione e non comincer\u00e0 realmente, a livello europeo, le sue attivit\u00e0 che al rientro dalle vacanze 1987. Il suo atto di nascita concreto sar\u00e0 l'UNIVERSIT\u00c9 D'\u00c9T\u00c9 1987, che avr\u00e0 luogo a Nivernais [\u2026] alla fine di agosto, nel corso della quale verranno gettate le basi del nostro lavoro\u00bb.\nL'associazione EUROPA sar\u00e0 l'embrione del network nazionalbolscevico Synergies Europ\u00e9ennes, un'aggregazione di natura culturale nata nel 1993-1994 sulla falsariga del GRECE che ha visto la confluenza di esponenti del radicalismo di destra e quelli della Nuova Destra, fra i quali lo studioso fiammingo Robert Steukers, designato dallo stesso Guillaume Faye, dopo la rottura con Alain de Benoist, come continuazione storica di un GRECE oramai infiacchitosi e incapace di divenire un punto di riferimento metapolitico per tutta l'estrema destra. Collaborer\u00e0 con l'italiano Stefano Vaj - ex membro del Secr\u00e9tariat \u00c9tudes &amp; Recherches del GRECE, collaboratore di riviste come l'Uomo libero, La Gazzetta Ticinese, Nouvelle \u00c9cole (rivista del GRECE), La Padania, Letteratura-Tradizione, Rinascita. Quotidiano di Sinistra Nazionale, Intervento, The Ring, Il Federalismo, Transumanar, Dissenso e Il Candido, e militante identitarista, membro dell'associazione etnonazionalista vicina alla Lega Nord Terra Insubre - animando assieme a quest'ultimo il Collectif de R\u00e9flexion sur le Monde Contemporain. Faye, inoltre, collabora anche con l'associazione identitaria Terre et Peuple, gruppo dell'estrema destra francese animato dall'ex presidente del GRECE Pierre Vial, vicino agli identitari filoleghisti di Terra Insubre. \nHa collaborato con giornali e riviste come Figaro-Magazine e Paris Match, nonch\u00e9 con l'emittente radio Skyrock.\nMuore di cancro il 6 marzo 2019 all'et\u00e0 di 69 anni.\nPensiero.\nFaye propone un pensiero volontarista, faustiano, marcatamente nietzscheano e portatore di un neopaganesimo postmoderno. La sua visione del mondo esalta la tecnoscienza visionaria dello spirito europeo. In quest'ottica Faye propone una biopolitica positiva particolarmente radicale, esaltata anche come possibile via per far fronte alla crisi demografica che minaccia l'Europa.\nDa un punto di vista pi\u00f9 politico, nella prima parte del suo percorso culturale Faye adotta vedute particolarmente anti-occidentaliste e apertamente terzomondiste. In quest'epoca, durata fino a met\u00e0 degli anni ottanta, Faye designa come nemico principale il mondo occidentale a guida USA, contro il quale tutti i popoli liberi e radicati nelle proprie tradizioni devono far fronte comune. Le sue riflessioni sul Sistema come entit\u00e0 acefala e autoregolantesi anticipano le dinamiche dell'attuale globalizzazione e richiamano alla mente alcune tesi di Michel Foucault sulla microfisica del potere.\nA partire dalla fine degli anni novanta, Faye ha invece sviluppato un'autocritica che coinvolge soprattutto le sue vedute di un tempo a proposito dell'Islam, da lui ora indicato come nemico giurato dell'Europa. In quest'ultima fase della sua attivit\u00e0 metapolitica, Faye denuncia l'immigrazione allogena come una forma di colonizzazione di popolamento. Nel libro \"L'Arch\u00e9ofuturisme\" (Paris, l'\u00c6ncre, 1998), Faye elabora l'archeofuturismo, una \"sintesi\" ispirata alla Rivoluzione conservatrice fra arcaismo (cio\u00e8 'fondamento', 'inizio', 'stimolo fondatore', cio\u00e8 il continuo richiamo ai valori ancestrali di matrice indoeuropea presenti nella cultura dei popoli del continente, come la fedelt\u00e0 e l'onore) e futurismo (inteso come 'dinamismo', 'volont\u00e0 di potenza', 'proiezione nel futuro', o, pi\u00f9 semplicemente, il desiderio di forgiare un popolo europeo nel futuro e per il futuro, senza mai perdere di vista l'ambizione, l'indipendenza, la creativit\u00e0 e la potenza). Questa \"sintesi culturale\" che si ispira alle riflessioni di Friedrich Nietzsche e di Giorgio Locchi, riprende e fonde sia concetti presi da questi due filosofi che le riflessioni di Evola, Marinetti e Heidegger:\n\u00abBisogna riconciliare Evola e Marinetti, [\u2026] [riprendere] il pensiero organico, unificante e radicale di Friederich Nietzsche e Martin Heidegger; pensare insieme la tecno-scienza e la comunit\u00e0 immemorabile della comunit\u00e0 tradizionale. Mai l'una senza l'altra. Pensare [\u2026] l'uomo europeo a un tempo come il deinatatos (\u00abil pi\u00f9 audace\u00bb), il futurista, e l'essere di lunga memoria. Globalmente il futuro richiede il ritorno dei valori ancestrali, e questo per tutta la Terra\u00bb. (G. Faye, \"Archeofuturismo\", Cusano Milanino, SEB, 2000, p.\u00a082)\nL'archeofuturismo - sviluppatasi sul solco della Nouvelle Droite, del Movimento v\u00f6lkisch, del nazionalismo europeo e del federalismo etnico con l'aggiunta dell'islamofobia - si contrappone all'egualitarismo \"giudaico-cristiano\" \u00abSorta dall'evangelismo laicizzato, dal mercantilismo anglosassone e dalla filosofia individualista dei Lumi, [\u2026] [che] \u00e8 riuscita a realizzare il suo progetto planetario, basato sull'individualismo economico, l'allegoria del progresso, il culto dello sviluppo quantitativo, l'affermazione di astratti \"diritti dell'uomo\"\u00bb (\"Ibidem\", pp. 55, 56), viene elaborata da Faye per contrastare quella che lui definisce come una \"convergenza delle catastrofi\" che sta minacciando l'Occidente - concetto estraneo alle vecchie elaborazioni fatte ai tempi de \"Il sistema per uccidere i popoli\" - e cio\u00e8 la \"colonizzazione di popolamento\" da parte dei popoli del Sud del mondo e da parte di quelli dei paesi islamici, seguita da una catastrofe causata da una \"crisi economico-demografica europea\" - cio\u00e8 il rallentamento economico a causa dell'invecchiamento della popolazione continentale e della denatalit\u00e0 -, a cui far\u00e0 seguito il \"caos sociale\" nel Sud del mondo causato da una serie di tensioni esplosive a seguito dell'occidentalizzazione forzata e dai relativi squilibri, con l'emersione di poche oligarchie ricche affiancate da masse di diseredati, una grave \"crisi economico-finanziaria\" che partir\u00e0 dall'estremo Oriente che, come effetto della globalizzazione, si espander\u00e0 in tutto il globo terrestre e la rinascita dei fanatismi religiosi e dei fondamentalismi, come quello islamico. Secondo Faye l'Occidente secolarizzato far\u00e0 fatica a resistere allo scontro etnico-religioso tra Nord e Sud del mondo e alla crisi ambientale, che piegheranno l'Europa.\nI suoi maestri dichiarati sono Friedrich Nietzsche, Carl Schmitt, Giorgio Locchi, Raymond Ruyer e Martin Heidegger.\nPensatore poliedrico, non si \u00e8 esentato anche dall'analisi economica. Nel saggio breve \"Per l'Indipendenza Economica\" si fa portatore di una visione di sviluppo che definisce autocentrato, protezionista in diretta contrapposizione alle direttrici della globalizzazione."}
{"id": "1690220", "revid": "287204", "url": "https://it.wikipedia.org/wiki?curid=1690220", "title": "Lavoro nero", "text": "Con la locuzione lavoro nero, lavoro irregolare o lavoro in nero si intende un rapporto di lavoro nel quale un datore di lavoro, sia esso una persona fisica o giuridica, si avvale di prestazioni professionali e/o lavorative di un lavoratore senza riconoscere a questi alcuna copertura previdenziale, di garanzia, e di tutela previste dalla legge, e senza pagare le imposte previste dalla legge, in virt\u00f9 di un'assenza di un contratto di lavoro ufficiale ovvero non registrato e dunque giuridicamente nullo/irregolare per le vigenti norme del diritto del lavoro. Il fenomeno ancora oggi non presenta una definizione giuridica univoca nei vari ordinamenti giuridici statali.\nCaratteristiche generali.\nSolitamente, da un punto di vista pi\u00f9 sociologico, viene considerata lavoro nero quell'attivit\u00e0 a scopo di lucro di tipo sia dipendente che indipendente realizzato in violazione della legge.\nIl lavoro nero pu\u00f2 presentare orari di lavoro non conformi alla normativa, l'esercizio di attivit\u00e0 che eludono il diritto fiscale, il diritto delle assicurazioni sociali, il diritto della concorrenza e il diritto in materia di stranieri.\nVi sono pertanto due tipologie di lavoro nero:\nDisciplina normativa nel mondo.\nFrancia.\nAi sensi del Codice del Lavoro Francese (art. L. L8211-1, e seguenti) viene definito talvolta anche come \"Lavoro irregolare\", ricorda il \"Travail ill\u00e9gal\", il lavoro illegale, del nuovo codice.\nRecita l'art. L8211-1 del Code du Travail:\nNonch\u00e9 l'art. L 125-1:\nItalia.\nUn primo tentativo di definizione si deve al decreto legge 22 febbraio 2002 n. 12 convertito in legge 23 aprile 2002 n. 73 (\"Conversione in legge, con modificazioni, del decreto-legge 22 febbraio 2002, n. 12, recante disposizioni urgenti per il completamento delle operazioni di emersione di attivit\u00e0 detenute all'estero e di lavoro irregolare\"), che all'art. 3 commi 3, 4 e 5 cos\u00ec disponeva:\nLa legge 28 luglio 2006, n. 248, (il cosiddetto \"decreto Bersani del 2007\") con l'art. 36-bis, comma 1, ha modificato l'articolo in parola, sanzionando l'illecito con la sanzione amministrativa pecuniaria dal \u20ac 1.500 ad \u20ac 12.000, eliminando la presunzione iniziale per il periodo di sanzione della violazione, caduto sotto le censure della Corte costituzionale, nonch\u00e9 spostando la competenza dell'irrogazione della sanzione dall'Agenzia delle entrate alla Direzione provinciale del lavoro, a cura degli Ispettori del lavoro, e sottoponendolo alla legge 24 novembre 1981 n. 689 (\"Legge di depenalizzazione\") anzich\u00e9 al d.lgs. n. 472/1997, recante l'ordinamento generale delle sanzioni amministrative tributarie.\nIn sostanza, si ritiene che sia definibile come \"lavoro nero\" la situazione in cui un lavoratore sia sconosciuto alle autorit\u00e0 statali competenti, perch\u00e9 non registrato presso i Centri per l'Impiego, presso gli Istituti previdenziali (INPS, INAIL, ENPALS, ecc.). Non d\u00e0 luogo, invece a lavoro nero o irregolare il mancato o ritardato pagamento dei contributi previdenziali.\nLa definizione di \"lavoro nero\" o \"lavoro irregolare\" acquista importanza al fine della delimitazione della normativa suindicata, la legge n. 248/2006, art. 36-bis, che sanziona pesantemente tale attivit\u00e0. Infatti, la legge dispone che sia punito con sanzione amministrativa pecuniaria da \u20ac 1.500 a \u20ac 12.000, l'impiego di personale non risultante dalle scritture o altre documentazione obbligatoria, cui poi viene aggiunta una maggiorazione di \u20ac 150 per ogni effettiva giornata di lavoro irregolare.\nLa sanzione tende pertanto ad essere molto alta, soprattutto se riferita ad anni di lavoro irregolare, e la locuzione \"impiego di personale\", tende ad ampliare l'ambito di applicazione della norma, non limitandolo esclusivamente al lavoro subordinato ex art. 2094 c.c.\nTuttavia, ai sensi della sentenza della Corte suprema di cassazione n. 9599/2013 del 19 aprile 2013 la prestazione di lavoro subordinata sottesa all'attivit\u00e0 svolta dal prestatore\npu\u00f2 essere regolarizzata e portare all'instaurazione di un rapporto di lavoro valido e riconosciuto ai sensi di legge.\nOccorre per\u00f2, per far valere tale diritto, addurre testimonianza degli altri dipendenti e produrre documentazione aziendale firmata dall'interessato dalla quale si evinca che il lavoratore abbia nel corso del suo lavoro osservato gli orari di lavoro e le direttive impartite, al pari dei colleghi assunti in maniera regolare.\nCasistica.\nVi sono anche casi di \"nero\" parziale ovvero solo alcuni componenti dello stipendio sono erogati in maniera fraudolenta, con la partecipazione e l'interesse del lavoratore.\nUn classico esempio sono le false trasferte: datore di lavoro e lavoratore si accordano perch\u00e9 una parte dello stipendio sia erogata, falsamente, sotto forma di trasferte. Il vantaggio \u00e8 per impresa e dipendente, dato che le trasferte non sono soggette a tassazione e non vi \u00e8 l'obbligo (attualmente) di registrazione analitica delle stesse.\nDati in Europa.\nIn Unione Europea si stima che il 25% dei lavoratori in ambito agricolo sia illegale, secondo il documento 'Best Practices against Work Exploitation in Agriculture', realizzato dal \"Milan Center for Food Law and Policy\". In Romania e Portogallo, le stime sono di 40% e 60% di irregolari sul totale dei lavoratori in agricoltura. In Polonia si stima un dato superiore al 25%, in Italia si va oltre il 30%. In Germania e Austria, la percentuale \u00e8 al di sotto del 10%.\nItalia.\nL'Eurispes ha calcolato che l'economia sommersa in Italia ha generato nel decennio 2007-2017, almeno 549 miliardi di euro l'anno. Tutti i settori, dall'agricoltura ai servizi, all'industria, nelle forme del lavoro nero continuativo, del doppio lavoro, del lavoro nero saltuario. Secondo l'Eurispes, il 54,5% dell'economia non osservata \u00e8 rappresentato dal lavoro irregolare, il 28,4% dall'evasione fiscale da parte di aziende e imprese, il 16,9% dalla cosiddetta economia informale. Secondo le stime Eurispes inoltre, ai 300 miliardi derivanti dal lavoro sommerso, si devono aggiungere 156 miliardi di euro di sommerso generati dalle imprese italiane. Basandosi sulle operazioni condotte, a partire dal 2007, dalla Guardia di Finanza con 700.000 controlli effettuati, sono stati riscontrati 27 miliardi di euro di base imponibile sottratta al fisco.\nIl lavoro nero sottrae al fisco italiano 36,9 miliardi di Euro all'anno secondo stime della Cgia di Mestre su dati del 2014.\nIl lavoro nero ha prodotto in Italia 77,2 miliardi di Euro di PIL irregolare (4,8% sul PIL). La regione con pi\u00f9 lavoro nero \u00e8 la Calabria con incidenza del valore aggiunto da lavoro irregolare sul PIL pari all'8,7%. Poi Campania (8,4%), Sicilia (7,8%), Puglia (6,7%) e Abruzzo (6%). Trentino Alto Adige (3,6%), Valle d'Aosta (3,4%) e il Veneto (3,3%) sono le pi\u00f9 virtuose.\nUn esempio di lavoro nero \u00e8 dato dalle badanti, assistenti familiari. Assieme a colf e baby sitter (oltre 500.000 le regolari), costituiscono l\u2019esercito delle lavoratrici domestiche. Con andamenti annuali oscillanti, si raggiungono i 900.000 addetti contrattualizzati, per 7 miliardi annui, tra retribuzioni, TFR e contributi per un miliardo. Comprendendo il sommerso, il numero dei lavoratori supera i 2 milioni e il giro d\u2019affari oltre i 15 miliardi. Il lavoro domestico in Italia e in Europa ha acquisito sempre maggior rilevanza, per l\u2019invecchiamento demografico e alla crescente partecipazione delle donne al mercato del lavoro. Si \u00e8 passati dai complessivi 479.000 occupati del 2006 ai 984.000 del 2009, a oltre un milione nel 2012. Nel 2015 presso le famiglie italiane sono stati assunti in regola 886.125 lavoratori domestici. Nel 2016, 866.747 (-3,1%). Tra il 2007 e il 2015 il numero \u00e8 cresciuto del 42%, il 57,6% \u00e8 costituito da colf, mentre il 42,4% da badanti, il 61% dall\u2019Europa dell\u2019Est (rumene, ucraine, moldave e russe, solo il 20% le italiane).\nSotto il grafico delle unit\u00e0 di lavoro in Italia negli anni 2012-2015, percentuale di lavoro regolare sul totale, secondo i dat Istat. Il lavoro irregolare di milioni di individui, circa 3,5-4 milioni, determina una evasione contributiva di circa 11 miliardi di Euro l'anno.\nSecondo i dati dell'Ispettorato del lavoro per l'anno 2017 su oltre 180.000 controlli effettuati, risultano 103.498 le aziende irregolari con un tasso di irregolarit\u00e0 pari al 65%, ovvero due aziende su tre sono state trovate in una situazione di irregolarit\u00e0. Il numero dei lavoratori irregolari, pari a 252.659, presenta un consistente incremento, pari al 36% rispetto al dato del 2016. Individuati 48.073 lavoratori in \"nero\" e cio\u00e8 un lavoratore in nero ogni due aziende irregolari. L\u2019ammontare dei contributi e premi evasi complessivamente recuperati \u00e8 stato pari a 1,1 miliardi 99.932.000 Euro.\nIl caporalato in agricoltura \u00e8 stato contrastato con 7.265 ispezioni, accertati 5.222 lavoratori irregolari, di cui 3.549 in \"nero\", con un tasso di irregolarit\u00e0 superiore al 50%. Deferite 94 persone all\u2019autorit\u00e0 giudiziaria, delle quali 31 in stato di arresto e con l\u2019individuazione di 387 lavoratori vittime di sfruttamento.\nPer le esternalizzazioni fittizie accertati illeciti per complessivamente 9.895 lavoratori che risultano distribuiti nei principali settori di attivit\u00e0 di seguito indicati: Trasporto e magazzinaggio (1.965), Costruzioni (1.609), Noleggio, agenzie di viaggio, servizi di supporto alle imprese (1.378), Attivit\u00e0 manifatturiere (1.172), altre attivit\u00e0 di servizi (1.064), attivit\u00e0 dei servizi di alloggio e di ristorazione (1.026).\nPer le cooperative di lavoro su un totale di 3.317 cooperative ispezionate, 1.826 sono risultate irregolari ovvero il 55%, con un numero di 16.838 lavoratori irregolari, di cui 1.444 totalmente \"in nero\".\nPer la salute e sicurezza sul lavoro nei settori di competenza dell\u2019Inail (principalmente edilizia), ha interessato 22.611 aziende, con 36.263 violazioni prevenzionistiche, di cui 28.364 penali e 7.899 amministrative. Per quanto riguarda il tasso di irregolarit\u00e0 delle aziende ispezionate lo stesso si attesta al 77,09% con un numero di aziende irregolari pari 17.580 a fronte di 22.805 accertamenti definiti.\nRomania.\nIl lavoro irregolare in Romania nel 2012 veniva stimato in 1/3 di tutti i lavoratori della nazione. Lavoro minorile e sfruttamento sono diffusi. Giovani, spesso minorenni, sequestrati e detenuti come schiavi dalle gang che organizzano il lavoro illegale.\nLa Romania \u00e8 anche il paese europeo con il maggior numero di espatriati per lavoro, in buona parte sfruttati fino allo schiavismo.\nSerbia.\nIl Ministro del lavoro e delle politiche sociali della Serbia Zoran Djordjevic insieme al direttore dell\u2019Ispettorato sul lavoro Stevan Djurovic, hanno parlato con gli ispettori di tutta la Serbia sui risultati raggiunti finora e sui modi per migliorare il loro ulteriore lavoro. Il progetto \u201cBasta col lavoro nero\u201c \u00e8 stato messo in atto con l'aiuto della Norvegia.\nIl numero verde per le denunce in pochi giorni dalla sua attivazione a inizio marzo 2018 ha ricevuto oltre 580 chiamate, 110 sono state elaborate e in 47 casi sono intervenuti gli ispettori.\nIn due comuni di Belgrado solo in un giorno nel mese di marzo 2018, su 375 ispezioni, ben 137 lavoratori sono stati dichiarati irregolari.\nDati in America.\nArgentina.\nIl numero di argentini che lavorano in nero \u00e8 sensibilmente aumentato alla fine del 2017. I dati diffusi dall'Istituto nazionale di statistica Instituto Nacional de Estad\u00edstica y Censos (INDEC), il numero di argentini che sono stipendiati ma che non versano contributi al sistema pensionistico equivale al 34,2% della popolazione attiva, +0,6% rispetto all'anno precedente."}
{"id": "1690222", "revid": "1305772", "url": "https://it.wikipedia.org/wiki?curid=1690222", "title": "The King of Chicago", "text": "The King of Chicago \u00e8 un videogioco d'avventura/d'azione sviluppato nel 1987 prevalentemente da Doug Sharp e pubblicato dalla Cinemaware per molti computer a 16 bit. Il gioco prende spunto da molti b-movie sulla mafia ed \u00e8 ambientato negli anni trenta.\nTrama.\nIl giocatore inizia l'attivit\u00e0 a Chicago in una piccola banda facente parte della galassia di Al Capone. L'obiettivo del gioco \u00e8 incrementare la dimensione della banda al fine di poter controllare la citt\u00e0. Il giocatore deve riuscire a raggiungere una dimensione minima entro una certa data al fine entrare nel sindacato di New York.\nIl giocatore pu\u00f2 svolgere diverse attivit\u00e0 come le sparatorie nei parcheggi, gli attentati dinamitardi, la corruzione di pubblici ufficiali e la gambizzazione di persone scomode. Il giocatore deve eliminare gli altri contendenti, sviare la legge e contemporaneamente deve garantire alla sua ragazza uno stile di vita adeguato."}
{"id": "1690229", "revid": "169529", "url": "https://it.wikipedia.org/wiki?curid=1690229", "title": "Sbalzi di tensione", "text": "In elettrotecnica, lo sbalzo di tensione \u00e8 un fenomeno che attiene alla tensione.\nUna tensione \u00e8 caratterizzata dal suo valore elettricamente misurabile. Se una tensione \u00e8 alternata, si misura il suo valore efficace. A ogni misurazione \u00e8 possibile aggiungere la tolleranza di misura che rientra negli standard (per esempio, tolleranza di +/- 10%). Un utente deve tener conto, quando alimentato, non solo della tensione nominale, ma anche delle tolleranze che insistono sulla tensione stessa. Se la tensione varia pi\u00f9 della tolleranza ammessa, si parla di sbalzo di tensione. In questo caso, se non previsto dall'utenza, lo sbalzo di tensione pu\u00f2 provocare malfunzionamenti."}
{"id": "1690231", "revid": "628767", "url": "https://it.wikipedia.org/wiki?curid=1690231", "title": "Provincia di Ahal", "text": "La provincia di Ahal (in turkmeno: Ahal wela\u00fdaty) \u00e8 una provincia (\"welayat\") del Turkmenistan; ha come capoluogo \u00c4new. \u00c8 situata nel sud del paese, ai confini con l'Iran e con l'Afghanistan.\nDistretti.\nIl distretto \u00e8 suddiviso in 9 distretti e 2 citt\u00e0:"}
{"id": "1690232", "revid": "12405", "url": "https://it.wikipedia.org/wiki?curid=1690232", "title": "Ahal Welayaty", "text": ""}
{"id": "1690248", "revid": "729019", "url": "https://it.wikipedia.org/wiki?curid=1690248", "title": "Stazione di San Vito dei Normanni", "text": "La stazione di San Vito dei Normanni \u00e8 una stazione ferroviaria posta sulla linea adriatica. Sita nel territorio comunale di Brindisi, serve tuttavia il comune di San Vito dei Normanni."}
{"id": "1690252", "revid": "767487", "url": "https://it.wikipedia.org/wiki?curid=1690252", "title": "Solfato ferrico", "text": "Il solfato ferrico \u00e8 il sale di ferro (III) dell'acido solforico.\nA temperatura ambiente si presenta come un solido di colore da bruno a giallo, inodore.\n\u00c8 un sale usato in fotografia per preparare l'indebolitore.\nProduzione.\nIl solfato ferrico viene prodotto in larga scala facendo reagire acido solforico, una soluzione calda di solfato ferroso e un agente ossidante, come il perossido di idrogeno (o acqua ossigenata) o acido nitrico.\n2 FeSO4 + H2SO4 + H2O2 \u2192 Fe2(SO4)3 + 2 H2O"}
{"id": "1690254", "revid": "123587534", "url": "https://it.wikipedia.org/wiki?curid=1690254", "title": "Silvano Zorzi", "text": "Biografia.\nFu uno dei pi\u00f9 apprezzati progettisti italiani di ponti del XX secolo. Studi\u00f2 al Politecnico Federale di Losanna e si laure\u00f2 nel 1945 come ingegnere costruttore. Laureatosi nel 1945 in Ingegneria delle costruzioni presso l'\u00c9cole Polytechnique di Losanna e in Ingegneria civile idraulica presso la Facolt\u00e0 d'Ingegneria dell'Universit\u00e0 degli Studi di Padova, \u00e8 titolare dal 1950 di uno studio professionale specializzato in costruzioni in cemento armato. \nNel 1961 fond\u00f2 la Societ\u00e0 IN.CO. (Ingegneri Consulenti) con uffici a Milano, Venezia e Roma, specializzata in progettazione e direzione lavori per opere civili e industriali. La sua attivit\u00e0 professionale \u00e8 incentrata sulla progettazione di ponti e viadotti, canali e gallerie, opere marittime (moli, pontili e bacini), strutture industriali e sportive. Nel 1982 \u00e8 nominato membro dell'Accademia di Scienze, Lettere e Arti di Udine. Negli anni Sessanta \u00e8 tra i primi in Italia ad affrontare nella progettazione di ponti e viadotti il sistema della costruzioni a sbalzo; nei manufatti industriali, marittimi e impantistici ricerca soluzioni tipologiche attraverso il disegno di componenti costruttivi prodotti industrialmente. Tutta la sua produzione muove dalla consapevolezza che i manufatti dell'ingegneria siano architetture permanenti del paesaggio e quindi ne ricerca la leggerezza strutturale, costruttiva e figurativa. Ha collaborato con architetti del calibro di Luigi Figini, Gino Pollini, Vittorio Gregotti, Ignazio Gardella e Anna Castelli Ferrieri. \nTra le realizzazioni su suoi progetti si segnalano i ponti sull'autostrada del sole sul Po, presso Mortizza (1957-1958) e quelli sull'Arno a Incisa e a Levane (1962-1964), progettati insieme a Giorgio Macchi; il sovrappasso di viale Certosa a Milano (1957-58), il viadotti Bisagno, Nervi, Sori e Veilino per l'autostrada Genova-Sestri Levante, il ponte sul fiume Tagliamento a Pinzano (1968-69), il viadotto Fichera sull\u2019autostrada A19 Palermo-Catania (1970-72), l'ampliamento dello Stadio Bentegodi di Verona (1985-89), il Viadotto Gravagna per l'autostrada Parma-La Spezia (1990-93). In particolare \u00e8 degno di nota il ponte in acciaio sulla fiumara Sfalass\u00e0, che \u00e8 uno dei pi\u00f9 grandi ponti del mondo della sua tipologia.\nArchivio.\nL'archivio di Silvano Zorzi \u00e8 conservato presso il Politecnico di Milano, la documentazione ed \u00e8 relativa alla mostra dedicata all'architetto (Treviso, Palazzo dei 300, 1995): 58 pannelli di stampe fotografiche di grande formato delle opere realizzate (123 unit\u00e0), 30 pannelli di riproduzioni di disegni tecnici di progetto (50 unit\u00e0), 4 plastici di grandi dimensioni. Altro materiale d'archivio \u00e8 conservato presso gli studi professionali della societ\u00e0 In.Co di Milano, Venezia e Roma."}
{"id": "1690256", "revid": "206516", "url": "https://it.wikipedia.org/wiki?curid=1690256", "title": "Deliverable", "text": ""}
{"id": "1690257", "revid": "247222", "url": "https://it.wikipedia.org/wiki?curid=1690257", "title": "Joy (Paul King)", "text": "Joy \u00e8 l'unico album solista di Paul King, pubblicato nel 1987, su etichetta CBS, dopo lo scioglimento della band dei King.\nIn confronto al grande successo ottenuto dal gruppo, e anche di per s\u00e9, il lavoro solista di Paul non riscuote grandi consensi, forse a causa dell'apparente inesistenza di motivi validi per sciogliere una band all'apice del suo successo come i King (questa l'opinione generale di fan e critica), uno dei pochi gruppi degli anni ottanta a non utilizzare il sintetizzatore sopra ogni cosa e ad impiegare invece strumenti veri, nonch\u00e9 per l'evidente appesantimento degli arrangiamenti, ottenuti con una vera e propria big band, in contrasto con la grande semplicit\u00e0 della musica dei King, basata sulla tradizionale formazione a cinque elementi: voce, tastiere, basso, chitarra e batteria, quest'ultima suonata dal produttore Richard James Burgess sull'album di debutto \"Steps in Time\" e da Adrian Lillywhite sul secondo long playing, \"Bitter Sweet\" (qui \u00e8 il chitarrista a cambiare, quasi su ogni canzone, mentre la batteria \u00e8 affidata a David Beal; la tastiera, invece, raddoppia, con due tastieristi, Philippe Saisse e Robbie Kilgore, un po' a discapito del \"sound live\").\nL'album di Paul King non entra in classifica e produce soltanto una hit minore su due singoli estratti: \"I Know\", che non va oltre il Numero 58, e \"Follow My Heart\", che non riesce neanche a piazzarsi tra i primi 75 nel Regno Unito. Prodotto dal musicista statunitense Dan Hartman, il disco vede anche la presenza della cantante Nona Hendryx, nei cori di \"Slow Motion\", il penultimo pezzo della tracklisting. La differenza pi\u00f9 evidente tra il sound pi\u00f9 pop rock di questo lavoro e i due dischi maggiormente new wave dei King \u00e8 da identificare, oltre che nella doppia tastiera, anche nell'estesa presenza degli ottoni (evidente soprattutto nel primo 45 giri estratto), suonati da un quartetto (The Uptwon Horns), e dei cori, registrati in due \"session\" distinte, una a Detroit e l'altra a New York. Da segnalare il brano \"Star\", scritto da Paul assieme all'ex collega Mike Roberts, gi\u00e0 tastierista dei King e, in generale, la voce soul di Paul, calda e graffiante al tempo stesso, e i suoi testi, la cui suggestivit\u00e0 letteraria sembra non aver perso la poeticit\u00e0 degli anni precedenti. A rendere meno brusco il passaggio dalla band al lavoro solista contribuiscono anche il management di Perry Haines e il fan club (The Unity Club), entrambi riconfermati."}
{"id": "1690260", "revid": "123743434", "url": "https://it.wikipedia.org/wiki?curid=1690260", "title": "Osculo", "text": "L'osculo (dal latino \"osculum\"= piccola bocca) \u00e8 l'orifizio di forma circolare dell'apparato digerente delle spugne attraverso il quale fuoriesce l'acqua aspirata dai pori. Ha uno scopo nutrizionale. I Poriferi abitano i fondali marini, sono fissi. Si nutrono di particelle piccolissime che sono sospese nell'acqua. Entrano insieme all'acqua attraverso i pori presenti nel corpo. L'acqua poi viene espulsa attraverso l'osculo.\nBibliografia.\nA. Rigutti, Zoologia: Caratteri generali e tipici degli animali. Gli invertebrati:caratteristiche e classifiche. Vertebrati: anatomia, caratteristiche e classificazione),Ed. Giunti, 2010, pag. 12."}
{"id": "1690269", "revid": "2054491", "url": "https://it.wikipedia.org/wiki?curid=1690269", "title": "Jussi Lehtisalo", "text": "Ha collaborato e militato all'interno di diverse band tra le quali Circle (la sua band principale), Pharaoh Overlord, R\u00e4tt\u00f6 ja Lehtisalo, Sakset, Iron Magazine, Oric, Pakasteet, Dekathlon, Salora 1700, Kirvasto, Eturivi, Ektroverde, Doktor Kettu, Steel Mammoth, Tractor Pulling, Lepp\u00e4stick, Krypt Axeripper, Rakhim e Motorspandex. \u00c8 un multistrumentista, anche se gli strumenti da lui pi\u00f9 usati sono il basso e la chitarra."}
{"id": "1690272", "revid": "228587", "url": "https://it.wikipedia.org/wiki?curid=1690272", "title": "Motore Tritec", "text": "Il motore Tritec \u00e8 un motore endotermico, ciclo Otto alimentato a benzina prodotto dal 1999 al 2006 dai gruppi Chrysler e Rover.\nStoria.\nLa storia di questo motore ha inizio nel 1997, quando il colosso automobilistico statunitense Chrysler e la britannica Rover, all'epoca di propriet\u00e0 della BMW, diedero inizio ad una joint-venture volta alla realizzazione di un motore di dimensioni contenute che andasse ad equipaggiare alcuni modelli dei due gruppi. A tale scopo venne costruito uno stabilimento in Brasile, precisamente a Curitiba.&lt;br&gt;\nIl motore Tritec \u00e8 imparentato con il 2 litri utilizzato sulla Chrysler Neon, ma \u00e8 di dimensioni pi\u00f9 contenute. Le tre varianti in cui \u00e8 previsto sono infatti un 1.4, un 1.6 ed un 1.6 con compressore volumetrico. La produzione del motore Tritec \u00e8 partita nel settembre 1999.\nCaratteristiche.\nIl motore Tritec \u00e8 un 4 cilindri in linea con blocco motore in ghisa e testa cilindri in lega di alluminio con distribuzione ad un solo albero a camme in testa, ma con testata a 4 valvole per cilindro. Le valvole sono mosse dall'albero a camme per mezzo di punterie idrauliche e bilancieri. La centralina utilizzata \u00e8 in tutti i casi una Siemens EMS 2000, che tra l'altro va a governare il corpo farfallato a controllo elettronico e l'iniezione di tipo multipoint.&lt;br&gt;\nDi seguito vengono illustrate le caratteristiche delle tre versioni del Tritec.\nTritec 1.4 litri.\nIn questa versione, le misure di alesaggio e corsa sono di 77x75 mm, per una cilindrata di 1397 cm\u00b3. La potenza massima \u00e8 di 75 CV, mentre la coppia massima arriva a 122 Nm.&lt;br&gt;\nTale motore \u00e8 stato montato solo sulle Mini One prodotte per i mercati portoghese e greco.\nTritec 1.6 litri.\nQuesta versione \u00e8 una variante a corsa allungata del Tritec 1.4. Fermo restando l'alesaggio a 77 mm, la corsa \u00e8 stata fatta passare da 75 ad 85.8 mm. La cilindrata totale \u00e8 quindi salita a 1598 cc.&lt;br&gt;\nQuesto motore \u00e8 stato proposto in due varianti di potenza e coppia. &lt;br&gt;\nLa prima variante eroga 90 CV a 5500 giri/min, con una coppia massima di 140 N\u00b7m a 3000 giri/min ed \u00e8 stata montata su:\nLa seconda variante eroga invece 116 CV a 6000 giri/min e 149 N\u00b7m a 4500 giri/min. \u00c8 stata montata su:\nTritec 1.6 SC.\nQuesta versione \u00e8 la variante sovralimentata della precedente: la sovralimentazione avviene tramite l'impiego di un compressore volumetrico \"Eaton M45\". Inizialmente la potenza massima era di 163 CV a 6000 giri/min, con un picco di coppia di 210 N\u00b7m a 4000 giri/min. Successivamente, a partire dal 2004, tale motore ha beneficiato di un leggero incremento di potenza, raggiungendo i 170 CV a 6000 giri/min, mentre la coppia massima ha raggiunto i 220 N\u00b7m.&lt;br&gt;\nTale motore \u00e8 stato montato sulla \"Mini Cooper S\" prodotta tra il 2002 ed il 2006.&lt;br&gt;\nNel 2003 tale motore si \u00e8 piazzato al primo posto nella categoria \"1.4-1.8 litri\" nell'International Engine of the Year. Nel 2005 si \u00e8 piazzato tra i primi 10 migliori motori in circolazione.\nFine della Tritec.\nNel 2000 la Rover \u00e8 stata venduta dalla BMW, la quale per\u00f2 ha trattenuto con s\u00e9 i diritti per la produzione e l'utilizzo dei motori Tritec. Nel 2005 la Rover ha chiuso i battenti, ma la BMW ha continuato ad utilizzarli fino all'introduzione dei nuovi motori Prince che avrebbero preso il posto dei Tritec stessi.&lt;br&gt;\nIl contratto che lega BMW alla Tritec \u00e8 scaduto nel 2007.&lt;br&gt;\nMa la storia del Tritec non finisce qui: nel marzo del 2008 Fiat Powertrain Technologies (societ\u00e0 del Gruppo Fiat) ha acquistato per 83 milioni di euro la fabbrica di Campo Largo - regione metropolitana di Curitiba, le linee di produzione e la licenza per produrre i motori. \nLa gamma 2011 della Fiat Punto e della Fiat Linea venduta in Brasile monta nuove unit\u00e0 di 1,6 e 1,8 litri derivate dall'originario Tritec, riprogettate dalla FPT e denominate E.torQ, nelle versioni a benzina e flex-fuel. Questi motori sono costruiti nella fabbrica di Campo Largo."}
{"id": "1690276", "revid": "1543377", "url": "https://it.wikipedia.org/wiki?curid=1690276", "title": "FastICA", "text": "FastICA \u00e8 un popolare algoritmo per l'analisi delle componenti indipendenti, sviluppato da Aapo Hyv\u00e4rinen presso la Helsinki University of Technology. L'algoritmo \u00e8 basato su un punto fisso, schema iterativo per massimizzare la non-gaussianit\u00e0 di una misura statistica di indipendenza. L'algoritmo pu\u00f2 anche essere derivato dall'iterazione approssimata di Newton.\nAlgoritmo.\nFastICA per una componente.\nL'algoritmo iterativo trova la direzione per il vettore di pesi formula_1 massimizzando la non-gaussianit\u00e0 della proiezione formula_2 per formula_3.\nLa funzione formula_4 \u00e8 la derivata di una funzione nonquadrata.\nIn questo caso, come convergenza si intende il verificarsi della situazione per cui i valori di formula_1 riferiti a 2 iterazioni successive puntano nella stessa direzione.\nAlcuni esempi di funzioni formula_4 sono: \nI massimi relativi all'approssimazione della negentropia di formula_2 sono ottenuti in corrispondenza di alcuni risultati dell'ottimizzazione della funzione formula_13; in accordo con le condizioni di Karush-Kuhn-Tucker, gli ottimi della funzione formula_13 con il vincolo formula_15 sono ottenuti nei punti in cui si verifica:\nformula_16\nRisolvendo l'equazione con il metodo di Newton e definendo la parte sinistra dell'equazione con \"F\", si ottiene la matrice Jacobiana \"JF(w)\" come: \nformula_17\nPer semplificare l'inversione di questa matrice, risulta utile approssimare il primo termine; se i dati sono centrati (valore medio nullo) e sbiancati (whitening), si pu\u00f2 approssimare cos\u00ec:\nformula_18\nApplicandola, la matrice jacobiana diventa una matrice diagonale, e pu\u00f2 quindi essere facilmente invertibile. Si ottiene quindi un'iterazione di Newton approssimata:\nformula_19\nL'algoritmo pu\u00f2 essere ulteriormente semplificato moltiplicando entrambe le parti per formula_20, dando origine al vero e proprio algoritmo FastICA.\n(L'algoritmo usa un'approssimazione della negentropia, che fa uso della curtosi).\nFastICA per pi\u00f9 componenti.\nL'algoritmo descritto per una componente permette di ricavare una sola delle componenti indipendenti. Per poterne stimare di pi\u00f9 \u00e8 necessario applicare l'algoritmo ad un insieme di \"n\" unit\u00e0, caratterizzati da vettori di pesi formula_21.\nL'applicazione dell'algoritmo \u00e8 la stessa, ma bisogna impedire che pi\u00f9 neuroni presentino una convergenza nei confronti dello stesso massimo, ovvero bisogna scorrelare le uscite della rete formula_22 alla fine di ciascuna iterazione. \nPer fare questo esistono almeno tre metodi in letteratura."}
{"id": "1690280", "revid": "27723", "url": "https://it.wikipedia.org/wiki?curid=1690280", "title": "Isabelita Per\u00f2n", "text": ""}
{"id": "1690282", "revid": "251304", "url": "https://it.wikipedia.org/wiki?curid=1690282", "title": "Gran Premio di San Marino 2003", "text": "Il Gran Premio di San Marino \u00e8 stato un Gran Premio di Formula 1 disputato il 20 aprile 2003, quarta prova del Mondiale 2003. La gara fu vinta da Michael Schumacher su Ferrari, davanti a Kimi R\u00e4ikk\u00f6nen su McLaren - Mercedes e al compagno di squadra Rubens Barrichello.\nVigilia.\nAspetti tecnici.\nTutte le scuderie montarono delle prese d'aria dei freni di dimensioni maggiori del consueto, in modo da migliorarne il raffreddamento viste le numerose brusche frenate che caratterizzano il circuito imolese, tra i pi\u00f9 impegnativi del mondiale per l'impianto frenante.\nPer il resto, la Ferrari decise di non anticipare il debutto della F2003GA, previsto per il successivo Gran Premio di Spagna, correndo anche in questa occasione con la F2002. La Williams fu la scuderia che port\u00f2 il maggior numero di novit\u00e0 tecniche, introducendo un nuovo profilo estrattore e delle nuove ciminiere, di dimensioni pi\u00f9 ridotte rispetto a quelle impiegate a Interlagos. Renault e Minardi impiegarono dei nuovi alettoni anteriori, quello della scuderia italiana caratterizzato da un andamento sinuoso mentre il precedente aveva un vistoso scalino nella parte centrale.\nInfine, la Jordan applic\u00f2 dei rinforzi alla sospensione anteriore, che aveva ceduto sulla vettura di Firman nella gara precedente.\nProve libere.\nResoconto.\nLa Minardi schier\u00f2 una terza vettura nella sessione di test privati del venerd\u00ec mattina, affidandola al collaudatore Matteo Bobbi. Anche la Renault conferm\u00f2 la presenza del collaudatore Allan McNish, che aveva gi\u00e0 girato anche nelle gare precedenti.\nRisultati.\nI tempi migliori nelle prove libere di venerd\u00ec mattina furono i seguenti:\nI tempi migliori nelle prove libere di sabato mattina furono i seguenti:\nQualifiche.\nResoconto.\nMichael Schumacher conquist\u00f2 la seconda pole position stagionale, battendo il fratello Ralf di appena quattordici millesimi. Il pilota tedesco della Ferrari era stato il pi\u00f9 veloce gi\u00e0 venerd\u00ec, ripetendosi sabato nonostante un peggioramento di circa 1\"7 per via del carburante a bordo. Barrichello si piazz\u00f2 in terza posizione, davanti a Montoya ed al sorprendente Webber, gi\u00e0 molto veloce nella sessione di venerd\u00ec. Il leader della classifica iridata R\u00e4ikk\u00f6nen ottenne il sesto tempo, davanti a Villeneuve, Alonso, Button e Panis.\nRisult\u00f2 piuttosto in difficolt\u00e0 Coulthard, solo dodicesimo, mentre Trulli non and\u00f2 oltre il sedicesimo posto in griglia a causa di un calo di potenza del motore. In difficolt\u00e0 anche le Jordan, relegate nelle ultime file dello schieramento.\nGara.\nResoconto.\nAl via Ralf Schumacher scatt\u00f2 meglio del fratello, portandosi in testa alla prima curva. Alle loro spalle Webber perse diverse posizioni a causa di un problema con il sistema automatico di partenza e R\u00e4ikk\u00f6nen ed Alonso ne approfittarono per portarsi in quinta e sesta posizione. In testa alla corsa Michael Schumacher era nettamente pi\u00f9 veloce del fratello, ma non riusc\u00ec a superarlo fino al rifornimento di quest'ultimo, nel corso del 16\u00ba passaggio. Nel ripartire, Ralf ebbe un'esitazione che gli cost\u00f2 parecchio tempo. Un giro dopo effettuarono il loro pit stop anche Barrichello e Montoya, che rientrarono in pista in quest'ordine.\nNella tornata successiva si ferm\u00f2 ai box anche Michael Schumacher. Passarono cos\u00ec in testa le due McLaren di R\u00e4ikk\u00f6nen e Coulthard, partiti con una strategia sulle due soste contro le tre dei principali avversari. Quando anche questi due rifornirono, rispettivamente nel corso del 21\u00ba e del 22\u00ba passaggio, Michael Schumacher pass\u00f2 a condurre davanti a Ralf Schumacher, Barrichello, R\u00e4ikk\u00f6nen, Montoya, Coulthard ed Alonso.\nNon accadde praticamente niente fino alla seconda serie di pit stop, aperta da Montoya al 30\u00ba giro. Il colombiano ebbe per\u00f2 un problema con il sistema di rifornimento, che lo obblig\u00f2 ad un altro pit stop due tornate pi\u00f9 tardi. Barrichello, nonostante fosse pi\u00f9 veloce in pista, non riusc\u00ec a sopravanzare Ralf Schumacher in occasione della sosta. Tra loro e Michael Schumacher, in testa con un buon margine, si inser\u00ec R\u00e4ikk\u00f6nen, che riforn\u00ec per la seconda ed ultima volta nel corso del 44\u00ba giro, tornando in pista davanti al compagno di squadra e alle spalle dei fratelli Schumacher e di Barrichello.\nLa terza serie di pit stop fu inaugurata al 48\u00ba giro da Ralf Schumacher, che rientr\u00f2 in pista dietro a R\u00e4ikk\u00f6nen. Tre passaggi pi\u00f9 tardi riforn\u00ec per la terza volta anche Barrichello, che per\u00f2 perse tempo per un problema con un dado ruota e torn\u00f2 in pista in quarta posizione, dietro Michael Schumacher, R\u00e4ikk\u00f6nen e Ralf Schumacher e davanti a Coulthard, Alonso e Montoya. Barrichello era per\u00f2 nettamente pi\u00f9 veloce di Ralf Schumacher e nel corso del 52\u00ba passaggio lo sopravanz\u00f2 alla Tosa.\nMichael Schumacher tagli\u00f2 il traguardo in prima posizione, non festeggiando la vittoria per la morte della madre, avvenuta nella notte prima della corsa. Dietro al pilota tedesco chiusero R\u00e4ikk\u00f6nen, che rafforz\u00f2 la sua prima posizione in campionato, Barrichello, Ralf Schumacher, Coulthard, Alonso, Montoya e Button, a punti grazie ad una strategia sulle due soste.\nFonti.\nI dati statistici sono tratti da \"Autosprint n.16/2003\"."}
{"id": "1690283", "revid": "26415", "url": "https://it.wikipedia.org/wiki?curid=1690283", "title": "Ferrovia Brindisi-Taranto", "text": ""}
{"id": "1690284", "revid": "188668", "url": "https://it.wikipedia.org/wiki?curid=1690284", "title": "Giudaismo Ricostruzionista", "text": ""}
{"id": "1690288", "revid": "124123", "url": "https://it.wikipedia.org/wiki?curid=1690288", "title": "Nati nel 214 a.C.", "text": ""}
{"id": "1690292", "revid": "124123", "url": "https://it.wikipedia.org/wiki?curid=1690292", "title": "Morti nel 263 a.C.", "text": ""}
{"id": "1690301", "revid": "124123", "url": "https://it.wikipedia.org/wiki?curid=1690301", "title": "Nati nel 377", "text": ""}
{"id": "1690302", "revid": "124123", "url": "https://it.wikipedia.org/wiki?curid=1690302", "title": "Morti nel 473", "text": ""}
{"id": "1690306", "revid": "124123", "url": "https://it.wikipedia.org/wiki?curid=1690306", "title": "Morti nel 592", "text": ""}
{"id": "1690308", "revid": "287204", "url": "https://it.wikipedia.org/wiki?curid=1690308", "title": "Trascrizione (musica)", "text": "Secondo Nina Gallo, il vocabolo trascrizione nel campo musicale ha almeno quattro diversi significati:\n1. il primo significato \u00e8 quello di atto puramente materiale - a fini soprattutto pratici - del copista che riscrive un brano musicale (ad es., l'amanuense medievale);\n2. il secondo significato \u00e8 quello di riscrittura in notazione moderna di brani del passato scritti in notazione antica (ad es., il canto gregoriano);\n3. il terzo significato \u00e8 quello di stesura per iscritto di brani musicali appartenenti alla tradizione orale (ad es. i canti popolari);\n4. infine, nel suo significato oggi pi\u00f9 diffuso, per \"trascrizione\" si intende l'operazione che permette di riadattare una composizione musicale scritta per un determinato mezzo fonico, sia per lo stesso mezzo fonico per il quale il brano era stato originariamente concepito (ad es., una versione facilitata o una variazione virtuosistica di un brano), sia per un mezzo fonico diverso (ad es., una trascrizione per orchestra di un brano scritto per uno strumento, o viceversa).\nCompositori di tutte le epoche, per le pi\u00f9 svariate ragioni (pratiche, didattiche, divulgative, commerciali, di studio, artistiche, ...), hanno trascritto ripetutamente sia le proprie composizioni, sia quelle dei loro predecessori e contemporanei.\nLa trascrizione per pianoforte.\nLa pratica della trascrizione raggiunse proporzioni epidemiche nell'Ottocento, quando la fortuna del genere trascrizione, unita alla fortuna dello strumento pianoforte (lo strumento prediletto sia dall'aristocrazia sia dalla borghesia emergente per l'educazione musicale dei fanciulli), fece s\u00ec che praticamente ogni lavoro di successo venisse trascritto per pianoforte: a due mani, a quattro mani, per due pianoforti, per complessi da camera col pianoforte.\nPer usare una fortunata immagine di Charles Rosen, la trascrizione pianistica \u00e8 paragonabile a una foto in bianco e nero rispetto a un originale a colori. Essa riusciva infatti a rappresentare in maniera soddisfacente l'originale, poich\u00e9 era in grado di riprodurre quelli che allora erano considerati gli aspetti fondamentali della musica: le linee melodiche, le armonie, il ritmo, con l'eccezione dei colori (ossia i timbri dei diversi strumenti orchestrali e del canto), lasciati all'immaginazione dell'ascoltatore. Venne pertanto utilizzata a piene mani per portare nei palazzi dell'aristocrazia e nelle case della ricca borghesia tutto il repertorio di successo dell'epoca, e in primis quello orchestrale e operistico.\nLa trascrizione (e in particolare la trascrizione pianistica) ebbe dunque nell'Ottocento lo stesso ruolo che nel Novecento ebbero il grammofono, il disco, la radio, la televisione: fu un potente strumento di divulgazione della musica, in particolare quella orchestrale e operistica. Il suo periodo aureo, che dura circa un secolo, si esaurisce infatti all'inizio del Novecento, con l'imporsi degli strumenti tecnologici di diffusione della musica.\nIl repertorio delle trascrizioni per pianoforte - a partire da quelle dei due \"giganti\" della trascrizione, Franz Liszt e Ferruccio Busoni, e continuando con compositori del calibro di Robert Schumann, Sigismund Thalberg, Johannes Brahms, Carl Tausig, Leopold Godowsky, Sergej Rachmaninov, Sergej Prokofiev, Igor Stravinskij - \u00e8 sterminato.\nMolto note al grande pubblico sono anche alcune trascrizioni per orchestra di composizioni originariamente concepite per pianoforte: si pensi, ad es. ai celeberrimi \"Quadri di un'esposizione\" di Modest Petrovi\u010d Musorgskij, trascritti per orchestra da Maurice Ravel.\nLa trascrizione per chitarra.\nA partire dal XVIII secolo i principali chitarristi e compositori per chitarra si dedicarono contemporaneamente allo sviluppo di questa tipologia compositiva. I maggiori chitarristi-trascrittori furono Mauro Giuliani, Ferdinando Carulli, Fernando Sor, Francisco Tarrega, Miguel Llobet, Agustin Barrios Mangor\u00e8, Andr\u00e8s Segovia, Yamashita.\nNoti al grande pubblico sono le celebri trascrizioni dal repertorio Bacchiano, in particolare le suites originali per violoncello BWV 1007, BWV 1008, BWV 1009, BWV 1010, BWV 1011, BWV 1012, le suites originali per Liuto BWV 995, BWV 996, BWV 997, BWV 998, BWV 999 e le partite per violino BWV 1002, BWV 1004, BWV 1006.\nSono note inoltre le numerose trascrizioni del repertorio Rossiniano ad opera di Mauro Giuliani e le celebri trascrizioni dell'epoca romantica, tra cui Asturias da Alb\u00e8niz, i Valses Poeticos da Enrique Granados, Traumerei da Robert Schumann, Clair De Lune da Claude Debussy, Valzers e Notturni da Frederyk Chopin."}
{"id": "1690313", "revid": "287204", "url": "https://it.wikipedia.org/wiki?curid=1690313", "title": "Provincia di Mary", "text": "La provincia di Mary (in turkmeno: Mary wela\u00fdaty) \u00e8 una provincia (\"welayat\") del Turkmenistan; \u00e8 situata nel sudest del paese, ai confini con l'Afghanistan; ha come capoluogo Mary. \nLa densit\u00e0 abitativa, sebbene mediamente bassa, raggiunge picchi di 150-200 abitanti per chilometro quadrato nelle oasi maggiormente sviluppate.\nEconomia.\nLe pi\u00f9 importanti attivit\u00e0 industriali nella zona sono l'estrazione gas naturale, la produzione di energia elettrica (la quale copre da sola tre quarti della produzione elettrica turkmena) e l'industria chimica (pi\u00f9 dell'80% della produzione turkmena di fertilizzanti); altri importanti settori sono la produzione di lana pura 100%, tessuti, cuoio e calzature. L'agricoltura, resa possibile dal canale del Karakum (la provincia si trova infatti nel deserto del Karakum) produce fibre di cotone e olio vegetale."}
{"id": "1690314", "revid": "12405", "url": "https://it.wikipedia.org/wiki?curid=1690314", "title": "Mary Welayaty", "text": ""}
{"id": "1690315", "revid": "1793900", "url": "https://it.wikipedia.org/wiki?curid=1690315", "title": "Reconstructionist Rabbinical College", "text": "Il Reconstructionist Rabbinical College (RRC) \u00e8 l'unico seminario ebraico ricostruzionista.\nIl seminario si trova negli Stati Uniti in Pennsylvania, a Wyncote, nei pressi di Philadelphia ed \u00e8 accreditato presso la Middle States Association of Colleges and Schools.\nIl college fu fondato nel 1968 dal rabbino Mordecai Kaplan, padre dell'Ebraismo ricostruzionista.\nI presidenti del RRC sono stati Ira Eisenstein (1968-1981), Ira Silverman, Arthur Green (1986-1993), David A. Teutsch (1993-2002) and Dan Ehrenkrantz."}
{"id": "1690318", "revid": "249852", "url": "https://it.wikipedia.org/wiki?curid=1690318", "title": "Stazione di Brindisi Centrale", "text": "La stazione di Brindisi Centrale \u00e8 la principale stazione ferroviaria di Brindisi e della sua provincia. Si trova in \"Piazza Francesco Crispi\", nel centro della citt\u00e0.\nStoria.\nLa stazione nasce nel 1864 in una zona all'epoca in piena espansione. Costruita come una tipica stazione di transito, l'impianto rimase scalo terminale della ferrovia Adriatica fino al 15 febbraio 1866, giorno in cui venne aperto il tronco Brindisi-Lecce.\nStrutture e impianti.\nLa stazione presenta cinque binari e risultava collegata con la soppressa stazione di Brindisi Marittima. Inoltre, \u00e8 presente un fascio di binari dedicati al servizio merci.\nServizi.\nLa stazione dispone di:"}
{"id": "1690319", "revid": "599013", "url": "https://it.wikipedia.org/wiki?curid=1690319", "title": "Aksai Chin", "text": "L'Aksai Chin (in hindi \u0905\u0915\u0938\u093e\u0908 \u091a\u093f\u0928; in cinese ; in uiguro \ufe8b\ufe8e\ufed7\ufeb4\ufe8e\ufef1 \ufb7c\ufbe9\ufee6) \u00e8 una regione situata nel Kashmir dove Cina, Pakistan e India si incontrano e rappresenta una buona parte dell'area del territorio indiano del Ladakh. Insieme alla valle Shaksgam \u00e8 una delle due aree del Kashmir amministrate dal 1962 dalla Cina, ma il suo possesso \u00e8 rivendicato dall'India.\nGeografia.\nL'Aksai Chin \u00e8 un vasto deserto salino situato a grande altitudine che raggiunge quote intorno ai 5000 metri. Dal punto di vista geografico fa parte dell'altopiano tibetano. La regione \u00e8 quasi disabitata, non avendo insediamenti permanenti. Le precipitazioni sono scarse dal momento che l'Himalaya e altre montagne bloccano le piogge dei monsoni indiani.\nStoria.\nStoricamente l'Aksai Chin (denominato Soda Plains) fu parte del regno himalayano di Ladakh, fino a quando fu assorbito dal Kashmir nel XIX secolo. In seguito ad un trattato siglato dal Tibet con la Gran Bretagna nel 1904 venne a far parte dell'India britannica. Il confine venne definito col nome del negoziatore inglese Linea McMahon. Con l'indipendenza del 1947 pass\u00f2 all'India.\nFu una delle cause della guerra sino-indiana del 1962, durante la quale la Cina, per la quale l'area \u00e8 strategica in quanto consente il collegamento stradale tra Tibet e Xinjiang, s'impadron\u00ec della regione.\nL'India rivendica la regione come parte del Ladakh, nello stato Jammu e Kashmir. Allo stato attuale \u00e8 improbabile che la disputa sfoci in un vero conflitto. Il Pakistan, pur rivendicando l'intero Jammu e Kashmir, non ha mai avanzato pretese sull'area e riconosce tacitamente il controllo cinese dell'area."}
{"id": "1690320", "revid": "106456", "url": "https://it.wikipedia.org/wiki?curid=1690320", "title": "Annales Regni Francorum", "text": "Gli Annales Regni Francorum (\"Annali del Regno dei Franchi\", detti anche Annales Laurissenses maiores et Einhardi) sono un'opera che descrive l'operato dei sovrani dei Franchi in un arco temporale che va dal 741 (anno della morte di Carlo Martello, definito \"Carolus maior\") all'anno 829 d.C.\nIniziati tra il 788 ed il 793 per espresso ordine di Carlo Magno, sono certamente opera di almeno tre diversi scrittori, uno dei quali \u00e8 probabilmente Eginardo, il biografo di Carlo Magno. Gli altri vanno rintracciati tra gli eruditi ecclesiastici frequentanti la corte carolingia. Nonostante la morte del sovrano, l'opera fu continuata durante il regno del suo successore Ludovico il Pio per essere poi interrotta senza un motivo specifico nell'anno 829.\nL'opera \u00e8 la fonte pi\u00f9 importante che abbiamo per riguarda le azioni e la politica del Regno dei Franchi, soprattutto durante il regno di Carlo Magno.\nUna sua traduzione in tedesco \u00e8 stata pubblicata ad Hannover nel 1895, all'interno della pi\u00f9 ampia opera \"Scriptores rerum germanicarum in usum scholarum\", ripubblicata poi nel 1950."}
{"id": "1690322", "revid": "1573940", "url": "https://it.wikipedia.org/wiki?curid=1690322", "title": "Hydrometroidea", "text": "Hydrometroidea , \u00e8 una superfamiglia di Insetti dell'Ordine dei Rincoti Eterotteri, infraordine Gerromorpha, comprendente specie predatrici e acquaiole."}
{"id": "1690323", "revid": "287204", "url": "https://it.wikipedia.org/wiki?curid=1690323", "title": "Cultura classica di Veracruz", "text": "La cultura classica di Veracruz (detta anche \"cultura classica del Golfo\") fu presente nell'area compresa nello stato odierno di Veracruz, tra il 100 e il 1000.\nEl Taj\u00edn fu il centro pi\u00f9 importante della cultura; altre zone includono Higueras, Zapotal, Cerro de las Mesas, Nopiloa, e Remojadas; Nopiloa e Remojadas furono importanti centri di produzione di ceramica. L'influenza della cultura si estendeva sulla costa del golfo del Messico, dal fiume P\u00e1nuco a nord al fiume Papaloapan a sud.\nCaratteristiche.\nIl tema che ricorre maggiormente nell'arte della Veracruz classica \u00e8 il sacrificio umano, particolarmente nel contesto del tlachtli. Questa arte viene rappresentata tramite papiri convoluti su monumentali costruzioni architettoniche, su ceramiche e anche ossa incavate. Almeno un ricercatore ha ipotizzato che le teste e le altre caratteristiche formate dai papiri sono una forma di pittografia scritta della cultura di Veracruz. Questo lavoro di papiri potrebbe essersi evoluto da forme pi\u00f9 primitive come gli stili di Chiapa de Corzo e Kaminaljuyu.\nOltre ai papiri, l'architettura \u00e8 conosciuta per i suoi ornamenti come quelli visti sulla piramide delle nicchie di Tajin. Questi ornamenti producono contrasti di luce e ombra, definiti dallo storico George Kubler \"imponente chiaroscuro\".\nLa cultura di Veracruz mostra influenze provenienti da Teotihuacan e dai Maya, ma nessuna delle due \u00e8 la sua diretta antenata. I \"semi\" della cultura sembrano provenire almeno in parte dalla cultura degli Epi-Olmechi, soprattutto dalle zone di Cerro de las Mesas e La Mojarra. La cultura di Veracruz viene a volte associata ai Totonachi, che nel periodo della conquista del Messico occupavano questi territori. Non ci sono prove sostanziali del fatto che fossero i Totonachi ad aver dato origine a questa cultura del golfo.\nStruttura sociale.\nLe sculture, i bassorilievi e la distribuzione dell'architettura nei centri regionali indicano una stratificazione della societ\u00e0 della cultura di Veracruz. I capi comandavano questi centri regionali di medie dimensioni - che non si estendevano oltre 2000\u00a0km\u00b2 - mantenendo il loro potere tramite mezzi politici e religiosi, sacrifici di sangue e umani, e la guerra. La maggior parte della popolazione viveva in case isolate o piccoli villaggi.\nCome gli Epi-Olmechi e gli Olmechi prima di loro, la cultura di Veracruz si basava sull'agricoltura e la caccia. Tra i componenti pi\u00f9 importanti della loro dieta vi erano il mais e i pesci. Il cotone era largamente usato. \nLa cultura di Veracruz venerava molte divinit\u00e0 comuni nella mitologia mesoamericana, come per esempio un dio della morte (venerato soprattutto a El Tajin e associato al dio degli Aztechi Mictlantecuhtli) e un mostro della terra (probabilmente associato a una divinit\u00e0 della cultura olmeca).\nTlachtli.\nOgni centro culturale della zona aveva almeno una zona di gioco adibita al tlachtli; ad El Taj\u00edn sono stati ritrovati 18 zone adibite a tale gioco. Durante il periodo Tardo Classico il gioco del tlachtli raggiunse l'apice di popolarit\u00e0 in queste zone presso il golfo del Messico.\nI rituali del tlachtli sono visibili spesso nell'arte monumentale della cultura di Veracruz. Le mura della zona di gioco pi\u00f9 grande a El Tajin mostrano dei murali incavati che rappresentano il sacrificio umano nel contesto del gioco.\nCaratteristica della cultura di Veracruz \u00e8 la presenza di equipaggiamento del gioco tlachtli fatto in pietra: gioghi, \"hachas\", e \"palmas\". I gioghi sono pietre a forma di U portate al collo dai giocatori di tlachtli, e le \"hachas\" e le \"palmas\" sono collegate sopra tali pietre. Si suppone che i gioghi di pietra siano versioni rituali dei gioghi di cuoio, cotone e legno, anche se non sono stati ritrovati tali manufatti. Mentre sia i gioghi che le \"hachas\" sono state trovate in diverse zone comprese tra Teotihuacan e l'odierno Guatemala, le \"palmas\" sono state ritrovate principalmente nella regione settentrionale dello stato di Veracruz.\nCeramiche.\nRemojadas e Nopiloa, situate entrambe presso il limite sud della zona di influenza della cultura, furono i due centri pi\u00f9 importanti per quanto riguarda la produzione di oggetti in ceramica: figure come i \"Sonrientes\" (facce sorridenti) e altri manufatti cavi, diversi dei quali funzionano come fischi o flauti. Alcune delle figure provviste di ruote provengono dalla zona di influenza della cultura di Veracruz."}
{"id": "1690332", "revid": "767487", "url": "https://it.wikipedia.org/wiki?curid=1690332", "title": "Aimeric de Peguilhan", "text": "Figlio di un mercante di stoffe, ebbe come suo primo mecenate Raimondo V di Tolosa per passare poi al servizio del figlio Raimondo VI. Fugg\u00ec dalla regione, minacciata dalla crociata contro gli Albigesi, trascorrendo dapprima un periodo in Spagna e successivamente 10 anni in Lombardia. Si dice che, mentre ancora viveva a Tolosa, egli fosse stato l'amante segreto di una sua vicina e per questo motivo abbia alla fine deciso di tornare.\nAimeric \u00e8 conosciuto per aver composto almeno una cinquantina di opere, delle quali sei sono giunte fino a noi complete della musica che le accompagna:\nLa maggior parte dei suoi lavori sono dolci ed ironiche \"canso\" a cui si aggiungono alcune \"tenzone\" (composte con Sordello da Goito e Albertet de Sestaro). "}
{"id": "1690334", "revid": "72196", "url": "https://it.wikipedia.org/wiki?curid=1690334", "title": "Moqtada Al-Sadr", "text": ""}
{"id": "1690337", "revid": "718859", "url": "https://it.wikipedia.org/wiki?curid=1690337", "title": "Jackie O (opera)", "text": "Jackie O \u00e8 un'opera da camera contemporanea in due atti (durata circa 90 minuti) musicata dal compositore statunitense Michael Daugherty su libretto di Wayne Koestenbaum.\nCommissionata nel 1995 dallo Houston Opera Studio, \u00e8 andata in scena per la prima volta l'anno successivo. \u00c8 stata poi ripresa in varie rappresentazioni in teatri di Stati Uniti, Canada, Francia, Svezia ed \u00e8 stata inserita nel cartellone dell'edizione 2008 del Lugo Opera Festival.\n\u00c8 stata incisa su disco (etichetta Decca) nel 2007.\nSoggetto.\nL'opera \u00e8 centrata su alcuni episodi della vita di Jacqueline Kennedy Onassis, gi\u00e0 \"first lady\" come moglie del presidente John Fitzgerald Kennedy e, successivamente, sposa dell'armatore greco Aristotele Onassis.\n\"Jackie O\" - come \u00e8 stata soprannominata Jacqueline Lee Bouvier - ripercorre nel lavoro lirico di Daugherty-Koestenbaum il mito di Orfeo visto \"au contraire\". Non si rassegna alla perdita del primo marito, mentre il secondo matrimonio costituisce per lei quasi una discesa agli inferi dalla quale trarr\u00e0 la convinzione che \"Jack\"[Kennedy]/\"Euridice\" non potr\u00e0\nfare ritorno.\nL'opera \u00e8 strutturata in due atti: il primo \u00e8 ambientato durante un \"happening\" organizzato dal maestro della pop art, Andy Warhol. Nella festa compaiono personaggi celebri del \"jet set\" e del mondo dello spettacolo, come Elizabeth Taylor e Grace Kelly. \u00c8 durante questa festa che Jacqueline fa il suo incontro con il magnate Onassis, assieme al quale - al pari di Orfeo rispetto ad Euridice - potr\u00e0 essere felice solo se non si volter\u00e0 indietro.\nLa scena si sposta nel secondo atto nell'isola greca di Skorpios, dove Jackie acquista la consapevolezza di non poter dimenticare il suo primo marito. Solo un risolutivo incontro con Maria Callas - perduta nella sua infelicit\u00e0 dovuta all'aver perso tanto la voce quanto l'amore di Onassis, cui era legata da tempo - la aiuter\u00e0 a trovare la forza per rompere la sorta di incantesimo, voltarsi indietro e ritornare ad essere una persona vitale.\nAutori.\nMichael Daugherty - nato il 28 aprile 1954 a Cedar Rapids, nello Iowa - ha improntato la sua opera a influenze compositive con citazioni dalla musica barocca e del primo Novecento, integrandole con accenni di musica rock e ricorrendo anche agli stilemi del musical.\nDaugherty ha studiato a Parigi con Gy\u00f6rgy Ligeti ed \u00e8 autore di diverse opere, fra cui due in omaggio al cantante Elvis Presley, e di \"Metropolis Symphony\", un tributo ai fumetti di Superman.\nWayne Koestenbaum, autore del libretto, \u00e8 poeta, saggista e critico letterario e musicale. Insegna alla Princeton University ed \u00e8 docente di letteratura inglese alla City University of New York (CUNY), nonch\u00e9 uno dei principali esponenti del mondo culturale newyorkese.\n\u00c8 autore del saggio \"The Queen's Throat\" (\"La gola della Regina\", pubblicato nel 1993) dedicato all'opera lirica e alle sue correlazioni con il mondo \"queer\"."}
{"id": "1690338", "revid": "1543377", "url": "https://it.wikipedia.org/wiki?curid=1690338", "title": "Lago Washington", "text": "Il lago Washington (in lingua inglese Lake Washington) \u00e8 un lago naturale che si trova nel territorio degli Stati Uniti. \u00c8, dopo il lago Chelan, il secondo in estensione tra i laghi dello Stato di Washington e il pi\u00f9 esteso della contea di King. Tra le principali citt\u00e0 che si trovano nelle sue vicinanze troviamo Seattle ad ovest, Bellevue e Kirkland ad est, Renton a sud e Kenmore sul versante nord. Il lago \u00e8 caratterizzato dalla presenza di un'isola centrale, Mercer Island, e viene alimentato dai suoi due principali immissari, lo Sammamish River da nord e il Cedar River da sud.\nDal 1916 il lago \u00e8 collegato da un canale ad una grande insenatura naturale dell'Oceano Pacifico chiamata Puget Sound.\nIl lago \u00e8 conosciuto con il suo attuale nome dal 1854, attribuitogli da Thomas Mercer, che lo sugger\u00ec dopo che l'anno prima l'intero territorio venne dedicato a Washington. Per la trib\u00f9 nativoamericana dei Duwamish era conosciuto come \"Lago Xacuab\u0161\", che in lingua Lushootseed significa letteralmente \"Grande-quantit\u00e0-d'acqua\".\nEconomia.\nL'economia industriale \u00e8 legata alla presenza di aziende che operano nel settore cantieristico, la produzione dei quali ha avuto tra i principali committenti la US Navy.\nSul lago opera anche la compagnia aerea Kenmore Air, la quale effettua un servizio passeggeri tramite idrovolanti e anfibi presso la Kenmore Air Harbor, nelle vicinanze dell'omonima citt\u00e0 situata sul versante nord."}
{"id": "1690353", "revid": "1728", "url": "https://it.wikipedia.org/wiki?curid=1690353", "title": "Pietro Compagna", "text": ""}
{"id": "1690354", "revid": "76963", "url": "https://it.wikipedia.org/wiki?curid=1690354", "title": "Michael Stahl-David", "text": "Biografia.\nMichael Stahl-David \u00e8 nato a Chicago, Illinois, nel 1982 da una coppia di medici. Nel 2001 si \u00e8 laureato alla \"Lincoln Park High School\", e successivamente anche alla \"Columbia College\". Prima del debutto cinematografico \u00e8 stato un artista di graffiti. La sua prima apparizione risale al 2001 nel film \"New Port South\", mentre nel 2007 ha fatto una comparsa in un episodio della serie televisiva \"\". Il successo \u00e8 arrivato nel 2008 recitando come co-protagonista nel film di fantascienza \"Cloverfield\".\nDoppiatori italiani.\nNelle versioni in italiano dei suoi film, Michael Stahl-David \u00e8 stato doppiato da:"}
{"id": "1690355", "revid": "93556", "url": "https://it.wikipedia.org/wiki?curid=1690355", "title": "Coppa Italia 1978-1979 (pallavolo maschile)", "text": "La Coppa Italia di pallavolo maschile 1978-79 fu la 1\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte venti squadre di Serie A2 e dodici di Serie A1; di queste, Klippan Torino e Panini Modena furono qualificate direttamente al secondo turno eliminatorio, mentre Paoletti Catania e Tiber Toshiba Roma vennero ammesse di diritto alla fase finale a quattro.\nVennero disputati, con gare di andata e ritorno, sedicesimi, ottavi e quarti, mentre le semifinali e le finali furono strutturate su gironi da quattro squadre. Le sei gare del girone finale si disputarono tra il 5 e il 7 giugno a Venezia; prima classificata risult\u00f2 essere la Panini Modena.\nSquadra vincitrice.\nPallavolo Modena\nPrimo titolo"}
{"id": "1690356", "revid": "93556", "url": "https://it.wikipedia.org/wiki?curid=1690356", "title": "Coppa Italia 1979-1980 (pallavolo maschile)", "text": "La Coppa Italia di pallavolo maschile 1979-80 fu la 2\u00aa edizione della manifestazione organizzata dalla FIPAV.\nRegolamento e avvenimenti.\nAlla manifestazione presero parte venti squadre di Serie A2 e dodici di Serie A1, con ammissioni dirette a fasi successive alla prima per queste ultime.\nVennero disputati, con gare di sola andata, primo, secondo e terzo turno. Quest'ultimo selezion\u00f2 otto squadre per due i gruppi in cui erano state strutturate le semifinali. Le prime due squadre classificate di ogni gruppo andarono a disputare il girone finale a Modena, tra il 3 e il 5 aprile 1980; per quoziente set, la prima classificata risult\u00f2 essere la Panini Modena, al suo secondo successo consecutivo.\nSquadra vincitrice.\nPallavolo Modena\nSecondo titolo"}
{"id": "1690357", "revid": "599013", "url": "https://it.wikipedia.org/wiki?curid=1690357", "title": "Coppa Italia 2007-2008 (pallavolo maschile)", "text": "La Coppa Italia di pallavolo maschile 2007-2008 \u00e8 stata la 30\u00aa edizione della coppa nazionale d'Italia e si \u00e8 svolta dal 27 febbraio al 2 marzo 2008. Al torneo hanno partecipato 8 squadre di club italiane e la vittoria finale \u00e8 andata per la terza volta all'Associazione Sportiva Volley Lube.\nRegolamento.\nHanno partecipato al torneo le prime otto squadre classificate al termine del girone d'andata della \"regular season\" della Serie A1 2007-08 che hanno quindi disputato quarti di finale, semifinali e finale."}
{"id": "1690359", "revid": "1728", "url": "https://it.wikipedia.org/wiki?curid=1690359", "title": "Almovari", "text": ""}
{"id": "1690364", "revid": "287204", "url": "https://it.wikipedia.org/wiki?curid=1690364", "title": "Mario Righetti", "text": "Biografia.\nFu ordinato sacerdote a Genova il 17 giugno 1905 e fu quindi inviato come cappellano a Nostra Signora di Belvedere a Sampierdarena.\nDal 1908 al 1923 svolse attivit\u00e0 in Curia nell'Ufficio amministrativo e nell'Ufficio catechistico; dal 1921 ebbe l'incarico di direttore della Rivista Diocesana.\nNel 1923 fu nominato arciprete della parrocchia di San Pietro di Quinto al Mare, nel levante genovese.\nDal 1937 al 1941 si trasfer\u00ec a Quinto la famiglia di Gianna Beretta. La giovane in quel periodo partecip\u00f2 attivamente alla vita parrocchiale nell'associazione di Azione Cattolica, di cui era assistente spirituale l'arciprete don Righetti. Egli diede quindi un contributo importante alla sua formazione.\nNegli ultimi giorni della seconda guerra mondiale, nell'aprile del 1945, secondo la testimonianza del card. Giuseppe Siri, allora da poco vescovo ausiliare di Genova, don Mario Righetti contribu\u00ec ad evitare che la batteria di Monte Moro, situata a qualche centinaio di metri a monte della sede parrocchiale di San Pietro, aprisse il fuoco sulla citt\u00e0. Grazie alla sua conoscenza della lingua tedesca riusc\u00ec a \"persuadere i tedeschi di Monte Moro a non procedere ad atti tanto crudeli quanto inutili\".\nAppena finita la guerra fu nominato abate mitrato e parroco della chiesa di Nostra Signora del Rimedio a Genova. Promosse, con la collaborazione del vicario coadiutore don Luigi Parodi, la ripresa della vita parrocchiale nel dopoguerra.\nAvvi\u00f2 il restauro della chiesa. Promosse l'esecuzione del canto gregoriano, cur\u00f2 particolarmente la predicazione, diede impulso al catechismo per i ragazzi, fece attrezzare il teatro parrocchiale anche per le proiezioni cinematografiche.\nLaureato \"in utroque iure\", Righetti fu per tutta la vita studioso di storia della liturgia cristiana cattolica. Fu professore di liturgia nel seminario arcivescovile di Genova e dottore partecipante nel Collegio teologico San Tomaso d'Aquino. Accademico pontificio, consultore della Congregazione dei riti, fu chiamato come perito di liturgia e d'arte al Concilio Vaticano II. Fu sempre vivamente interessato al canto gregoriano e tradusse in italiano parte dell'opera sul canto gregoriano dello studioso tedesco Peter Wagner (1865-1931). Frutto principale della sua lunga attivit\u00e0 di insegnamento e ricerca fu il grande \"Manuale di storia liturgica\", ristampato nel 2005."}
{"id": "1690365", "revid": "123714701", "url": "https://it.wikipedia.org/wiki?curid=1690365", "title": "Antonio Fornoni", "text": " Era figlio di Fornoni Giovanni e Breda Elisabetta."}
{"id": "1690369", "revid": "1839090", "url": "https://it.wikipedia.org/wiki?curid=1690369", "title": "Faustino Malaspina", "text": ""}
{"id": "1690375", "revid": "767487", "url": "https://it.wikipedia.org/wiki?curid=1690375", "title": "Daisuke Andou", "text": "Biografia.\nPrima che si formassero i Dir en grey con l'avvento del bassista Toshiya, ha suonato nei ka\uff65za\uff65ri e nei La:Sadie's.\nIl suo ruolo nel gruppo \u00e8 generalmente quello di accompagnare i ritmi della chitarra del leader Kaoru Niikura; \u00e8 inoltre responsabile della maggior parte delle esecuzioni con chitarra acustica.\nHa composto alcune musiche insieme agli altri membri, in particolare Yokan, Rasetsukoku, Audrey e Children."}
{"id": "1690376", "revid": "122246", "url": "https://it.wikipedia.org/wiki?curid=1690376", "title": "Coppa Italia 2006-2007 (pallavolo maschile)", "text": "La Coppa Italia di pallavolo maschile 2006-2007 \u00e8 stata la 29\u00aa edizione della coppa nazionale d'Italia e si \u00e8 svolta dal 28 febbraio al 4 marzo 2007. Al torneo hanno partecipato 8 squadre di club italiane e la vittoria finale \u00e8 andata per la quinta volta alla Sisley Volley di Treviso.\nRegolamento.\nHanno partecipato al torneo le prime otto squadre classificate al termine del girone d'andata della \"regular season\" della Serie A1 2006-07 che hanno quindi disputato quarti di finale, semifinali e finale."}
{"id": "1690380", "revid": "539155", "url": "https://it.wikipedia.org/wiki?curid=1690380", "title": "Concerto per pianoforte e orchestra n. 3 (Prokof'ev)", "text": "Il Concerto n.3 per pianoforte e orchestra op.26 \u00e8 il pi\u00f9 famoso ed eseguito dei concerti per pianoforte del compositore russo Sergej Prokof'ev.\nComposto tra il 1917 e il 1921, il concerto \u00e8 strutturato in forma classica, a differenza dei precedenti due e successivi due concerti per pianoforte e orchestra. Della forma classica del concerto per pianoforte viene mantenuta solo la suddivisione in tre movimenti, che sono nell'ordine:\nQuesto concerto, rispetto al precedente, \u00e8 virtuosisticamente meno appariscente. Nonostante richieda un pianismo meno titanico e mastodontico, per\u00f2, anche questo necessita di doti virtuosistiche eccezionali e molto varie.\nEssendo questo il primo concerto della maturit\u00e0 di Prokofiev (i due precedenti erano stati scritti nella giovinezza dell'autore), \u00e8 forse il pi\u00f9 apprezzato sia dal punto di vista sonoro che qualitativo, con i suoi temi che risentono molto dell'influenza dell\"'Amore delle tre melarance\", risalente allo stesso periodo, mentre altri temi del brano sono molto antecedenti al sopraccitato balletto. Il concerto fu composto in tempi lunghi, anche a causa delle varie peregrinazioni che Prokofiev faceva in Europa per cercare dimora fissa.\nMovimenti.\nAndante - Allegro.\n\"Andante - Allegro, do maggiore, 4/4 - Andante - Allegro - Poco pi\u00f9 mosso - Pi\u00f9 mosso\"\nIl Concerto si apre con le note del clarinetto che intona il primo tema del primo movimento, pianissimo e lentamente. Dopo questo assolo a cui si aggiunge l'altro clarinetto, attaccano gli archi in modo calmo e con un crescendo appena accennato e anche loro suonano il primo tema. A questo punto gli archi rompono la tranquillit\u00e0 appena instaurata con un crescendo poderoso che culmina con l'entrata guizzante del pianoforte sulle note del primo tema, che verr\u00e0 ripetuto due volte con variazioni. Subito dopo vi \u00e8 un'alternanza incalzante tra il solista e l'orchestra, che culmina con degli accordi nel registro basso ripetuti pi\u00f9 volte per poi spostarsi velocemente sul registro alto con veloci accordi cristallini. Il pianoforte con passaggi veloci di ottave basse uniti ad accordi del registro medio-alto fa da punto di transizione col secondo tema caratterizzato dalla frusta che schiocca all'unisono con le note secche e forti dei fiati e degli ottoni.\nIl pianoforte riprende il secondo tema con dei guizzi nel registro acuto, caratteristici dei temi grotteschi di Prokof'ev. Il secondo tema viene ripreso due volte e con una serie di passaggi veloci, si arriva al momento culminante del primo tema con una serie di crescendo del pianoforte che sfociano in un fortissimo dell'orchestra, che dopo due ripetizioni riprende il primo tema con fiati e archi. Dopo una breve pausa il solista riprende tranquillamente la situazione calmando l'atmosfera prima creatasi. Il dolcissimo tema viene esposto placidamente con le note del registro alto accompagnate dagli archi e dai fiati che terminano in una cascata di note che porta ad una atmosfera pi\u00f9 cupa, ma sempre calma. Vi \u00e8 una breve pausa, i clarinetti e gli oboi riprendono il discorso interrotto con una piccola marcia che introduce subito una serie di semicrome del pianoforte eseguite con la mano destra e subito irrompe anche la mano sinistra con note staccate e veloci. Il tutto va in crescendo continuo che porta di nuovo al primo tema, preciso e identico come all'inizio del concerto che viene seguito da una nuova sequenza pianistica con l'accompagnamento delle percussioni, che sfocia in un sarcastico dialogo tra i rapidi accordi di quinta del pianoforte e i fiati dell'orchestra che sfociano in una serie di glissandi ben presto smorzati dal secco suono della frusta. Dopo una pausa il pianoforte riprende la stessa sequenza fugata posta a met\u00e0 del concerto fino ad arrivare ad un crescente climax che conclude il concerto con un secco accordo in do maggiore.\nTema con 5 variazioni.\nTema: il movimento si apre con il clarinetto che espone il tema con l'accompagnamento degli archi leggermente pizzicati. L'esposizione del tema da parte del solo clarinetto verr\u00e0 ripresa pi\u00f9 tardi da Gershwin per la sua Rapsodia in blu.\nVariazione I: il pianoforte entra con un trillo sul registro basso seguito da una lunga scala smorzata dal pedale e inizia ad esporre il tema del clarinetto con dolcissimi accordi e brevi scale di biscrome. La variazione segue un andamento lineare senza portare grandi modifiche al tema principale.\nVariazione II: conclusa la prima variazione, il pianoforte, con una nota accentata, spezza l'atmosfera e catapulta l'ascoltatore in un passaggio di intensa vivacit\u00e0 e di virtuosismo. Con lunghe e veloci scale il pianoforte fa da accompagnamento all'orchestra che scandisce il tema con archi e corni. La variazione si conclude con pesanti accordi del pianoforte nel registro basso.\nVariazione III: dopo una breve interruzione dei fiati, il pianoforte riprende il sopravvento con una energica marcia in 12/8 che prosegue ininterrottamente per tutta la sequenza fino ad una breve conclusione sottolineata dai corni.\nVariazione IV: sicuramente la variazione pi\u00f9 famosa, \u00e8 pervasa da un'atmosfera di mistero ed imperturbabile tranquillit\u00e0 esposta dal pianoforte con pacate crome e brevi scalette. Si arriva ad un piccolo crescendo nella parte centrale scandita da altalenanti biscrome, per poi morire verso la fine con pacati accordi riecheggianti del pianoforte.\nVariazione V: l'atmosfera viene ben presto rotta da una serie di passaggi sincopati seguiti da arpeggi accentati e veloci accordi del pianoforte che portano ad un climax crescente accompagnato dagli archi fino al tema caratterizzato da un intenso virtuosismo e note staccate che viene ripreso in maniera pi\u00f9 possente da veloci passaggi a doppie ottave del pianoforte con l'accompagnamento dell'orchestra. Il pianoforte culmina con difficili arpeggi che percorrono entrambi i registri sino ad acquietarsi con una breve scaletta all'unisono che ricollega la variazione al tema principale.\n(Variazione VI)Tema: l'orchestra riprende tale quale il tema come all'inizio del movimento, accompagnato dai veloci accordi del piano fino alla coda, caratterizzata da una placida atmosfera creata dal dialogo tra il solista e l'orchestra.\nAllegro, ma non troppo.\n\"Allegro ma non troppo, do maggiore, 3/4 - Poco pi\u00f9 mosso - Meno mosso - L'Istesso tempo, 4/4 - Pochissimo meno mosso, 9/8 - Allegro, 3/4\"\nIl movimento si apre con un tema eseguito piano in registro basso, dai fagotti e dal pizzicato degli archi. Il piano viene rotto dal pianoforte con la sua entrata in scale di semicrome, che precedono degli accordi e delle scale di accordi, accentuate e chiare. Tutto ci\u00f2 viene sviluppato e variato pi\u00f9 volte dal pianoforte, accompagnato dall'orchestra, che ha pochi rilievi dinamici rispetto al pianoforte. Lo sviluppo si conclude con un glissato fortissimo del pianoforte, che accompagna l'entrata del tema. Esso viene ripetuto due volte, la prima in re minore dal pianoforte e l'orchestra, che alternano le parti del tema, la seconda in la minore dal pianoforte, che con delle note marcate e delle acciaccature sviluppa il tema, fino ad arrivare a delle ottave ribattute, che accompagnano il tema dell'orchestra. L'atmosfera culminante si conclude pian piano con un diminuendo. Dopo una piccola pausa, i fiati, e in seguito gli archi, suonano una dolce melodia in Do-diesis maggiore, che culmina nella ripetizione dei violini, con un mezzo forte. L'atmosfera viene interrotta da un tema del pianoforte nello stesso tempo, con delle note ribattute e delle veloci scale in biscrome, che rievocano Una notte sul Monte Calvo di Modest Petrovi\u010d Musorgskij. Dopo un lungo trillo del pianoforte e le veloci scale in biscrome, stavolta suonate dai fiati, ritorna il tema di essi, suonato dai violoncello, accompagnato da accordi del pianoforte. Esso finisce con un fortissimo, culminante nel tema, che aprir\u00e0 uno sviluppo del precedente tema. Esso \u00e8 eseguito dolcemente dal pianoforte, che esegue misteriose scale cromatiche di semicrome. All'improvviso un crescendo accompagnato da una scala ascendente, prelude il tema in Do-diesis maggiore, questa volta riprodotto dal pianoforte, dai violini, dai flauti e dagli oboe. Questa parte \u00e8 molto culminante, infatti il compositore stesso scrive \"ff pesante e marcatissimo\", e in seguito un \"fff\". L'atmosfera viene tranquillamente interrotta e sfuma con un lungo diminuendo e un ritardando. Con foga e agitazione, viene introdotto il primo tema del fagotto, questa volta accompagnato dal clarinetto. Il pianoforte ripete multiple volta il tema, variando in continuazione, e sfocia in una virtuosistica parte di glissandi a seconde, che continua quasi fino alla fine. Infatti, il movimento, e il concerto, si conclude con rapide ottave in do maggiore e un \"fff\" finale."}
{"id": "1690389", "revid": "6923", "url": "https://it.wikipedia.org/wiki?curid=1690389", "title": "Gran Premio della Malesia MotoGP 2007", "text": ""}
{"id": "1690390", "revid": "123567", "url": "https://it.wikipedia.org/wiki?curid=1690390", "title": "Bessimo", "text": ""}
