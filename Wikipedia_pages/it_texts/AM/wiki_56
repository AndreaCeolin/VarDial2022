{"id": "1700077", "revid": "729019", "url": "https://it.wikipedia.org/wiki?curid=1700077", "title": "G\u00f3mez Su\u00e1rez de Figueroa y C\u00f3rdoba", "text": "Era il figlio di secondo letto di Lorenzo IV Su\u00e1rez de Figueroa y C\u00f3rdoba, secondo Duca di Feria e secondo Marchese di Villalba.\nBiografia.\nG\u00f3mez Su\u00e1rez de Figueroa y C\u00f3rdoba nacque a Guadalajara il 30 dicembre 1587. Fu capitano generale di Valencia, poi ambasciatore a Roma. Nel 1610, alla morte di Enrico IV, fu mandato in Francia per presentare le condoglianze del re di Spagna alla vedova Maria de' Medici. Maria aveva sempre dimostrato simpatie per la Spagna, e il Su\u00e1rez concorse a rafforzare tale simpatia e a iniziare una politica di ravvicinamento, della quale furono espressione le duplici nozze tra l'erede del trono di Spagna, Filippo, e Isabella di Francia figlia di Maria e del morto re Enrico IV, nonch\u00e9 del re Luigi XIII con l'infanta spagnola Anna d'Austria, figlia di Filippo III. Il Su\u00e1rez era governatore di Milano nel 1624, quando le truppe francesi invasero improvvisamente la Valtellina, e fu chiamato al comando delle truppe della lega, formata da Spagna, Parma, Modena, Toscana, Genova e Lucca in opposizione a quella, creata da Richelieu, tra Francia, Savoia, Venezia e Olanda. Pertanto, mentre il grande ammiraglio \u00c1lvaro de Baz\u00e1n marchese di Santa Cruz soccorreva Genova assediata, il Su\u00e1rez obbligava il contestabile di Francia e Carlo Emanuele di Savoia a ritirarsi dal Monferrato; ma la resistenza della fortezza di Verrua arrestava la sua marcia, che mirava a Torino (1625). Nel 1628, ancora governatore di Milano, con Gaspar de Guzm\u00e1n y Pimentel conte-duca di Olivares, il marchese di Montes Claros e Francesco Gir\u00f3n, venne nominato da Filippo IV per trattare con i Francesi la questione della successione di Mantova. Si dice che, partigiano della guerra, frapponesse difficolt\u00e0 alla composizione pacifica della vertenza. Nella guerra fu uno dei principali personaggi: convinto della necessit\u00e0 della continuit\u00e0 del territorio fra l'Impero e i possedimenti spagnoli in Italia, cerc\u00f2 di patteggiare un accordo con i Grigioni per il passaggio delle truppe spagnole. Nella lotta tra Carlo Emanuele I di Savoia e Ginevra aiut\u00f2 quest'ultima; ma, volendo estorcerne troppo denaro, si alien\u00f2 le simpatie della popolazione ginevrina. Era da poco finita la guerra di successione di Mantova, quando la Spagna rispondeva all'invito rivoltole dall'imperatore Ferdinando, di soccorrerlo contro Gustavo Adolfo di Svezia. Il Su\u00e1rez conduceva nel Palatino 12.000 soldati (1632), soccorreva e liberava Costanza assediata dagli avversari, e prendeva il forte di Brisach (1633).\nMatrimoni e discendenza.\nDon G\u00f3mez aveva sposato in prime nozze Francisca Cardona y C\u00f3rdoba e successivamente Ana Fern\u00e1ndez de C\u00f3rdoba y Figueroa, che gli diede un figlio, Gaspar Lorenzo Su\u00e1rez de Figueroa y C\u00f3rdoba (1629-1634), quarto Duca di Feria e terzo Marchese di Villalba alla morte del nonno e del padre (1634). Il bambino mor\u00ec per\u00f2 nel medesimo anno del padre, all'et\u00e0 di 5 anni, e il titolo pass\u00f2 al figlio di suo nonno materno, il Marchese di Priego. \nG\u00f3mez Su\u00e1rez de Figueroa y C\u00f3rdoba in letteratura.\nG\u00f3mez Su\u00e1rez de Figueroa y C\u00f3rdoba viene citato dal Manzoni nel Capitolo I de \"I promessi sposi\", come autore della \"grida\" del 6 ottobre 1627 con la quali si bandivano da Milano i \"bravi\", l'ultima che precedette l'inizio delle vicende narrate nel romanzo."}
{"id": "1700079", "revid": "339392", "url": "https://it.wikipedia.org/wiki?curid=1700079", "title": "Contratto individuale di lavoro", "text": ""}
{"id": "1700080", "revid": "709565", "url": "https://it.wikipedia.org/wiki?curid=1700080", "title": "Empowered", "text": "Empowered \u00e8 un fumetto statunitense disegnato con uno stile ispirato ai manga, scritto ed illustrato da Adam Warren, e pubblicato dalla Dark Horse Comics.\nDescritta dallo stesso Warren come una \"sexy commedia di supereroi\", \"Empowered\" ha iniziato a prendere forma nel 2004, quando alcune persone sulla 'Empowered Mailing List' hanno ricevuto una lunga serie di immagini JPEG. \"Empowered\" \u00e8 cominciata come una serie di disegni su commissione su \"damigelle in difficolt\u00e0\"; casualmente queste illustrazioni hanno cominciato a trasformarsi in brevi storie, sviluppando la personalit\u00e0 di Empowered cos\u00ec come quella dei personaggi comprimari e dei supercattivi.\n\"Empowered Vol. 1\" \u00e8 stato pubblicato il 21 marzo 2007 dalla Dark Horse Comics, in ritardo rispetto a quanto pianificato a causa di difficolt\u00e0 di stampa, mentre il \"Volume 2\" \u00e8 stato distribuito il 3 ottobre 2007 e il \"Volume 3\" il 15 marzo 2008. Dark Horse Comics ha poi approvato un quarto volume che \u00e8 previsto in stampa per il tardo 2008. In Italia, il primo volume \u00e8 stato pubblicato da Edizioni BD nel febbraio 2008, mentre per l'uscita dei seguenti non \u00e8 stata ancora fissata una data precisa.\nTrama e personaggi.\n\"Empowered\" \u00e8 la storia di Empowered (Elissa Megan Powers), una solitaria ed introspettiva ragazza che lavora come supereroe. \u00c8 costantemente accusata dalla comunit\u00e0 di pressappochismo, compresi anche i suoi compagni del gruppo dei Superamici (\"The SuperHomeys\" nell'originale inglese). Empowered \u00e8 una costante sorgente di imbarazzo, poich\u00e9 il suo costume, che le fornisce la superforza e l'invulnerabilit\u00e0, tende a strapparsi al tocco pi\u00f9 gentile. Fortunatamente il vestito si rigenera col tempo, ma la sua fragilit\u00e0 (che lascia l'eroina quasi nuda per buona parte del tempo) le fa fallire quasi ogni missione, lasciandola ad aspettare l'intervento dei Superamici.\nNel momento in cui Empowered stava cadendo nell'ennesimo abbassamento di morale, trova l'amore in Duro (\"Thugboy\"). Come lacch\u00e8 dei supercattivi (in quanto parte del gruppo degli Stupidi Tirapiedi) Duro ha un passato rimarchevole, ma al momento non nutre che affetto nei confronti di Empowered\u00a0\u2013 nonostante le sue continue incertezze. Empowered trova conforto anche in Ninjette, una supercattiva che una volta la cattur\u00f2 per commissione di un gruppo di malvagi, ma questi non si presentarono a ritirare la merce; offesa per il trattamento riservatole, Ninjette liber\u00f2 Empowered, finendo poi per andare entrambe a bere al bar.\nIrrisione ed umiliazione sono casi comuni, poich\u00e9 la maggioranza dei supercattivi e dei suoi compagni di team spendono una consistente parte del tempo a deriderla, nonostante abbia effettivamente sconfitto almeno due supercattivi (il Mastino Infernale, e prima di lui Big Iron). La sua principale aguzzina \u00e8 Sorella Tenebra (\"Sistah Spooky\"), una supereroina che acquis\u00ec i suoi poteri quando un demone (da lei evocato per garantirsi eterna giovent\u00f9 e bellezza) accidentalmente le forn\u00ec anche \"un saaacco di poteri mistici\". Ma la sua insicurezza, dovuta al timore di essere derisa dalle altre clienti del demone (le sue compagne di corso che vendettero la loro anima per essere delle bambole bionde ultra sexy), ha consolidato il suo preesistente odio delle bionde; scarica la sua frustrazione su Empowered, che realmente non lo merita.\nDopo avere imprigionato il Mastino Infernale (un essere extradimensionale in stile lovecraftiano) in una cintura risucchia-potere aliena (nel dettaglio: attrezzatura da bondage aliena), Empowered comincia a prendere confidenza coi suoi poteri da supereroina, aiutata anche da Ninjette che le organizza sedute di allenamento intensivo.\nPoteri e abilit\u00e0.\nLe abilit\u00e0 superumane di Empowered sono fornite dall'ipermembrana, un costume che le permette di essere invulnerabile, incredibilmente forte e di lanciare folgori dalle mani. Nel \"Volume 2\", la maschera le fornisce miglioramenti alla visione che funzionano anche quando il resto del costume \u00e8 distrutto. Pu\u00f2 leggere un cruciverba tenuto in mano da un teppista, ed accorgersi di un aneurisma che si sta sviluppando nel suo cervello. Il costume ha probabilmente anche altri poteri; uno \u00e8 stato gi\u00e0 rivelato: pu\u00f2 diventare invisibile, ma Empowered non ha ancora capito come fare ad estendere questo effetto anche su di s\u00e9, ammesso che questo sia possibile.\nIl costume non \u00e8 privo di controindicazioni. L'ipermembrana \u00e8 \"sottile come una bolla di sapone\" (\"Volume 1\", pag. 122) ed \u00e8 rovinato da quasi qualsiasi contatto; il pi\u00f9 sottile strappo diminuisce drasticamente le sue funzionalit\u00e0. Fortunatamente il vestito possiede anche la capacit\u00e0 di autorigenerarsi, procedimento questo che richiede approssimativamente dalle otto alle dodici ore. \u00c8 anche estremamente aderente: non solo non si pu\u00f2 portare intimo al di sotto, in quanto chiaramente evidenziato, ma se Empowered non si rade il pelo pubico questo emerge dalla tuta come un cespuglio di lana di vetro. In aggiunta, l'ipermembrana non funziona se si indossa qualcosa al di sopra di essa, e fornisce i suoi poteri soltanto a Empowered: per chiunque altro provi ad indossarla agir\u00e0 solo come una tuta ridicolmente attillata (\"Volume 1\", pag. 29).\nNel \"Volume 2\", Empowered teorizza che le abilit\u00e0 della tuta siano collegate alla sua autostima, per cui se si sente \"gi\u00f9\" e la sua sicurezza \u00e8 bassa il vestito sia molto fragile, ma se \u00e8 determinata e concentrata diventa molto pi\u00f9 resistente. Questo sembra essere vero perch\u00e9 nel \"Volume 1\" sconfigge facilmente un gran numero di cattivi che stavano per uccidere il suo ragazzo, e pi\u00f9 tardi l'ipermembrana rimane intatta anche quando Empowered viene morsa da uno squalo.\nNel \"Volume 3\" il costume pu\u00f2 funzionare in certa misura anche se molto danneggiato; sembra anche utilizzare autonomamente nuove funzionalit\u00e0, come formare ali per volare o generare un'esplosione estremamente potente, ma in entrambi i casi Empowered non ha controllo sul processo. L'ipermembrana si rivela anche senziente: il Mastino Infernale insiste a dire che sia di genere femminile, nonostante la stessa veste sostenga il contrario.\nNel \"Volume 4\" il costume, oltre ad incrementare la sua efficacia anche in caso di danni evidenti in modo da garantire, in soli casi di crisi (probabilmente un'estensione della capacit\u00e0 di \"autostima\" dimostrata nel volume 2, in quanto Elyssa sviluppa tali abilit\u00e0 durante una grave crisi), un potere approssimato alla piena efficienza anche se ridotto in brandelli, sviluppa la capacit\u00e0 di aderire ai muri tipica dell'Uomo Ragno. Questa capacit\u00e0 viene negata quando i danni al costume superano una certa soglia.\nNel \"Volume 5\" il costume dimostra la capacit\u00e0 di produrre un campo energetico luminoso, dando l'apparenza che migliaia di piccole stelle si formino sulla sua solita tinta nera. Questo campo energico, se pur non apporta incrementi alla resistenza totale dell'ipermembrana, consente di racchiudere una sacca atmosferica intorno ad Empowered, consentendole di sopravvivere nel vuoto cosmico o altri ambienti privi di aria respirabile e/o gravit\u00e0 adeguata. Il costume diviene anche in grado di incrementare ad un livello molto pi\u00f9 alto la forza fisica di Empowered, che diviene in grado di muoversi a velocit\u00e0 normale in ambienti a gravit\u00e0 incrementata. Mimando con le dita una chiamata telefonica, il costume diviene in grado di funzionare da telefono cellulare: questa \u00e8 un'abilit\u00e0 non legata alla presenza di Empowered, in quanto il Mastino Infernale ed il Costume dimostrano di tenersi regolarmente in contatto con la madre di Elyssa a mezzo telefonico."}
{"id": "1700081", "revid": "1391549", "url": "https://it.wikipedia.org/wiki?curid=1700081", "title": "Aut\u00f3p\u00e1lya M5", "text": "L'aut\u00f3p\u00e1lya M5 (in italiano \"autostrada M5\") \u00e8 un'autostrada ungherese che collega Budapest alla parte meridionale del paese fino al confine con la Serbia. \u00c8 lunga 176 chilometri ed \u00e8 per tutto il tratto a due corsie per senso di marcia.\nStoria.\nLa costruzione dell'autostrada \u00e8 iniziata nel 1985, dato il traffico intenso sulla parallela strada statale 5, collegando Budapest con Kecskem\u00e9t. Sulla \"M5\" esistevano barriere di pedaggio poich\u00e9 era data in concessione dallo stato alla societ\u00e0 che la costruiva. Questa situazione dur\u00f2 fino al 2002, quando la costruzione e la gestione pass\u00f2 di nuovo in mano allo stato, che inser\u00ec il pagamento tramite bollino come per le altre autostrade (oggi virtuale) e acceler\u00f2 la costruzione del rimanente tratto, raggiungendo Seghedino nel dicembre 2005 e R\u00f6szke, presso il confine, nell'aprile 2006."}
{"id": "1700084", "revid": "120847061", "url": "https://it.wikipedia.org/wiki?curid=1700084", "title": "Tusshar Kapoor", "text": "\u00c8 il figlio del famoso attore Jeetendra. Ha un fratello, Sharan Kapoor, e una sorella, Ekta Kapoor, attivi anche loro nel mondo del cinema.\nHa debuttato a Bollywood nel film Mujhe Kuch Kehna Hai, a fianco di Kareena Kapoor nel 2001.\nDa ricordare l'interpretazione in Khakee, con Amitabh Bachchan.\nFa una comparsata insieme al padre nel film Om Shanti Om."}
{"id": "1700096", "revid": "156341", "url": "https://it.wikipedia.org/wiki?curid=1700096", "title": "Brigantini", "text": ""}
{"id": "1700097", "revid": "78273", "url": "https://it.wikipedia.org/wiki?curid=1700097", "title": "Istiociti", "text": ""}
{"id": "1700099", "revid": "1573940", "url": "https://it.wikipedia.org/wiki?curid=1700099", "title": "Contea di St. Fran\u00e7ois (Missouri)", "text": ""}
{"id": "1700101", "revid": "56620", "url": "https://it.wikipedia.org/wiki?curid=1700101", "title": "Violetta la timida", "text": "Violetta la timida \u00e8 un libro del 1963 scritto da Giana Anguissola e vincitore del premio Bancarellino.\nTrama.\nVioletta ha tredici anni e desidera diventare giornalista.\nIl suo unico difetto \u00e8 quello di essere tremendamente timida, fino a quando non verr\u00e0 scelta dalla giornalista Giana Anguissola per tenere un diario per adolescenti nel \"Corriere dei Piccoli\".\nGrazie a questa esperienza Violetta riuscir\u00e0 a vincere la sua timidezza, aiutata dalla signora Anguissola, dal caro nonno Oreste e dal suo amico Terenzio. Violetta \u00e8 affetta da \"coniglite acuta\" e quando la signora A. (come la chiama lei) la sceglie per scrivere sul \"Corriere dei Piccoli\", a lei non sta proprio simpatica. La signora A. chiede a Violetta portarle i resoconti delle sue giornate, cercando di vincere la sua timidezza; in base ai suoi resoconti la signora A. le d\u00e0 un voto sulla pagella della timidezza. Prima per\u00f2 di ottenere l'agognato dieci, Violetta dovr\u00e0: aiutare una sua professoressa, timida come lei, organizzare una festa, rappresentare gli alunni in una competizione televisiva con i professori e affrontare la classe che non la vuole come capoclasse, accusandola di \"leccapiedismo\". In quest'ultima occasione riuscir\u00e0 a prendere un bel 10 e diventer\u00e0 capo del \"Club dei Timidi\", per far capire agli altri timidi come si fa a non esserlo pi\u00f9, dato che lei ci \u00e8 riuscita.\nIl libro ebbe grande successo tra i ragazzi, ed ebbe numerose riedizioni e ristampe. Il personaggio di Violetta fu anche protagonista di un libro successivo della stessa Anguissola, \"Le straordinarie vacanze di Violetta\" (1964)."}
{"id": "1700104", "revid": "1305772", "url": "https://it.wikipedia.org/wiki?curid=1700104", "title": "Contea di Scotland", "text": "Contea di Scotland o Scotland County \u00e8 la denominazione delle seguenti contee degli Stati Uniti:"}
{"id": "1700105", "revid": "729019", "url": "https://it.wikipedia.org/wiki?curid=1700105", "title": "Groane Trasporti e Mobilit\u00e0", "text": "Groane Trasporti e Mobilit\u00e0 S.p.A., sigla GTM, era una Societ\u00e0 per azioni di trasporto pubblico attraverso autobus con sede a Garbagnate Milanese. La prima denominazione era CTP GROANE (consorzio trasporti pubblici).\nEra una societ\u00e0 a totale capitale pubblico di propriet\u00e0 dei comuni associati.\nLa societ\u00e0 \u00e8 cessata il 31 gennaio 2010 conferendo l'intera rete e l'intero parco mezzi alla societ\u00e0 AirPullman a partire dal 1\u00ba febbraio 2010.\nBacino di utenza.\nGTM gestiva servizi di trasporto pubblico urbano e suburbano nell'area Nord Ovest della Provincia di Milano e in 3 Comuni della Provincia di Varese, tra gli assi ferroviari Milano - Torino/Sempione, Milano - Saronno e Milano - Meda nei seguenti comuni:\nStoria.\nLa sua data di costituzione risulta nel maggio 1977 come \"Consorzio di Arese\" a seguito del fallimento della societ\u00e0 privata di trasporto pubblico \"Grattoni\" operante nel Nord Milano, basso Comasco, basso Varesino e basso Bergamasco, mantenendo la linea Milano - Arese e le linee da Garbagnate per Cesate e Senago - Palazzolo Milanese.\nSuccessivamente cambia denominazione in Consorzio Trasporti Pubblici \"Groane\" .\nLa presenza dello Stabilimento Alfa Romeo di Arese \u00e8 un fondamentale punto di partenza di diverse autolinee per il trasporto delle maestranze e con gli anni acquisisce ulteriori servizi da altre societ\u00e0 e comuni come i servizi urbani dei Comuni di Bollate, Lainate e Rho; dalle Ferrovie Nord Milano acquisisce le linee Garbagnate-Arese-Rho e da Alfa Romeo per Arese-Rho, per Passirana - Rho e per Garbagnate.\nCon l'orario 1987/88 decide arbitrariamente, senza consultare l'utenza, di sopprimere su tutte le linee il servizio mattinale festivo considerandolo superfluo per numero di utenza trasportata e costoso per il numero di personale impiegato.\nNel 1989 acquisisce dalla societ\u00e0 Fontaneto-Bus Viaggi le linee: Rho FS - Pregnana Milanese e Rho FS - Lainate - Origgio - Uboldo - Saronno FNM, quest'ultima in gestione condivisa con STIE.\nIn anni pi\u00f9 recenti ri-acquisisce dalla ditta Davanzo il Servizio urbano di Paderno Dugnano.\nDal 2000 diventa Societ\u00e0 per Azioni e cambia denominazione in Groane Trasporti e Mobilit\u00e0 S.p.A.\nFlotta.\nLa flotta dei bus \u00e8 sempre stata diversificata, per tipo e \"costruttori\" di autobus, anche se si pu\u00f2 notare una certa predominanza da parte di mezzi carrozzati dalla Carrozzeria Mauri di Desio (MI) e Carrozzeria Autodromo Modena: da 1 Fiat 343 ereditato dal Servizio urbano di Lainate, ai Fiat 418 macchi a due porte del precedente \"Consorzio di Arese\" (arancioni ex Grattoni) e blu (con striscia gialla) della gestione FNM, Fiat 418 Macchi \"autotreni\" ex Grattoni, Fiat 418 carr Fiat 3 porte del Servizio Urbano di Bollate, Fiat 418 Macchi 3 porte del servizio urbano di Rho, via via ai primi Inbus S210 2 porte, Inbus I210 versione normale e \"turbo\" (mat. n. 61), 3 Man autosnodati carr. Portesi, 6 Fiat 470 10.20 carrozzati Fiat e altrettanti carrozzati Mauri di Desio con carrozzeria in alluminio, 3 Fiat 570 12.20 carr. Portesi di Rezzato (BS), al \"prototipo\" 18p24 (mat. n. 69) sempre Mauri con carrozzeria in alluminio, 1 Inbus S210, 3 S-Effeuno carr. autodromo, un altro Mauri 18p24 simile alla serie 1700 di ATM, un Inbus AS 280, 3 \"Alice\" carr.Autodromo suburbani 2 porte e 1 \"Pollicino\" acquistato col contributo del comune di Paderno Dugnano che passer\u00e0 alla ditta \"Davanzo\" di Paderno col cambio di gestione dello stesso servizio urbano di Paderno D.\nQuindi dal '95 circa comincia la fornitura di bus ribassati dai primi \"BusOtto\" della carrozzeria Autodromo 3 porte urbani, a 5 Iveco CityClass 491 10.22 urbani 3 porte, 5 Man Mauri Kronos 3 porte urbani, ai piccoli \"Al\u00e8\" Autodromo 3 porte urbani, altri \"Pollicino\" Autodromo, a diversi autobus Man acquistati di seconda mano da Germania e Austria sia suburbani 12\u00a0m che autosnodati 18\u00a0m, 1 Irisbus CityClass 591.12 suburbano 12\u00a0m 1 autosnodato Man nuovo, 2 Irisbus CityClass suburbani blu con 2 porte e in ultimo un altro prototipo: 1 Irisbus CityClass autosnodato 3 porte, con semiporta anteriore e allestimento \"extraurbano\".\nBus a GPL.\nLa flotta di autobus a GPL consisteva in 3 \"Bussotto\" Autodromo e 1 Man NL283 tutti con i bomboloni ben visibili sul tetto.\nAttualit\u00e0.\nSono di questi ultimi anni alcune prese di posizione per chiedere il ripristino del servizio mattinale festivo e l'estensione dell'orario serale delle autolinee di \"Area Urbana\" \"H213\" \"(560)\" e \"H307\" \"(566)\" che gravitano su Milano, considerato che oggi il servizio di queste linee si interrompe alle 21 circa dal luned\u00ec al venerd\u00ec alle 20 circa il sabato e dalle 14 circa alle 19 circa la domenica\nCon la riforma del Trasporto Pubblico Locale (Decreto Legislativo n.422/97\ne Legge Regionale n. 22/98 attuativa del precedente) sono state avviate le gare d'appalto dei servizi di Trasporto extraurbano della Provincia di Milano.\nLa gara, avviata nel 2004 (Giunta centrodestra guidata da O.Colli, Ass. Trasporti D.Vermi) ha visto la suddivisione in sei sottoreti o \"Lotti\" gli ambiti di gestione del trasporto pubblico extraurbano della Provincia di Milano.\nA tal scopo, nel \"Lotto 1\" area Nord-Ovest, che interessa Groane Trasporti e Mobilit\u00e0 si era costituita un'ATI tra Groane Trasporti e Mobilit\u00e0, Ferrovie Nord Milano Autoservizi e Societ\u00e0 Pubblica Trasporti di Como per la gestione dei servizi all'interno di quest'area.\nAll'esito della gara \u00e8 risultata battuta da CAL (Consorzio Autoservizi Lombardi) - a cui fanno riferimento SILA, AIR Pullman di Somma Lombardo (VA) e STAV di Vigevano (PV).\nIn data 23 marzo 2005, col cambio di giunta (centrosinistra guidata da F.Penati), la Provincia di Milano ha annullato gli esiti della gara, senza per\u00f2 concretizzarsi in quanto altri ricorsi hanno stabilito la validit\u00e0 della stessa.\nCon la validit\u00e0 del precedente esito sul \"Lotto 1\" \u00e8 stato opposto un ricorso al TAR di Milano da parte di STIE.\nIn conseguenza di ci\u00f2, in attesa del parere del TAR, \u00e8 stata attuata una sospensiva per tutto il 2008 del subentro di CAL nella gestione delle linee di GTM e il servizio ha continuato ad essere gestito da GTM.\nCol subentro di CAL, GTM avrebbe perso circa il 50% dei servizi e dei chilometri tuttora in gestione, tranne i \"Servizi di Area Urbana\" del Comune di Milano, ovvero il Servizio urbano del Comune di Rho, le linee H213 (560) e H307 (566).\nTutto ci\u00f2 ha contribuito a rendere ulteriormente precario e incerto il futuro di GTM, a dispetto dei recenti investimenti (\u00e8 di questi ultimi anni la costruzione di un grande e funzionale deposito - finanziato con soldi pubblici - unico in Lombardia a essere dotato di impianto per la fornitura di GPL a 4 autobus della sua flotta).\nGTM ha infine cessato i propri servizi il 31 gennaio 2010, ad essa \u00e8 subentrata la societ\u00e0 AirPullman che ne ha acquisito le linee e il parco macchine."}
{"id": "1700113", "revid": "123442161", "url": "https://it.wikipedia.org/wiki?curid=1700113", "title": "La Voce della Russia", "text": "La Voce della Russia (in russo \u0413\u043e\u043b\u043e\u0441 \u0420\u043e\u0441\u0441\u0438\u0438 translit. \"Golos Rossii\") \u00e8 stata il network di comunicazione sottoposto alla \"Radio internazionale della Russia\". Nata come radio nel 1929, fino al 1\u00ba aprile 2014 ha trasmesso su onde medie e onde corte in trentasette lingue in tutto il mondo; da allora ha trasferito la comunicazione su siti internet che offrono informazione e approfondimenti in tempo reale.\nStoria.\nNata in Unione Sovietica nel 1929 col nome di \"Radio Mosca\", sotto la supervisione del Komintern \u00e8 stata, sino al 1992, la radio internazionale dell'URSS.\nInizialmente trasmetteva in onde corte in sole tre lingue (inglese, francese, tedesco) poi, quale strumento di propaganda, le trasmissioni furono estese ad altre lingue.\nDal 1992, finito il socialismo reale, la radio venne ribattezzata \"Voce della Russia\".\nLe trasmissioni in italiano iniziarono in modo irregolare nel 1933; Solo nel 1937 le trasmissioni diventarono regolari. Il primo redattore capo si chiamava Del Magro. Palmiro Togliatti, con lo pseudonimo di Mario Correnti, vi collabor\u00f2 dal luglio del 1941 al maggio del 1943.\nNel corso del 2007 la redazione italiana ha festeggiato i suoi 70 anni dall'inizio delle trasmissioni. Nello stesso anno ha ricevuto il premio Italradio per \"la sua costante opera di informazione dalla Russia verso l'Italia\".\nNumerose manifestazioni di apprezzamento le sono giunte dalla Associazione italiana radioascolto, da altre organizzazioni e da singoli ascoltatori.\nDal 2011 \u00e8 attivo il sito internet della redazione italiana (italian.ruvr.ru), che ospita i contenuti radio e fornisce notizie in tempo reale, commenti sui principali fatti d'attualit\u00e0, risorse multimediali, sondaggi, speciali e approfondimenti culturali dedicati a vari argomenti di rilievo storico e sociale. Tra essi spicca il portale dedicato alle relazioni culturali tra Italia e Russia, sviluppato in occasione dell'anno incrociato delle due culture, 2011.\nLa redazione italiana.\nFino al 31 dicembre 2013 la redazione italiana della radio di stato ha trasmesso in onde medie e corte i suoi programmi in italiano; in seguito ha trasmesso in streaming fino al 4 aprile 2014. Da quella data la produzione audio \u00e8 cessata.\nDal 27 febbraio 2015, la redazione italiana si \u00e8 trasferita sul nuovo sito internet dell'agenzia di notizie e radio \"Sputnik\" ed \u00e8 presente anche nelle principali reti sociali Facebook e Twitter, per avvicinare e ampliare sempre di pi\u00f9 il proprio pubblico di lettori.\nTematiche.\nLa Voce della Russia si \u00e8 trasferita sul nuovo sito internet dell'agenzia di notizie e radio \"Sputnik\", \n che riporta in tempo reale le notizie di maggiore rilievo internazionale, 24 ore su 24. Nella sezione \"Multimedia\" vengono pubblicati i file podcast dei programmi radio, foto e video gallery dedicate all'attualit\u00e0, alla storia, all'arte e cultura russe e italiane.\nIl sito contiene diverse rubriche d'autore tra cui:\nIn collaborazione con le emittenti televisive Vesti e Russia Today il sito internet de \"La Voce della Russia\", propone periodicamente in diretta live-streaming i principali avvenimenti della vita politica russa."}
{"id": "1700114", "revid": "1305772", "url": "https://it.wikipedia.org/wiki?curid=1700114", "title": "Contea di Texas", "text": "Contea di Texas o Texas County \u00e8 la denominazione delle seguenti contee degli Stati Uniti:"}
{"id": "1700115", "revid": "339392", "url": "https://it.wikipedia.org/wiki?curid=1700115", "title": "Olga Slioussareva", "text": ""}
{"id": "1700116", "revid": "62004", "url": "https://it.wikipedia.org/wiki?curid=1700116", "title": "Ol'ga Sljusareva", "text": "Attiva a livello Elite dal 1988 al 2009, ottenne i principali risultati su pista, vincendo il titolo olimpico della corsa a punti ad , sei titoli mondiali tra il 2001 e il 2005 (quattro nella corsa a punti e due nello scratch) e quindici prove di Coppa del mondo. Su strada si distinse invece come velocista, aggiudicandosi cinque tappe al Giro d'Italia e la medaglia di bronzo in linea ad Atene 2004."}
{"id": "1700118", "revid": "1573940", "url": "https://it.wikipedia.org/wiki?curid=1700118", "title": "Luehdorfia puziloi", "text": "Luehdorfia puziloi (), \u00e8 un lepidottero appartenente alla famiglia Papilionidae.\nDescrizione.\nAdulto.\nL'apertura alare \u00e8 di 30\u201335\u00a0mm.\nUova.\nLe uova vengono deposte sulla pagina inferiore delle foglie della pianta ospite, in gruppi di 15-20.\nLarva.\nAlla schiusa delle uova, le larve rimangono inizialmente in piccoli gruppi, per poi disperdersi e svilupparsi autonomamente.\nPupa.\nLa pupa rappresenta lo stadio con cui la specie si iberna.\nBiologia.\nLa biologia di questa specie \u00e8 stata descritta da Shirozu and Hara (1973) e da Nardelli (1993). Lo sviluppo e le caratteristiche genetiche sono stati oggetto di un gran numero di studi da parte di Matsumoto (1984-1990), Matsumoto \"et al\". (1993), e Tsubaki &amp; Matsumoto (1998). Si possono rinvenire osservazioni su ibridi tra \"Luehdorfia puziloi\" e la specie affine \"Luehdorfia japonica\" su Hara &amp; Ochiai (1980).\nPeriodo di volo.\nGli adulti volano da aprile a maggio.\nAlimentazione.\nLe larve parassitano le foglie di specie della famiglia Aristolochiaceae come \"Asarum sieboldii\" (Tuzov \"et al.\", 1997; Chunsheng, 2001), o anche specie del genere \"Asiasarum\" (Makita \"et al.\", 2000).\nAl contrario, le sostanze contenute in un'altra Aristolochiacea, \"Heterotropa aspera\", possono essere utilizzate come deterrente e antidefoliante contro le larve di \"Luehdorfia puziloi\" (Keiichi \"et al\"., 1995).\nDistribuzione e habitat.\nL'areale comprende la Cina settentrionale (Manciuria), la Russia sudorientale (regione del fiume Ussuri), la penisola di Corea, il Giappone e le isole Curili (Shirozu &amp; Hara, 1973; Tuzov \"et al.\", 1997).\nL'habitat \u00e8 rappresentato da foreste miste su crinali fino a 1500\u00a0m di quota.\nTassonomia.\nVengono riconosciute almeno 7 sottospecie, compresa quella nominale, con differenti areali:"}
{"id": "1700119", "revid": "124123", "url": "https://it.wikipedia.org/wiki?curid=1700119", "title": "Anouska van der Zee", "text": "Ha partecipato ai Giochi della XXVIII Olimpiade del 2004, ritirandosi nella corsa in linea."}
{"id": "1700121", "revid": "3831", "url": "https://it.wikipedia.org/wiki?curid=1700121", "title": "Insulae", "text": ""}
{"id": "1700122", "revid": "188323", "url": "https://it.wikipedia.org/wiki?curid=1700122", "title": "Falciatrice", "text": ""}
{"id": "1700123", "revid": "287204", "url": "https://it.wikipedia.org/wiki?curid=1700123", "title": "Boris Abramovic Sluckij", "text": ""}
{"id": "1700130", "revid": "156341", "url": "https://it.wikipedia.org/wiki?curid=1700130", "title": "Nightclub", "text": ""}
{"id": "1700132", "revid": "1305772", "url": "https://it.wikipedia.org/wiki?curid=1700132", "title": "Contea di Seward", "text": "Contea di Seward o Seward County \u00e8 la denominazione delle seguenti contee degli Stati Uniti:"}
{"id": "1700133", "revid": "124086446", "url": "https://it.wikipedia.org/wiki?curid=1700133", "title": "Boccaleone (Bergamo)", "text": "Boccaleone (\"Bocali\u00f9\" in bergamasco) \u00e8 un quartiere del comune di Bergamo. Si trova nella parte orientale della citt\u00e0, al confine con i comuni di Seriate e di Orio al Serio.\nStoria.\nFino al 2009 faceva parte della circoscrizione sei, accorpata poi nella circoscrizione 1, abolita nel 2014.\nA Boccaleone si trova la fiera di Bergamo, moderna struttura che ospita diverse manifestazioni fieristiche organizzate da Promoberg cos\u00ec come vari raduni cittadini (incontri con personaggi politici, assemblee di numerosi istituti bancari, ecc.).\nNel quartiere si trova anche la chiesa dedicata ai Santi Pietro e Paolo, il convento delle suore Missionarie Comboniane e quello delle suore Clarisse (di clausura).\nLa parrocchia di Boccaleone \u00e8 dedicata ai santi Pietro e Paolo, la cui chiesa, progettata da Elia Fornoni, venne edificata nel 1910.\nA Boccaleone \u00e8 anche conservata, e utilizzata per le funzioni religiose, una statua della Madonna realizzata in oro utilizzando gli anelli, i gioielli e i possedimenti dei parrocchiani che, nel 1910, vollero donare a tal fine.\nNel febbraio 2009 \u00e8 stato inaugurato il nuovo oratorio.\nFino al 1956 era presente in zona il capolinea della linea 9 della rete tranviaria di Bergamo.\nIl Centro Giovanile Virescit Boccaleone, squadra calcistica con un discreto successo ed arrivata a disputare lo spareggio per accedere alla serie B nella stagione 1987-1988, ha avuto origine da questo quartiere.\nSecondo la tradizione popolare per le vie del quartiere nelle notti si aggira la \"Farantuala\", figura folkloristica che si ritiene sia ispirata a qualche persona realmente esistita in passato, che ama burlarsi dei pi\u00f9 piccini attendendoli nella penombra per poi spaventarli. La sua figura \u00e8 spesso usata dalle madri per convincere i propri bambini ad andare a letto la sera."}
{"id": "1700134", "revid": "287204", "url": "https://it.wikipedia.org/wiki?curid=1700134", "title": "Ben Kenney", "text": "La sua strumentazione \u00e8 composta da vari bassi elettrici Lakland, tra cui un prototipo con scala da 35\" e 2 pickup in posizione Jazz che utilizza con gli Incubus. Inoltre possiede una chitarra Gibson Les Paul ed una Gibson EDS-1275 a doppio manico che utilizza nei progetti da solista.\nBen Kenney aveva in precedenza suonato con Jos\u00e9 Pasillas e Mike Einziger per il \"Time Lapse Consortium\".\nNel 2004 ha fondato una propria casa discografica, la Ghetto Crush Industries, con cui ha pubblicato i suoi 3 album da solista."}
{"id": "1700135", "revid": "93556", "url": "https://it.wikipedia.org/wiki?curid=1700135", "title": "Sextius Alexandre Fran\u00e7ois de Miollis", "text": "Figlio di un consigliere del Parlamento, nobilitato nel 1770, aveva un fratello dottore in diritto nel 1781, avvocato poi prefetto di Finist\u00e8re dal 1805 al 1815, e un altro vescovo di Digne dal 1805 al 1838.\nBiografia.\nIntrapresa la carriera militare all'et\u00e0 di 17 anni nel reggimento di fanteria \"Soissonnais-Infanterie\", partecip\u00f2 come sottotenente alla guerra d'indipendenza americana, sotto il comando del generale Rochambeau; fu ferito durante l'assedio di Yorktown (1781) e divenne capitano.\nCapo del 1\u00ba Battaglione di volontari nazionali del dipartimento Bocche del Rodano, nel 1792 diede numerose prove di valore e nel 1796 fu nominato generale di brigata. Partecip\u00f2 alla \"Prima campagna d'Italia\" di Napoleone Bonaparte nel 1796 e 1797, segnalandosi nell'assedio di Mantova, che comand\u00f2 personalmente. Divenuto generale di divisione dopo il trattato di Campoformio, fu incaricato di occupare la Toscana.\nNel 1799 fu tra i difensori di Genova agli ordini del generale Mass\u00e9na. Fu poi, nel 1803, governatore di Belle \u00cele e nel 1806 di Mantova, ove fece erigere un monumento al poeta latino Virgilio e, approfittando di un breve soggiorno nella citt\u00e0 di Ferrara, fece trasferire in gran pompa le ceneri dell'Ariosto nell'Universit\u00e0 della citt\u00e0. La citt\u00e0 di Verona gli deve il restauro della sua famosa Arena.\nNel 1807 divenne comandante delle truppe francesi in Toscana e il 3 febbraio 1808 occup\u00f2 la citt\u00e0 di Roma con una divisione, comportandosi tuttavia con moderazione nell'eseguire i severi ordini ricevuti nei confronti di Pio VII e della regina di Etruria, Maria Luisa di Borbone-Spagna. Rimase governatore degli Stati pontifici fino al 1813.\nLuigi XVIII gli affid\u00f2 i dipartimenti di Bocche del Rodano e della Vaucluse. Inviato a sbarrare la strada a Napoleone I fuggito dall'esilio dell'isola d'Elba, si riun\u00ec a lui. Durante i cento giorni Napoleone lo incaric\u00f2 del comando di Metz, ove rimase fino a met\u00e0 di ottobre del 1815, quando si ritir\u00f2 definitivamente dalla vita attiva."}
{"id": "1700136", "revid": "1318658", "url": "https://it.wikipedia.org/wiki?curid=1700136", "title": "Giornata internazionale della danza", "text": "Il 29 aprile \u00e8 festeggiata la Giornata Internazionale della Danza promossa dall'International Dance Council dell'UNESCO. Una giornata di festa che accomuna tutti i paesi del mondo.\nLa commemorazione \u00e8 istituita nel 1982 per il Comitato Internazionale della Danza \u2013 C.I.D. dell'Istituto Internazionale del Teatro (ITI-UNESCO). La data commemora la nascita di Jean-Georges Noverre (1727-1810), che fu il pi\u00f9 grande coreografo della sua epoca, il creatore del balletto moderno. Nel 2013 si \u00e8 celebrato il quarantesimo anniversario del C.I.D.\nMessaggi ufficiali per la Giornata Internazionale della Danza.\n2019.\nDal 2011, la citt\u00e0 di Rho porta in scena un evento ufficiale dedicato alla Giornata Internazionale della Danza: RHO DANZA.\nL'evento ha lo scopo di rivalutare il teatro cittadino e di promuovere la cultura della danza. L'evento ha ingresso gratuito per tutti. Dall'edizione 2012 (28 e 29 aprile 2012) l'evento \u00e8 patrocinato dall'Assessorato alla Cultura di Rho. La 9\u00aa edizione dell'evento \"Euro Danza\" si \u00e8 tenuta all'Idroscalo di Milano il 12 maggio 2019.\nA causa della pandemia da Covid-19, gran parte degli eventi del 29 aprile 2021 si svolger\u00e0 online. La Scala di Milano, ad esempio, sar\u00e0 in streaming con una lezione completa del corpo di ballo, che avverr\u00e0 sul palcoscenico del teatro, proprio in occasione della celebrazione. Nella stessa giornata, uscir\u00e0 METAMORPHOSIS, una coreografia registrata di Dawson per il Dutch National Ballet. La creazione \u00e8 stata prodotta interamente attraverso la piattaforma online Zoom, per rappresentare, secondo le parole di Dawson \u201cla speranza e l\u2019umanit\u00e0\u201d.\nMoltissimi, dunque, saranno gli eventi che si terranno, per dare un messaggio di rinascita dopo un lunghissimo anno di oscurit\u00e0 per il mondo dell\u2019arte e del teatro."}
{"id": "1700144", "revid": "729019", "url": "https://it.wikipedia.org/wiki?curid=1700144", "title": "Vocalion Records", "text": "La Vocalion Records era un'etichetta discografica attiva negli Stati Uniti ed in Gran Bretagna e che venne fondata nel 1916 a New York dalla Aeolian Piano Company.\nLa Vocalion produceva i propri dischi in una buona qualit\u00e0 di gommalacca di color rosso/marrone, che si distingueva dalla solita gommalacca nera usata dalle altre etichette dell'epoca. Le inserzioni pubblicitarie di quel tempo suggerivano che \"i dischi rossi della Vocalion sono i migliori\", \"i dischi rossi durano di pi\u00f9\" (\"Vocalion Red Records are best\", \"Red Records last longer\").\nNel 1925 l'etichetta venne acquisita dalla Brunswick Records. Durante gli anni venti la Vocalion distribu\u00ec vari \"race records\", ossia dei dischi fatti appositamente per il mercato afroamericano.\nNell'aprile del 1930, la Warner acquist\u00f2 la Brunswick Records e nel dicembre dell'anno seguente la American Records Corporation ne acquis\u00ec la licenza. Tra il 1936 ed il 1937 la Vocalion produsse solamente registrazioni dell'artista blues Robert Johnson.\nNel 1938 la Vocalion divent\u00f2 un'etichetta sussidiaria della Columbia Records.\nNel 1940 l'attivit\u00e0 della casa discografica venne interrotta sino a quando verso la fine degli anni cinquanta venne riavviata dalla Decca Records che la utilizz\u00f2 per qualche anno per la distribuzione di vecchi LP.\nNel 1997 venne di nuovo riavviata in Gran Bretagna da Michael Dutton della Dutton Laboratories e oggi prende il nome di Dutton Vocalion; l'etichetta \u00e8 ora specializzata in ristampe di dischi che vanno dagli anni venti agli anni settanta."}
{"id": "1700152", "revid": "767487", "url": "https://it.wikipedia.org/wiki?curid=1700152", "title": "Charles Issawi", "text": "Biografia.\nNato nel 1916 al Cairo, da genitori cristiani siriano ortodossi, Issawi ha studiato al Victoria College di Alessandria, dove \u00e8 stato il numero uno nella sua classe, e anche al Magdalen College dell'Universit\u00e0 di Oxford. \nHa avuto una breve carriera nel governo egiziano come ministro delle finanze, prima di dedicarsi all'insegnamento accademico. \nIl suo primo incarico fu presso l'American University di Beirut, durante la Seconda guerra mondiale. Nel 1951 si trasfer\u00ec alla Columbia University di New York, dove ha insegnato economia fino a quando, nel 1975, si \u00e8 spostato alla Princeton University, dove divenne uno stretto amico di Bernard Lewis, nonostante tra i due vi fosse spesso disaccordo su questioni politiche."}
{"id": "1700168", "revid": "1543377", "url": "https://it.wikipedia.org/wiki?curid=1700168", "title": "Canada-USA Free Trade Agreement", "text": "Il trattato di libero scambio (Free Trade Agreement - FTA in inglese) \u00e8 un accordo commerciale firmato da Canada e Stati Uniti d'America il 2 gennaio 1988. L'accordo, concluso nell'ottobre 1987, prevedeva la rimozione di molte restrizioni commerciali in passi successi durante un periodo di dieci anni, e ha portato ad una grande crescita nel commercio transfrontaliero. Alcuni anni dopo \u00e8 stato sostituito dal trattato di libero scambio del nord America (in inglese, North American Free Trade Agreement - NAFTA), che include anche il Messico.\nCome dettato dall'accordo, gli scopi principali del Canadian-United States Free Trade Agreement, sono i seguenti:\nStoria.\nIl libero commercio con gli Stati Uniti \u00e8 stata per lungo tempo una questione controversa in Canada. Storicamente, i canadesi che reclamavano pi\u00f9 strette relazioni con gli Stati Uniti, in particolare pi\u00f9 stretti legami commerciali, erano dipinti dai critici come fautori di una annessione politica da parte degli americani. Sotto il primo ministro canadese, John A. Macdonald, la politica nazionale protezionistica divenne una pietra angolare della nuova nazione canadese.\nFin dal 1855, il trattato di reciprocit\u00e0 limitava il libero commercio tra le colonie britanniche del Nord America e gli Stati Uniti. Nel 1866 il Congresso degli Stati Uniti vot\u00f2 la cancellazione del trattato.\nIl Partito Liberarale Canadese ha tradizionalmente supportato il libero scambio. Nelle elezioni fedelrali canadesi del 1911, il libero scambio di materie prime divenne una questione centrale. Il partito conservatore fece una campagna elettorale usando una infuocata retorica anti-americana e i Liberali persero le elezioni. Altre dispute politiche sul libero scambio furono messe da parte per molti decenni.\nDal 1935 al 1980, numerosi trattati commerciali bilaterali ridussero grandemente le tariffe doganali in entrambe le nazioni. Il pi\u00f9 significativo di questi trattati fu il trattato commerciale sui prodotti automotive (conosciuto anche come Auto PAct), degli anni sessanta.\nNegoziati.\nDai primi anni ottanta Canada e Stati Uniti si mostrarono molto interessati ad un accordo, che decoll\u00f2 velocemente. Brian Mulroney del Partito Conservatore Progressista, fu eletto alla carica nelle elezioni federali del 1984. Il libero scambio non era una questione importante, ma Mulroney e il partito annunciarono entrambi alla loro opposizione ad una tale mossa. Nel 1985, una Commissione Reale (negli Stati del Commonwealth una sorta di commissione parlamentare) sull'economia, pubblic\u00f2 un rapporto destinato al parlamento che raccomandava l'adozione del libero scambio con gli Stati Uniti. La commissione era presieduta dal precedente Ministro liberale delle finanze Donald S. Macdonald, ed era stata commissionata dal governo liberale di Pierre Trudeau. Ciononostante Mulroney accolse i risultati del rapporto. Il Presidente degli Stati Uniti Ronald Reagan diede il benvenuto alla iniziativa canadese e il congresso degli Stati Uniti deleg\u00f2 al Presidente la firma di un trattato di libero scambio con il Canada, con la condizione che fosse presentato al Congresso per una analisi entro il 5 ottobre 1987. Nel maggio del 1986, i negoziatori canadesi e americani iniziarono a lavorare su un accordo sul commercio. Il team canadese era guidato dal precedente Ministro delle finanze Simon Reisman e la parte americana da Peter O. Murphy, passato responsabile della rappresentativa commerciale a Ginevra.\nIl trattato che alla fine i due paesi raggiungesero liberalizz\u00f2 grandemente il commercio tra loro, rimuovendo molte delle rimanenti tariffe doganali. In ogni caso l'FTA non fu fondamentale nell'ambito delle tariffe doganali. Le tariffe doganali medie sui beni che passavano i confini erano bel al di sotto dell'1% negli anni ottanta. Al contrario il Canada desiderava eliminare gli ostacoli all'accesso all'economia americana. Gli americani, a loro volta, desideravano avere accesso alle industrie energetiche e culturali canadesi.\nDurante le trattative il Canada ottenne il diritto di proteggere le sue industrie culturali e settori come l'educazione e la sanit\u00e0. Allo stesso modo, alcune risorse come quelle idriche furono lasciate fuori dall'accordo. I canadesi non ottennero la libera competizione per i contratti di fornitura al governo americano.\nEffetti.\nL'esatta portata dell'accordo \u00e8 difficile da misurare. Dopo che l'accordo divenne effettivo, il commercio tra Canada e Stati Uniti inizi\u00f2 a crescere rapidamente. Mentre durante tutto il ventesimo secolo, le esportazioni ragionevolmente contavano per il 25% del PIL canadese, dal 1990 le esportazioni sono state circa il 40% del PIL. Dopo il 2000 raggiunsero quasi il 50%. Parte di questa crescita pu\u00f2 essere attribuita al netto calo di valore del dollaro canadese durante questo periodo, e forse ad un generale e globale percorso di crescita del commercio internazionale. Nel 2007 il dollaro canadese crebbe sul dollaro statunitense, il che potrebbe significare che i benefici che il Canada ha ottenuto non sono svaniti dal calo nel valore internazionale del dollaro statunitense.\nIl trattato ha fallito nel liberalizzare il commercio in alcuni settori, in particolare il legname di conifere, dove i canadesi lamentarono ripetute violazioni dell'accordo al fine di imporre politiche protezionistiche.\nLa paura che il trattato potesse minare la sovranit\u00e0 del Canada non si \u00e8 mostrata vera, e l'industria culturale canadese \u00e8 ancora in salute.\nAnche se l'accordo ad oggi rimane ancora controverso, non \u00e8 pi\u00f9 tra le priorit\u00e0 politiche canadesi. L'NDP rimane contrario al libero scambio; comunque, quando i liberali sotto Jean Chr\u00e9tien ottennero il governo nelle elezioni federali del 1993 promettendo di rinegoziare parti chiave del trattato, continuarono l'accordo con solo minime modifiche e firmarono l'accordo di libero scambio in Nord America (in inglese North American Free Trade Agreement, NAFTA) per espandere l'area di libero scambio al Messico."}
{"id": "1700169", "revid": "599013", "url": "https://it.wikipedia.org/wiki?curid=1700169", "title": "Vincenzo Esposito (calciatore 1971)", "text": "Carriera.\nCresciuto nella squadra di Portici, nel 1986-1987 firm\u00f2 il suo primo contratto da professionista con il Valdiano. Passato al , esord\u00ec in Serie B nel 1987-1988. Dopo tre stagioni di panchina, nel 1990-1991 fece il suo esordio da titolare in Serie C1 con la maglia del Catania.\nNel 1991-1992 lo acquist\u00f2 l', con cui gioc\u00f2 in Serie B da titolare ma retrocesse anche in Serie C1. Inizi\u00f2 anche il campionato successivo con gli irpini, prima di tornare in Serie B con il , dove non trov\u00f2 molto spazio.\nNel quadriennio successivo, venne valorizzato dall'Hellas Verona, dall' e dal , che lo impiegarono con continuit\u00e0 in Serie B. Dopo una stagione di stop ad Ancona, pass\u00f2 al Cagliari, con cui esord\u00ec in Serie A il 20 dicembre 1998, in Cagliari-Bologna 0-1. Gioc\u00f2 in tutto tre gare.\nHa concluso la carriera da professionista con il , con cui \u00e8 retrocesso in Serie C1 nel 2000-2001, e con il San Marino, in Serie C2.\nDopo aver militato nell'Alense, ha vestito la maglia della Benacense, per poi passare al Pozzo in Seconda Categoria. Nella stagione 2010-2011 non \u00e8 riuscito ad evitare la retrocessione in Prima Categoria della sua nuova squadra, il Sona M. Mazza."}
{"id": "1700173", "revid": "124123", "url": "https://it.wikipedia.org/wiki?curid=1700173", "title": "Ali Abd al-Aziz al-Isawi", "text": "Dopo i suoi studi in Libia e dopo aver conseguito un dottorato sulla Privatizzazione nell'omonima Facolt\u00e0 dell'Universit\u00e0 di Bucarest (Romania), al-\u02bfIsaw\u012b (o al-\u02bfIssaw\u012b) divenne nel gennaio del 2007 Segretario del Comitato Generale del Popolo della Libia (GPCO) per l'economia, il commercio e gli investimenti, dopo aver occupato nel 2006 il posto di direttore generale del Centro per lo sviluppo delle esportazioni libico (), da lui stesso fondato.\nHa iniziato la sua carriera politica come un membro del personale e poi come diplomatico nel Ministero degli esteri dal 2005, venendo nominato nel 2010 ambasciatore del suo Paese in India] fino al 21 febbraio 2011, data in cui ha deciso di unirsi alla rivolta contro Gheddafi.\nIl Consiglio nazionale di transizione lo ha nominato poco dopo ministro degli Esteri."}
{"id": "1700174", "revid": "228587", "url": "https://it.wikipedia.org/wiki?curid=1700174", "title": "Nick Broomfield", "text": "\u00c8 noto soprattutto per essere l'autore del documentario \"Kurt &amp; Courtney\", dedicato alla vita di Kurt Cobain e Courtney Love."}
{"id": "1700175", "revid": "110157", "url": "https://it.wikipedia.org/wiki?curid=1700175", "title": "Osumacinta", "text": "La citt\u00e0 di Osumacinta \u00e8 a capo dell'omonimo comune, nello stato del Chiapas, Messico. Conta 1.810 abitanti secondo le stime del censimento del 2005 e le sue coordinate sono 16\u00b056'N 93\u00b005'W.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica I: CENTRO.\nToponimia.\nOsumacinta significa \"pendio delle scimmie\"."}
{"id": "1700177", "revid": "22356", "url": "https://it.wikipedia.org/wiki?curid=1700177", "title": "Dissorofide", "text": ""}
{"id": "1700179", "revid": "599013", "url": "https://it.wikipedia.org/wiki?curid=1700179", "title": "Vincenzo Esposito", "text": ""}
{"id": "1700181", "revid": "68105", "url": "https://it.wikipedia.org/wiki?curid=1700181", "title": "Ragazzi di malavita - Fatti e misfatti della Banda della Magliana", "text": ""}
{"id": "1700186", "revid": "228587", "url": "https://it.wikipedia.org/wiki?curid=1700186", "title": "\u00c9cole centrale de Lille", "text": "La \u00c9cole centrale de Lille \u00e8 un'universit\u00e0 francese, grande \u00e9cole d'Ingegneria istituita nel 1854, situata a Villeneuve-d'Ascq nel campus dell'Universit\u00e0 di Lilla.\nDidattica.\nSi possono raggiungere i seguenti diplomi: \nDoppie lauree \u00c9cole centrale de Lille.\nIl programma TIME (Top Industrial Managers for Europe) \u00e8 un progetto di doppia laurea dedicato a tutti gli studenti di ingegneria.\nSi pu\u00f2 sostituire il terzo anno di Ingegneria con due anni di permanenza nella \u00c9cole centrale de Lille. \nAl ritorno in Italia, gli studenti, ottenuta la laurea, si iscrivono a un corso di laurea magistrale in Ingegneria presso la Facolt\u00e0 di Ingegneria. Al conseguimento della laurea magistrale, lo studente ottiene anche il titolo master rilasciato dalla \u00c9cole centrale de Lille.\nCentri di ricerca.\nLa ricerca alla \u00c9cole centrale di Lilla \u00e8 organizzata attorno a 8 poli tematici"}
{"id": "1700190", "revid": "56620", "url": "https://it.wikipedia.org/wiki?curid=1700190", "title": "Battaglia di Neuve Chapelle", "text": ""}
{"id": "1700191", "revid": "6923", "url": "https://it.wikipedia.org/wiki?curid=1700191", "title": "Vicer\u00e9 di Valencia", "text": "Elenco dei Vicer\u00e9 spagnoli del Regno di Valencia, dal 1520 al 1713."}
{"id": "1700193", "revid": "1372005", "url": "https://it.wikipedia.org/wiki?curid=1700193", "title": "Chiesa di Sant'Eufemia (Verona)", "text": "La chiesa di Sant'Eufemia \u00e8 un luogo di culto cattolico che sorge nel cuore del centro storico di Verona. Si trova a cavallo di un antico cardine romano dove probabilmente nel VI secolo esisteva gi\u00e0 un edificio chiesastico. La fondazione dell'attuale chiesa si deve ai Della Scala che nel 1262 portarono a Verona i monaci eremitani agostiniani affinch\u00e9 fossero pi\u00f9 vicini alla comunit\u00e0 e concessero loro di costruire un monastero, situato al tempo nel quartiere dei Capitani della citt\u00e0 scaligera. Grazie a lasciti e donazioni, in particolare quella di Alberto della Scala, l'edificio pot\u00e9 essere consacrato nel 1331 dal vescovo di Verona Nicol\u00f2. Il fervore edilizio comunque non si esaur\u00ec e negli anni seguenti si continu\u00f2 ad ampliare gli ambienti del monastero al fine di accogliere il sempre maggior numero di monaci che qui arrivavano attratti dal grande prestigio che la comunit\u00e0 vantava. Grazie a un permesso concesso da Mastino II della Scala nel 1340 si pot\u00e9 ingrandire ulteriormente la chiesa realizzando il vasto abside che tutt'oggi la contraddistingue. A partire dalla fine del XIV secolo continuarono i lavori per la realizzazione delle varie cappelle e altari minori.\nNel corso del Settecento l'edificio fu sottoposto a diverse manomissioni che riguardarono la facciata e gli spazi interni, dove venne realizzato un soffitto a volta a nascondere le antiche capriate e un grande arco che divide il presbiterio dall'aula. Questi sono anche gli anni di decadenza del monastero, gi\u00e0 spopolato dalla peste del 1630, che culmineranno nella soppressione voluta dalle truppe napoleoniche che ne fecero un ospedale militare. Riaperta al culto sotto la dominazione austriaca, torn\u00f2 a servire come ricovero per la guarnigione durante le guerre d'indipendenza italiane. Durante i primi anni del XX secolo si misero in opera degli interventi di restauro e consolidamento delle murature dell'edificio, tuttavia il 25 aprile 1945 l'esplosione del vicino ponte della Vittoria, fatto saltare dai soldati tedeschi in ritirata, danneggi\u00f2 gravemente la facciata; in occasione della ricostruzione venne realizzato un ampio rosone in sostituzione della settecentesca monofora.\nNei vasti spazi interni sono conservate pregevoli opere di diversi pittori della scuola veronese, tra cui: Giovan Francesco Caroto, Francesco Torbido, il Moretto, Dionisio Battaglia, Battista del Moro, Paolo Farinati, Jacopo Ligozzi, Bernardino India, Domenico e Felice Brusasorzi.\nStoria.\nOrigini della chiesa.\nLa prima chiesa cristiana venne realizzata in questo luogo prima della met\u00e0 del X secolo, in quanto essa compare nella cosiddetta \"iconografia rateriana\", la pi\u00f9 antica rappresentazione di Verona e risalente a quel periodo. Sebbene non siano stati condotti scavi archeologici, si ritiene che la chiesa possa risalire almeno al VI secolo e si estendesse per un solo isolato dell'antico tessuto urbanistico romano. Nel 1117 Verona venne colpita da un devastante terremoto che distrusse o danneggi\u00f2 gravemente le sue chiese, non risparmiando Sant'Eufemia. La febbrile attivit\u00e0 ricostruttiva successiva al sisma interess\u00f2 anche questa chiesa che venne cos\u00ec prontamente ricostruita tanto che gi\u00e0 nel 1140 fu riconsacrata come parrocchia. Le fonti o le analisi non permettono di conoscere nulla nemmeno di questo secondo edificio ma possiamo immaginarcelo anch'esso di modeste dimensioni e realizzato in stile romanico veronese, con lo spazio interno diviso in tre navate, similmente agli altri edifici religiosi che sorsero nel territorio veronese in quell'epoca.\nNella Verona basso medievale, Sant'Eufemia sorgeva nel quartiere dei Capitani e nella omonima contrada che nella met\u00e0 del XIII secolo contava circa 500 anime. Negli stessi anni, poco fuori Verona si trovava gi\u00e0 una comunit\u00e0 di eremiti agostiniani giunti in epoca rateriana (fine X secolo), a cui venne offerto di trasferirsi in Sant'Eufemia (nel frattempo caduta in crisi tanto da essere retta da un unico ecclesiastico di nome Zenone) per poter svolgere la propria opera di evangelizzazione.\nCi\u00f2 fu possibile anche grazie alla presa del potere a Verona da parte dei Della Scala che promossero una politica favorevole alla chiesa incoraggiando l'entrata in citt\u00e0 di diversi ordini religiosi. Cos\u00ec, il 16 settembre 1262 si pot\u00e9 procedere, dopo una complessa cerimonia a cui parteciparono chierici, popolo e notai, a ufficializzare il subentro a pieno titolo dei monaci, guidati dal priore fra' Norandino, al posto del chierico Zenone. La prima comunit\u00e0 che qui si install\u00f2, composta da sedici frati, trov\u00f2 una situazione complessa: la chiesa versava in cattivo stato e la casa conventuale non era adatta alle loro esigenze di vita e di ufficio. Tuttavia, fin da subito gli Agostiniani poterono beneficiare di aiuti delle autorit\u00e0 ecclesiastiche che si tradussero in donazioni, privilegi e facolt\u00e0 di conferire indulgenze. La chiesa, inoltre, divenne una stazionaria per la settimana Santa. L'8 novembre 1265, il vescovo di Verona Manfredo dette il permesso di porre la prima pietra del nuovo edificio che poi, seppur con successive modifiche, sar\u00e0 quello esistente ancora oggi; contestualmente il vescovo concesse l'indulgenza a chiunque avesse contribuito economicamente alla fabbrica.\nLa costruzione.\nL'avvio del cantiere non fu immediato in quanto negli anni successivi gli Agostiniani dovettero ottenere, attraverso acquisti e donazioni, i terreni su cui poi sarebbero sorti gli edifici destinati alla loro vita cenobitica, quali refettorio, parlatorio e sala capitolare. Si dovettero attendere dunque dieci anni affinch\u00e9 il legato pontificio e vescovo di Ferrara, Guglielmo, desse, l'11 luglio 1275, il secondo permesso per iniziare la costruzione. La prima pietra venne messa il 7 agosto successivo alla presenza di svariati testimoni e del notaio imperiale \"Bonzaninus filius quondam Ventai\". I lavori dovettero procedere speditamente e gi\u00e0 nel 1279 la facciata doveva essere a buon punto visto che nello stesso anno nel suo testamento il nobile Cavalcano de' Cavalcani indicava con le parole \u00ab\u2026 eligo sepulturam corporis mei positam in arca Ecclesie Sancte Euphemie penes portam magnam extra murum\u00bb che le sue spoglie mortali dovevano essere custodite nell'arca posta sulla facciata stessa. Il 3 marzo 1284 il vescovo di Verona Bartolomeo I della Scala bened\u00ec il cimitero sorto davanti alla chiesa mentre il 9 gennaio del 1279 venne consacrato l'altare dedicato a Sant'Orsola.\nA quel tempo gli agostiniani dovettero vantare una grande considerazione tra gli abitanti della citt\u00e0, da cui ricevettero donazioni, privilegi e aiuti, ma furono i Della Scala i loro maggiori benefattori con Alberto che lasci\u00f2, nel 1301, la ragguardevole somma di lire a ciascun ordine mendicante presente in citt\u00e0 affinch\u00e9, almeno gli agostiniani e i domenicani, potessero utilizzarli \u00ab\u2026 ad faciedum fieri Ecclesiam ipsorum fratrum solummodo expendedas\u2026\u00bb, ovvero per le fabbriche delle rispettive chiese. Nel 1325 con una bolla pontificia emessa da papa Giovanni XII vennero scomunicati alcuni cittadini veronesi ritenuti colpevoli di aver offeso gli agostiniani, un'ulteriore prova del prestigio del convento e della protezione che gli veniva garantita dall'autorit\u00e0 ecclesiastica. I lavori procedettero ancora per alcuni anni e la chiesa venne finalmente consacrata nel 1331 dal vescovo Nicol\u00f2, abate dell'abbazia di Villanova.\nNegli anni successi si dovette ampliare gli ambienti del monastero dedicati all'alloggio e allo \"studium\", poich\u00e9 aument\u00f2 costantemente il numero dei monaci anche per via dell'arrivo di religiosi provenienti da paesi stranieri. Il chiostro venne rinnovato e le sue pareti decorate con affreschi. Non \u00e8 certo ma si ritiene che Dante Alighieri soggiorn\u00f2 nel monastero il 20 gennaio del 1320 in occasione del suo ritorno in citt\u00e0 per un'esposizione orale della sua opera \"Quaestio de aqua et terra\". In quegli anni furono molti i cittadini veronesi, di varia estrazione sociale, che chiesero di essere seppelliti nella chiesa di Sant'Eufemia dove trovarono riposo anche i corpi dei figli del celebre condottiero Guido da Polenta.\nUn nuovo permesso, concesso da Mastino II della Scala il 19 luglio 1340, consent\u00ec ai monaci agostiniani di chiudere una via che tagliava in due la loro propriet\u00e0, cos\u00ec da poterla riunire e quindi completare la costruzione dell'edificio a cui mancava ancora l'abside. Cangrande II, assassinato dal fratello il 14 dicembre 1359, lasci\u00f2 un legato agli agostiniani di 1\u00a0000 lire, la stessa cifra che nel 1361 lasci\u00f2 Diamante Dal Verme (moglie di Giacomo Dal Verme) per la costruzione della cappella maggiore (completata successivamente grazie a Jacopo Dal Verme) a cui ne aggiunse 60 per il paliotto dell'altare e 25 per i poveri della contrada assistiti dai monaci.\nVerso la fine del XIV secolo continu\u00f2 la realizzazione delle varie cappelle minori. Il 24 settembre 1390 un contratto tra Taddeo Spolverini Dal Verme e il monastero permise al primo di realizzare la cappella della famiglia, poi consacrata nel 1396; alla firma partecip\u00f2 anche come testimone Nicol\u00f2 da Ferrara che poi ne fu l'esecutore. \u00c8 probabile che tra la fine del XIV secolo e gli inizi di quello successivo fosse gi\u00e0 stato ultimata, almeno in parte, la torre campanaria. Negli anni successivi si pass\u00f2 a decorare ed arricchire gli interni della chiesa mentre, nel 1476, il giurista Cristoforo Lanfranchini commission\u00f2 un nuovo portale in stile tardo-gotico a sostituire quello precedente considerato assai modesto in relazione alla nuova chiesa.\nAbbellimenti tardo rinascimentali.\nPer tutto il XVI secolo la chiesa fu oggetto d'intensi operazioni di abbellimento dei propri interni secondo il gusto tardo-rinascimentale. Nei primi decenni del secolo si provvedette a restaurare la sagrestia e a decorare l'altare maggiore che venne impreziosito con tre formelle bronzee opera dello scultore trentino Andrea Briosco, detto il Riccio, purtroppo non pi\u00f9 presenti nella chiesa (al loro posto oggi vi sono delle imitazioni) poich\u00e9 oggetto delle spoliazioni napoleoniche. Moltissimi artisti della scuola veronese di pittura dettero il loro contributo nella realizzazione di tele e pale d'altare esposte all'interno, tra essi vi furono Giovan Francesco Caroto, Francesco Torbido, il Moretto, Dionisio Battaglia, Battista del Moro, Paolo Farinati, Jacopo Ligozzi, Bernardino India, Domenico e Felice Brusasorzi.\nIl 26 febbraio 1601 il vescovo Agostino Valier concesse agli agostiniani di porre all'interno della chiesa un fonte battesimale, un privilegio non comune, realizzata grazie alla donazione del conte Galeazzo Banda. Inoltre, venne disposto che non sarebbero stati battezzati solamente i residenti delle vecchia giurisdizione parrocchiale ma chiunque ne avesse fatto richiesta. \nL'anno successivo, seguendo le indicazioni controriformiste successive al Concilio di Trento, vennero rimaneggiati gli interni e in particolare si procedette con la rimozione dell'antico pontile che separava la navata dal presbiterio, non pi\u00f9 adatto alle nuove disposizioni. Successivamente si procedette anche alla realizzazione di un nuovo chiostro, sostituendo quello edificato nel Trecento. Nel 1617 esso era gi\u00e0 in costruzione in base a un progetto che lo voleva d'imponenti dimensioni, tanto che i frati scrissero che si stava realizzando \u00abun claustro di tale vaga et bella archiettura, che haver\u00e0 pochi pari in Italia\u00bb.\nIn questi anni il monastero poteva vantare la presenza di ben 50 frati sostenuti da una rendita annua di ducati. La peste del 1630 si abbatt\u00e9 anche su Verona uccidendo i tre quinti della popolazione, e nella sola contrada di Santa Eufemia morirono 438 persone sulle 656 che la abitavano prima dello scoppio dell'epidemia. Superato il flagello della peste, alla fine del XVIII secolo la chiesa venne fornita di un nuovo altare maggiore, poi venduto nel 1836 alla parrocchiale di Pinzolo, realizzato nel 1694 da Giovanni Battista Ranghieri con sculture di Domenico Aglio e pitture di Pietro Ronchi.\nDall'inizio della decadenza ad oggi.\nAnche il XVIII secolo fu caratterizzato da intensi lavori che modificarono la fisionomia della chiesa. Il laico professo fra' Pellegrino Mosconi fu incaricato nel 1739 di occuparsi di questi rifacimenti che coinvolsero l'interno e l'esterno dell'edificio. L'intervento pi\u00f9 importante attuato all'interno coinvolse il soffitto ove venne creata una volta a botte tanto vasta da coprire tutta la navata, e da nascondere le antiche capriate lignee. Sul fianco destro vennero murate le trecentesche finestre e sostituite con semplici aperture di forma rettangolare. Sulla facciata venne aperta una grande monofora centrale che permetteva una maggior illuminazione degli spazi interni e contestualmente vennero chiuse le due preesistenti. Negli stessi anni venne tolta dall'interno una statua in pietra raffigurante la Madonna, per essere ricollocata a Dossobuono. Alcuni sarcofagi e lastre sepolcrali che si trovavano sui muri delle navate vennero spostati all'esterno, nel primo chiostro, mentre i sepolcri Lavagnoli e Cavalcanti furono murati sulla facciata. \nLa prima met\u00e0 del Settecento non viene ricordata nella storia della chiesa solamente per queste trasformazioni ma anche per essere il periodo d'inizio della decadenza del monastero. Il numero dei frati residenti and\u00f2 a diminuire sempre di pi\u00f9, tanto che se nel 1756 ve se ne potevano contare 34, nel 1780 ve ne risiedevano solamente 22 fino ad arrivare, quindici anni pi\u00f9 tardi, a 12. L'arrivo delle truppe napoleoniche fu il colpo definitivo che mand\u00f2 in disgrazia il convento: infatti i francesi imposero la chiusura della attivit\u00e0 religiose per trasformare la chiesa in un ospedale militare, ma non prima di averla svuotata di tutti i suoi arredi. Poco dopo un incendio distrusse molte opere d'arte custodite, tra cui tele del Balestra, del Ridolfi, del Giolfino e dei Brusasorzi. Durante le Pasque Veronesi del 1797 la chiesa enne assaltata da un gruppo di facinorosi che la saccheggi\u00f2 e depred\u00f2, nonostante i tentativi di dissuaderli da parte del priore del convento; l'azione fin\u00ec nel sangue con morti e feriti. Nel 1798, a seguito di alcuni interventi di ristrutturazione, pot\u00e9 essere riaperta al culto.\nUna complessiva riorganizzazione della diocesi di Verona port\u00f2 Santa Eufemia, nel 1806, ad essere elevata a chiesa matrice assorbendo, di conseguenza, altre parrocchie limitrofe; ci\u00f2 increment\u00f2 il numero di fedeli da 570 a quasi . Con un successivo decreto si impose la soppressione di tutti gli ordini religiosi e anche gli agostiniani dovettero lasciare la gi\u00e0 ridotta parte di convento che gli era stata concessa nel 1806.\nNegli anni successivi, mentre Verona era sotto la dominazione austriaca, si provvedette ad apportare alcuni cambiamenti all'interno della chiesa, come l'eliminazione di due piccoli altari che si trovavano ai lati dell'ingresso maggiore, lo spostamento dell'altare di Sant'Agostino e quello della Piet\u00e0, e la sostituzione dell'altare maggiore (portato, come gi\u00e0 detto, a Pinzolo). Nel 1845 fu rinnovata l'illuminazione interna con nuove lampade e candelabri. Durante le tre guerre d'indipendenza italiane (1848, 1859, 1866) venne chiusa al culto e adibita nuovamente a ospedale militare.\nNel corso di quel periodo vi furono poche modifiche alla struttura della chiesa a eccezione della realizzazione di un grande arco tra il presbiterio e la navata, con la funzione di attenuare la percezione di eccessiva lunghezza. Nel XX secolo si misero in opera degli interventi di restauro e consolidamento delle murature dell'edificio. Il 25 aprile 1945 l'esplosione del vicino ponte della Vittoria, fatto saltare dai soldati tedeschi in ritirata alla fine del secondo conflitto mondiale, danneggi\u00f2 gravemente la facciata della chiesa. Nello stesso anno si provvedette prontamente a restaurarla optando, tuttavia, per sostituire la grande monofora centrale settecentesca con un rosone che conferisse all'edificio il suo aspetto originario medioevale.\nDescrizione.\nEsterno.\nLa chiesa presenta una facciata a capanna orientata verso sud-ovest e realizzata in mattoni di laterizio. L'ingresso, che \u00e8 preceduto da una scalinata in pietra bianca, consiste in un portale con arco a sesto acuto e piedritti strombati, ed \u00e8 coronato da una statua raffigurante Sant'Eufemia. In alto e in asse con il portale \u00e8 presente un ampio occhio con ghiera in cotto e protetto da un doppio spiovente in pietra bianca, e sopra questo trova spazio un secondo occhio di dimensioni minori. Ai lati del portale, sopra mensole decorate a fogliami scolpiti, vi sono due statue raffiguranti probabilmente delle sante guerriere che in origine dovevano essere dotate di spada o lancia e reggenti uno scudo ornato dalle tre stelle dell'armata dei Lanfranchini. Sulla sommit\u00e0 del portale \u00e8 disegnata una cornice ad andamento inflesso su cui, all'estremit\u00e0 superiore, \u00e8 collocata una statua della santa titolare della chiesa, rappresentata con il libro in mano e con leoni ai suoi piedi, come vuole l'iconografia tradizionale. Ai lati del portale si trovano due bifore cieche con timpano. La facciata si conclude con un sottogronda decorato da archetti pensili ed \u00e8 coronata da tre pinnacoli, sempre in laterizio.\nSulla facciata, inoltre, sono presenti due monumenti funebri: il primo posto sotto la bifora di sinistra venne realizzato nel 1550 per la famiglia Lavagnoli, inizialmente collocato all'interno venne spostato all'esterno nel settecento. Il secondo, invece, risale al 1279 ed \u00e8 posto sotto la bifora di destra; esso \u00e8 costituito da un'arca in marmo rosso veronese e appartenne a Cavalcano dei Cavalcani ma in seguito pass\u00f2 ai conti Banda.\nI prospetti laterali sono sempre in laterizio ma scanditi da lesene impostate su un alto basamento, infine coronati da archetti pensili; tra le lesene, inoltre, si aprono una teoria di ampie finestre ad arco ribassato e con imbotte strombato, che illuminano lo spazio dell'aula interna. L'immagine dello sviluppo poligonale dell'abside e delle cappelle laterali (illuminate da alte finestre ogivali) \u00e8 rafforzato da paraste angolari. Lungo il prospetto meridionale si trova un ingresso laterale composto da un portale con piedritti e architrave modanati in pietra chiara. Sopra il piccolo ingresso vi \u00e8 una nicchia cuspidata al cui interno originariamente si trovava l'affresco \"Gloria di Sant'Agostino\", opera di Stefano da Verona, oggi staccato e conservato nella cappella di Santa Rita all'interno della chiesa.\nCome sulla facciata, anche sul fianco destro sono presenti due pregevoli monumenti funebri, originariamente posti all'interno e collocati qui nel settecento. Il pi\u00f9 vicino alla facciata \u00e8 anche il pi\u00f9 piccolo ed \u00e8 composto da un sarcofago in marmo su cui \u00e8 posta una statua di pregevole fattura seppur mutila. Successivamente vi \u00e8 il cenotafio della famiglia Verit\u00e0, realizzato nel 1566, la cui eleganza ha fatto supporre che il progetto potesse appartenere al pittore veronese Paolo Farinati. \nCampanile.\nIl campanile, addossato al fianco sinistro del presbiterio, ha un basamento a pianta quadrata e un massiccio fusto in mattoni in cotto. Nella cella campanaria, sormontata da una copertura conica e quattro pinnacoli, si aprono delle generose trifore. \nPer quanto concerne il complesso di bronzi originali non si ha documentazione, e si sa solamente che era composto da quattro campane. Queste furono sostituite nel 1886: in quell'anno, infatti, la citt\u00e0 di Verona fu colpita da un'epidemia di colera, cos\u00ec i parrocchiani fecero voto alla Beata Maria Vergine della Salute, venerata in Sant'Eufemia; visto che non si verificarono casi nella parrocchia, i fedeli decisero di ringraziare la Vergine donando alla chiesa il rinnovo del concerto di campane. Il lavoro venne commissionato alla ditta veronese della famiglia Cavadini, che fuse un complesso di cinque campane in scala maggiore di Fa3, consacrate il 12 Novembre 1886 dal cardinale e vescovo di Verona Luigi di Canossa. A queste, nel 1949, venne affiancata una sesta campana, fusa sempre dai Cavadini. Dopo qualche anno dall'installazione dei primi cinque bronzi venne fondata anche una societ\u00e0 di suonatori di campane alla veronese, successivamente riunitosi con il pi\u00f9 antico gruppo della chiesa di San Giorgio in Braida.\nChiostro.\n\u00c8 possibile datare al 1617 la costruzione dell'attuale chiostro, adiacente alla chiesa, grazie al ritrovamento di un documento coevo che ricorda che i monaci \u00ab\u2026 fanno un claustro di tal vaga, et bella Architettura, che haver\u00e0 pochi pari in Italia\u00bb. Il suo progetto si deve all'architetto Domenico Curtoni, gi\u00e0 autore di opere molto importanti in citt\u00e0, che scelse di orientarsi verso una costruzione d'impianto prettamente classico, ispirandosi ai lavori del celebre Michele Sanmicheli, ma inserendo nuovi elementi e privilegiando un certo gioco di luci tra il chiaro superiore e lo scuro inferiore. \nIl chiostro \u00e8 caratterizzato da una successione di archi a tutto sesto, sostenuti da alte colonne e capitelli di ordine tuscanico. Centralmente all'intradosso degli archi vi sono in rilievo gli stemmi delle famiglie benefattrici del monastero che sostennero i lavori per la sua costruzione. Superiormente agli archi, una cornice marcapiano da inizio all'ordine superiore costituito da una parete piena su cui si aprono delle finestre con timpano poste in corrispondenza dei vani inferiori. \nNel XVII secolo il pittore Bernardino Muttoni ebbe l'incarico di affrescare le lunette degli archi con \"Episodi della Vita di Sant'Agostino\", come era d'uso nei chiostri dell'epoca, ma di questi dipinti oramai non se ne conserva alcuna traccia. Al centro del chiostro vi \u00e8 una vera da pozzo risalente al 1533, le cui quattro facce sono decorate sugli spigoli da foglie d'acanto su cui sono incise le parole \"Ave Maria\" e il cristogramma \"IHS\".\nInterno.\nLa pianta della chiesa \u00e8 ad aula unica ed \u00e8 caratterizzata da un andamento marcatamente longitudinale, con un transetto dotato di bracci di profondit\u00e0 particolarmente ridotta e un presbiterio rialzato di due gradini rispetto al resto dello spazio, terminante in un'abside a sviluppo poligonale, a cinque lati. L'aula \u00e8 coperta da una volta a botte a sezione semi-ellittica, realizzata in incannucciato ancorato alle soprastanti capriate per mezzo di centinature lignee, ritmata da costoloni trasversali e unghie laterali in corrispondenza delle finestrature, cos\u00ec come in incannucciato si presenta la calotta semisferica ribassata che copre la crociera del transetto. In muratura, invece, la copertura a volta a botte del presbiterio. Le decorazioni pittoriche delle volte sono state realizzate negli anni trenta del XX secolo da Gaetano Miolato, e consistono in: cornici policrome, simboli liturgici e tre dipinti raffiguranti la \"Nativit\u00e0\", l\"Annunciazione\" e la \"Presentazione di Maria al Tempio\" sulla volta di copertura della navata; un motivo a lacunari con rosetta centrale e i \"Quattro Profeti\" nei pennacchi, nella copertura della crociera del transetto; decorazione a cassettoni e una \"Ultima Cena\" nella copertura del presbiterio; un \"Sacro Cuore di Ges\u00f9 e quattro Santi\" nei cinque spicchi del catino absidale.\nI fianchi dell'aula sono ritmati da una serie di lesene di ordine composito impostate su un alto basamento e reggenti la trabeazione sommitale, tra le quali trovano spazio quattordici altari, sette per lato; nel transetto, separato dalla navata mediante una serliana su pilastri su cui \u00e8 dipinto un coro di angeli, si trova un ulteriore altare dedicato al Santissimo, nel braccio destro, e il battistero, nel braccio sinistro. Infine sulla sinistra del presbiterio si colloca la cappella di Santa Rita, detta anche di Sant'Agostino, e sulla destra la cappella Spolverini Dal Verme, o cappella degli Angeli. \nLo spazio \u00e8 accessibile dall'ingresso principale situato lungo la facciata, per tramite di una bussola lignea sopra la quale \u00e8 collocato un affresco staccato, in cui un giovane Battista del Moro rappresent\u00f2 \"San Paolo ai piedi di Anania\", precedentemente posto sul quinto altare a sud, oppure da un ingresso laterale posto lungo il fianco destro.\nLato destro della navata.\nAppena entrati, sul lato destro dell'aula, \u00e8 appeso un quadro raffigurante una \"Maddalena\" dal gusto seicentesco, opera tarda di Giulio Carpioni di cui si hanno notizie nella chiesa solo dagli inizi del XIX secolo. Successivamente si incontrano sette altari realizzati in varie epoche e al loro termine il vano dell'ingresso laterale, sopra il quale \u00e8 posta un'altra tela del Carpioni in cui \u00e8 rappresentato un \"San Girolamo penitente\".\nIl primo altare del lato destro venne fatto costruire dalla famiglia Lavagnoli verso la fine del XVI secolo. La pala d'altare \u00e8 opera del pittore Jacopo Ligozzi in cui dipinse, poco prima del 1577, una \"Trinit\u00e0 con Santi Antonio Abate, Luigi re di Francia, Pietro e Agostino\". Lo stile dell'opera \u00e8 rinascimentale ma con alcune caratteristiche proprie dell'arte controriformata. Sulla base delle colonne sono riportati gli stemmi della famiglia committente.\nL'altare successivo, realizzato con un'alternanza di marmi bianchi e rossi, \u00e8 anch'esso risalente alla fine del Cinquecento. La sua pala, raffigurante \"Santa Barbara e i Santi Antonio Abate e Rocco\", venne realizzata da Francesco Torbido in et\u00e0 matura. Giorgio Vasari cita la tela raccontando che inizialmente venne eseguita per la cappella dei Bombardieri. Sappiamo, inoltre, che in origine era arricchita anche da una predella, oggi scomparsa con la cornice, in cui erano rappresentanti alcune scene del martirio della santa.\nIl terzo altare che si incontra venne edificato nella seconda met\u00e0 del XVI secolo ma \u00e8 stato oggetto di numerosi rimaneggiamenti durante il XVIII. Il pittore veronese Domenico Brusasorzi \u00e8 l'autore della pala in cui ha raffigurato, tra il 1540 e il 1550, \"Madonna e i Santi Sebastiano, Monica, Agostino e Rocco\". Come usanza dell'epoca, il Brusasorzi inser\u00ec il ritratto dei committenti nel centro della parte bassa della tela. L'altare venne commissionato dai nobili Da Cerea la cui arma gentilizia \u00e8 raffigurati ai lati della mensa.\nAl centro dell'altare successivo, il quarto, vi \u00e8 collocata all'interno di una nicchia una scultura lignea raffigurante una \"Madonna della Cintura\", opera dell'inizio dell'Ottocento. Giovanni Caliari \u00e8 l'autore della tela posta intorno alla nicchia nel 1834 con raffigurati i \"Santi Giuseppe, Anna, Eufemia e Teresa\". Il dossale dell'altare venne realizzato nel XVI secolo utilizzando marmo rosso di Verona.\nIl quinto altare venne realizzato nel 1736 su commissione della corporazione dei Pistori. Esso \u00e8 caratterizzato dall'utilizzo di una molteplicit\u00e0 di marmi. Al centro \u00e8 posta una tela di stile settecentesco in cui \u00e8 raffigurato \"San Paolo tra i Santi Antonio Abate e Ursola\" il cui autore, Agostino Ugolini, ha provveduto a firmarla e datarla \u00abAUGUS. UGOLINI P. 1800\u00bb.\nProseguendo si incontra l'altare dedicato alla Madonna della Salute, realizzato nel 1596 su commissione della famiglia Trevisoli come attestato dalle incisioni ai lati della mensa. La statua \u00e8 stata una delle pi\u00f9 venerate in citt\u00e0 e venne traslata a Sant'Eufemia solo il 20 febbraio 1807, proveniente da un'altra chiesa soppressa durante l'occupazione napoleonica. Originariamente qua era collocata una tela di Felice Brusasorzi oggi non pi\u00f9 esistente.\nL'altare architettonicamente pi\u00f9 interessante, anche per l'utilizzo del marmo giallo di Torri del Benaco, \u00e8 il settimo, dedicato a Tommaso da Villanova, santo Agostiniano. Realizzato intorno alla met\u00e0 del XVIII secolo presenta un interessante tabernacolo adornato da tre statuine, opera di Diomirio Cignaroli, raffiguranti San Giuseppe e due putti; originariamente vi era anche una porticina dipinta da Felice Cignaroli che venne rubata nell'agosto del 1991. La tela dell'altare, \"Vergine e San Tommaso da Villanova\" venne dipinta da Giambettino Cignaroli nel 1768 circa. Gian Domenico Cignaroli \u00e8 invece l'autore del dipinto alla destra dell'altare con \"Madonna, Sant'Andrea, San Lorenzo e le Anime del Purgatorio\", mentre Fabrizio Cartolari dipinse quello di sinistra con \"San Tommaso da Villanova mentre dispensa l'elemosina ai poveri\".\nLato sinistro della navata.\nVarcato il portone principale, dirigendosi verso il lato sinistro dell'aula, si incontra appesa alla parete una tela attribuita a Felice Brusasorzi raffigurante \"Crocifisso con la Madonna, San Maria Maddalena e San Giovanni\", presente in Sant'Eufemia almeno dal 1854, data della sua prima citazione. Subito dopo vi \u00e8 il primo altare laterale di sinistra, eseguito nel 1740 su commissione di Alessandro da Sacco, manomettendone uno precedente realizzato nel 1632 da Filippo Torriani. La pala qui collocata nella met\u00e0 del XIX secolo, \u00e8 opera di Alessandro Bonvicino, detto \u201cil Moretto\u201d, che dipinse intorno al 1540 una \"Madonna in Gloria e i Santi Onofrio e Antonio Abate\".\nIl secondo altare venne fatto edificare da Gian Giacomo Lonardi tra il 1695 e il 1696, anch'esso in sostituzione di uno precedente giudicato troppo modesto per la chiesa. La famiglia del committente \u00e8 ricordata tramite due stemmi nobiliari posti ai piedi delle colonne dell'altare stesso. Esso \u00e8 caratterizzato da un'alternanza di marmi bianchi e neri; sul fastigio si trova una scultura, \"Eterno tra due angeli\", scolpita da Francesco Filippini. Al centro dell'altare vi \u00e8 un crocifisso ligneo emergente da uno sfondo scuro sul quale il pittore Sante Prunati dipinse le figure di \"Maria e San Giovanni\" assorti nel dolore per la morte di Ges\u00f9.\nAl centro del terzo altare vi \u00e8 una statua di Nicola da Tolentino, santo agostiniano venerato a Sant'Eufemia fin dalla seconda met\u00e0 del XIV secolo. Questa \u00e8 posta in una nicchia contornata da 15 piccole tele dipinte da Domenico Zanconti tra il XVIII e XIX secolo con scene della vita del santo titolare. Committenti dell'altare furono gli appartenenti alla famiglia Lanfranchini come testimoniato da un'iscrizione incisa ai piedi della colonna di destra e dalla presenza del loro stemma sulla chiave di volta.\nIl successivo altare, il quarto, appartenne alla famiglia Campagna come ricordato dai propri stemmi incisi accanto alla mensa, venne realizzato nel XVIII secolo. Diomiro Cignaroli \u00e8 l'autore delle due statue rappresentanti \"San Giovanni Battista\" e \"San Girolamo\", mentre al centro in una nicchia \u00e8 collocato il gruppo scultoreo della \"Piet\u00e0 di Sant'Eufemia\" attribuibile alla seconda met\u00e0 del XIV secolo, l'opera pi\u00f9 antica conservata nella chiesa e la pi\u00f9 antica rappresentazione della piet\u00e0 di tutto il Veneto; alcuni critici hanno osservato la somiglianza con la celebre \"Piet\u00e0 Roettgen\" conservata nel Rheinisches Landesmuseum di Bonn.\nIl quinto altare venne realizzato nel 1744 grazie all'incarico fatto nell'anno precedente dall'arte degli Osti allo scultore Gaudenzio Bellini. Esso si presenta come un'opera caratterizzata dalla grande ricchezza di marmi impiegati per la sua realizzazione. Una tela rappresentante \"San Cristoforo\", opera del 1690 di Ludovico Dorigny, \u00e8 racchiusa in una cornice di marmo giallo di Torri del Benaco.\nProseguendo verso il presbiterio vi \u00e8 il sesto altare. Questo venne realizzato nel 1573 su commissione del nobile Gasparo Verit\u00e0. Dalle forme classicheggianti a ricordare l'opera del celebre architetto rinascimentale veronese Michele Sanmicheli, ospita una pala, realizzata da Bernardino India in tarda et\u00e0, raffigurante \"Sposalizio di Santa Caterina\".\nIl settimo e ultimo altare \u00e8 dedicato a San Carlo Borromeo. Venne commissionato nel 1618 da Antonio Visconi come ricordato dagli stemmi famigliari incisi sui basamenti delle due colonne. La tela, \"Madonna e San Carlo Borromeo posto tra i Santi Paolo e Antonio Abate\", \u00e8 opera del 1618 di Claudio Ridolfi che richiama allo stile di Federico Barocci.\nInfine, sul fianco sinistro, prima di raggiungere l'arco che divide la navata dal presbiterio, si apre la porta che permette di raggiungere la sagrestia, sopra la quale \u00e8 appesa una tela del 1573 di Paolo Farinati, che la firm\u00f2 \u00abPAOLUS FARINA / TUS P. MDLXX/III\u00bb, raffigurante l\"'Arcangelo San Michele\".\nCrociera.\nNel braccio sinistro della crociera si trova il fonte battesimale risalente al 1601; collocata qui dal 1968, quando venne spostata dalla collocazione originale alla destra del portale principale, \u00e8 realizzata in marmo rosso di Verona su cui sono scolpite semplici modanature. Al centro \u00e8 raffigurato lo stemma dei Banda e la scritta \u00abGALEATIUS DE/ BANDIS COMES / 16/01\u00bb. Nel 1953 venne dotata di un coperchio in bronzo che ricopre la coppa. Sopra di essa vi \u00e8 l'organo a canne. \nUna porta con timpano si apre sul muro esterno permettendo di accedere ad un breve corridoio che conduce alla sagrestia. Sulle pareti del corridoio si trovano incastonati frammenti di sigilli sepolcrali e una lapide di marmo che attesta il lascito a favore delle ragazze da marito offerto dal parroco Massimiliano Lanceni nel 1782. Sopra la porta vi \u00e8 appesa una tela raffigurante un \"San Michele Arcangelo\", opera di Paolo Farinati, come attestato dalla firma \u00abPaulus Farina / tus P. MDLXXIII\u00bb scoperta nel 1950, che confuta la precedente erronea attribuzione che indicava come autore Pasquale Ottino.\nNel braccio destro della crociera vi \u00e8 un interessante affresco staccato, molto probabilmente di Martino da Verona, \"Incoronazione della Vergine\", scoperto il 22 marzo 1966 dopo la rimozione dell'alzato di un mobile e restaurato tre anni pi\u00f9 tardi; la sua sinopia si trova nella cappella Spolverini Dal Verme. Sebbene la critica non concordi con precisione sulla sua datazione, i pi\u00f9 lo collocano nella prima met\u00e0 del XV secolo riconoscendo in esso un importante esempio di tardo gotico. Il dipinto \u00e8 stato descritto come una chiara testimonianza dell'arrivo a Verona di una \u00abnuova corrente, con inflessioni molto goticheggianti, sigle sfatte e minute, figure piccole, che si accostano senza pi\u00f9 sensibilit\u00e0 spaziale\u00bb, che influir\u00e0 molto sui pittori locali.\nPresbiterio e coro.\nOriginariamente le pareti del vasto presbiterio della chiesa dovevano essere quasi interamente ricoperte da affreschi della fine del Trecento e del primo Quattrocento; di questi dipinti oggi ne sopravvivono solo frammenti riscoperti a partire dalla seconda met\u00e0 del XIX secolo. Ad esempio sulla parete di destra si possono notare alcune resti, in gran parte nascosti da una vasta tela del XVIII secolo, di un grande affresco raffigurante un \"Giudizio Universale\", opera di Martino da Verona. Di questo dipinto, la parte meglio conservata, anche grazie a un restauro effettuato nel 1958, \u00e8 una fascia verticale sinistra in cui sono rappresentati degli angeli, dei beati e dei risorgenti. La tela settecentesca \u00e8 invece di Paolo Pannelli in cui ha voluto rappresentare \"Martirio di sette santi agostiniani\".\nIn fondo all'abside, invece, vi \u00e8 una tela, restaurata nel 1988, del pittore veronese Felice Brusasorzi, che l'aveva realizzata intorno al 1573 su commissione della famiglia Verit\u00e0, che intendeva utilizzarla per il proprio altare. Il soggetto scelto dal Brusasorzi \u00e8 una \"Trinit\u00e0 con a vergine intercedente, Sante e Patriarchi\" e per essa si ispir\u00f2 certamente a \"La Gloria\" di Tiziano Vecellio. Sotto di essa vi \u00e8 il monumento funebre della famiglia Dal Verme fatto edificare da Jacopo Dal Verme alla fine del Trecento.\nSulla parete di sinistra \u00e8 appesa, dai primi decenni dell'Ottocento, una grande tela raffigurante una \"Annunciazione\" del pittore Claudio Ridolfi che ricopre quasi completamente i resti di quello che doveva essere un vasto affresco, coevo alla costruzione della chiesa o di poco successivo, in cui era rappresentata una \"Madonna in trono tra Santi\" e di cui rimangono solo alcune parti di santi agostiniani.\nAbside destra (o cappella Spolverini-Dal Verme).\nAl termine della navata di destra si apre una porta attraverso la quale sia accede alla cappella Spolverini-Dal Verme, che occupa lo spazio dell'abside di destra. Oggi dedicata agli angeli, in principio era consacrata all'Arcangelo Raffaele a Sant'Omodono, la cappella presenta interessanti elementi pittorici e architettonici. Il suo progetto si deve all'architetto Giovanni da Ferrara, che la inizi\u00f2 intorno alla fine del 1390 e che per essa pens\u00f2 ad una volta ogivale decisamente slanciata grazie al ricorso ad agili nervature. \nNella cappella sono conservati opere pittoriche che risalgono a due distinti periodi, XIV e XVI secolo. Essi si articolano su vari registri: nel primo in basso si riconoscono le fasi del periodo tardo-trecentesco, di autori ignoti che lavorarono contestualmente alla costruzione della cappella, mentre nei successivi si identificano interventi riconducibili al 1508 ad opera di Giovan Francesco Caroto che and\u00f2 a ricoprire i precedenti affreschi. Della primitiva serie di affreschi, oggi parzialmente danneggiati dal tempo, ne sono visibili alcuni sulla parete di destra in basso; tra di essi \u00e8 riconoscibile un \"San Dionigi\", interpretato nella sua tradizionale iconografia mentre sostiene la propria testa con la mano, e un \"Arcangelo Raffaele\". Fino a circa la met\u00e0 del XX secolo era ancora visibile anche una rappresentazione di \"Tobiolo\" accanto all'Arcangelo. Sempre dei pi\u00f9 antichi affreschi, sulla parete di sinistra, si pu\u00f2 osservare una pregevole \"Madonna col Bambino tra due Santi e un devoto\" (essa \u00e8 in una posizione inconsueta per la cultura veronese, cio\u00e8 in piedi e circondata da due santi o cavalieri, forse Pietro e Lucchino Dal Verme) collocata accanto all'ingresso della cappella a cui seguono alcuni frammenti commemorativi di tre santi: un \"San Rocco\", un \"San Sebastiano\" e, probabilmente, un \"San Lorenzo\", di qualit\u00e0 nettamente inferiore rispetto alla \"Madonna\".\nLa maggior parte della parete sinistra della cappella \u00e8, tuttavia, decorata dai successivi cicli di affreschi dipinti da Giovan Francesco Caroto intorno al 1508 in cui rappresent\u00f2 su due fasce sovrapposte \"Storie di Tobiolo\" e \"Storie dell'Arcangelo Raffaele\". Nel registro in alto Tobiolo si accomiata dal padre, nel successivo, eviscera un pesce (cuore, cervello e fiele) su suggerimento dell'Arcangelo con il fine di ricavarne dei medicamenti; nell'ultimo ritorna dal padre con la giovane moglie e cura l'adorato genitore con i medicamenti ricavati dal pesce, dalla cecit\u00e0. L'intervento del Caroto si estende nella volta della cappella dove rimane una sontuosa ornamentazione e al centro dei quattro spicchi si collocano quattro tondi con i busti degli evangelisti. Giovan Francesco fu anche l'autore della pala d'altare della cappella, oggi conservata al museo civico di Castelvecchio e sostituita \"in loco\" da una copia del 1934 di Gaetano Miolato, in cui nel trittico centrale il pittore volle raffigurare i \"Tre Arcangeli\" (Michele, Raffaele, Gabriele). L'attribuzione di quest'opera \u00e8 certa e l'autore la firm\u00f2 con \u00abF. CAROTUS P.\u00bb, pi\u00f9 incerta quella di due sportelli del trittico, conservate ancora nella cappella, che parte della critica vuole invece assegnare al fratello Giovanni Caroto. Su di esse sono rappresentate una \"Santa Apollonia\" e una \"Santa Lucia\".\nSulla parasta che separa l'abside dalla campata della cappella, sono dell'inizio del XV secolo il bassorilievo con lo stemma che ricorda il matrimonio tra Jacopo Dal Verme e Cia degli Ubaldini. La pavimentazione della cappella \u00e8 composta da lapidi sepolcrali delle famiglie nobili locali, collocate in questo angolo storico a seguito di un intervento di ammodernamento nel Novecento della chiesa stessa.\nAbside sinistra (o cappella di Santa Rita).\nLa cappella di santa Rita, la cui edificazione ebbe inizio nel 1379, si trova in fondo alla navata di sinistra e di fianco al presbiterio ad occupare l'abside minore di ponente della chiesa. \u00c8 conosciuta anche come cappella di sant'Agostino poich\u00e9 al suo interno \u00e8 conservato il celebre affresco \"Gloria di Sant'Agostino\", opera di Stefano da Verona, che venne staccato nel 1958 dalla precedente collocazione all'esterno della chiesa, sopra il portale del lato orientale. Citato con ammirazione da Giorgio Vasari, l'affresco, che reca la firma dell'autore \u00abSTEFANUS / PINXIT\u00bb\",\" versa oggi in cattive condizioni che lasciano solo immaginare la ricchezza cromatica che poteva vantare.\nSulla parete di destra vi \u00e8 un ulteriore affresco, anch'esso staccato, raffigurante l\"'arcangelo San Michele\" cronologicamente collocabile tra la fine del Trecento e l'inizio del secolo successivo. Scoperto nel 1958, anch'esso si trova in una situazione precaria di conservazione ma che lascia comunque trasparire la \u00abvivacit\u00e0 e freschezza dei colori\u00bb con cui era stato dipinto. Al di sotto di esso vi sono due stemmi policromi a rilievo appartenenti alla nobile famiglia veronese dei Dal Verme risalenti al XIV secolo. Sulla parete opposta, la sinistra, due monumenti sepolcrali, di cui si distingue quella della famiglia Guarienti per la sua ricchezza decorativa. Sopra di essi una tela del pittore Dionisio Battaglia, che firm\u00f2 \u00abDIONISIUS BATTALEA FECIT 1574\u00bb, in cui rappresent\u00f2 una \"Madonna e i Santi Giuliano e Giuliana\".\nSagrestia.\nSulla parete di sinistra della crociera si apre una porta attraverso la quale si accede, dopo aver percorso un breve corridoio, alla sagrestia della chiesa. Questa \u00e8 ospitata in un ambiente la cui realizzazione risale ai primi decenni del XVI secolo; parte della pavimentazione, quella al centro della stanza, \u00e8 ancora quella originale come lo \u00e8 l'altare. Quest'ultimo \u00e8 costituito da un complesso di marmi di diverse tonalit\u00e0 di grigi e di rossi a cui se ne alternano alcuni di bianchi. Inizialmente era anche decorato con tre formelle bronzee scolpite da Andrea Riccio in cui aveva rappresentato una \"Nativit\u00e0\", una \"Deposizione\" e una \"Resurrezione\", oggi purtroppo sostituite da copie lignee poich\u00e9 le originali vennero depredate alla fine del XVIII secolo dall'esercito francese durante l'occupazione napoleonica, quando l'abbazia venne trasformata in ospedale militare. Sull'altare vi \u00e8 anche un paliotto in legno, opera seicentesca, su cui sono intagliate figure di cherubini sostenenti festoni di frutta e foglie, mentre al centro \u00e8 presente una lunga iscrizione che ricorda l'opera dei priori che si occuparono di arredare la sagrestia. \nMolto interessante l'elegante mobilio della sagrestia composta da due armadi posti ai lati dell'altare, decorati da un complesso fastigio e realizzati per volere del priore Egidio Morosini nel 1629, poco prima dello scoppio della peste del 1630 che flagell\u00f2 la citt\u00e0 di Verona e lo stesso monastero. Sulla sinistra \u00e8 collocato un piccolo lavabo realizzato in marmo rosso di Verona risalente al Quattrocento, decorato con un rilievo di pregevole fattura. Sopra la porta che collega la sagrestia alla chiesa vi \u00e8 una lapide su cui, all'interno di un ovale, \u00e8 raffigurato il volto del letterato Luigi Gaiter. \nSulla parete di destra vi \u00e8 una tela, raffigurante una \"San Nicola da Tolentino\", attribuita a Domenico Brusasorzi a cui segue una \"Vergine col Bambino e le Sante Caterina e Lucia\" di autore sconosciuto, operante tra il Cinquecento e il Seicento. Sulla parete di sinistra, una tela sempre di Domenico Brusasorzi che dipinse un \"Sant'Agostino\" e una settecentesca \"Madonna del Buon Consiglio\" di cui si ignora l'autore. Fino alla fine del XIX secolo alle pareti erano appese anche quattro tele del pittore Dionisio Guerri la cui sorte, tranne il \"Battesimo di Sant'Agostino\" oggi al museo di Castelvecchio, \u00e8 ignota.\nMonastero.\nCome detto, la chiesa di Sant'Eufemia faceva parte di un complesso ben pi\u00f9 ampio che comprendeva il monastero degli Agostiniani. Questo era costituito da un grande corpo di fabbrica a cui erano affiancati due chiostri su cui si affacciavano le abitazioni dei monaci. La sua costruzione venne iniziata nel 1267: il primo chiostro, rettangolare, fu ultimato nel 1268, mentre altri lavori continuarono fino al 1289. La chiesa fu nel frattempo riedificata: i lavori partirono nel 1275 e proseguirono almeno fino al 1331, anno in cui fu consacrata; dal 1315 fino alla met\u00e0 del Trecento la chiesa fu ulteriormente ampliata ed elevata per ricavare un'unica grande aula, e contemporaneamente a questi lavori fu modificato il primo chiostro. Nel 1617 fu infine edificato il chiostro maggiore, quadrato, su progetto di Domenico Curtoni, mentre quello minore fu rinnovato nel 1636 su disegno attribuito a Lelio Pellesina.\nIl monastero godette di grande fama tra la popolazione veronese e tra le sue mura vennero ospitati illustrissimi personaggi, sia del mondo religioso che di quello delle scienze. Nell'807 vi soggiornarono i santi eremiti Caro e Benigno mentre nel XIII secolo tra i suoi monaci vi furono i beati Evangelista, Pellegrino e Albertino da Verona, quest'ultimo mandato nel 1264 a predicare in Inghilterra. Nei secoli successivi trovarono alloggio il vescovo Teobaldo Fabri, Onofrio Panvinio, Giuseppe Panfilo (futuro vescovo di Segni) ed Enrico Noris. Il monastero poteva vantare una biblioteca di grande valore fondata nel 1387 e al cui interno, nel 1784, il teologo e giurista Paolo Canciani trov\u00f2 un codice del X secolo contenente dei testi giuridici longobardi.\nNel 1796 l'esercito napoleonico adib\u00ec la chiesa e il monastero a ospedale militare e dieci anni pi\u00f9 tardi il convento venne definitivamente soppresso e demanializzato. Tra il 1814 e il 1866, durante la dominazione austriaca, venne cos\u00ec mantenuto l'uso militare del convento, per cui furono operate diverse sistemazioni e adattamenti necessari ai vari usi: sono documentati la destinazione a caserma di fanteria e a magazzino di provviste ospedaliere; dopo il 1849 l'insediamento degli uffici dell'I.R. Governo Civile e Militare; infine l'uso a magazzino del biscotto per l'esercito. Dal 1878, con il passaggio della citt\u00e0 all'amministrazione italiana, gli edifici del convento vennero usati invece come sede di un istituto scolastico.\nIl complesso conventuale fu gravemente danneggiato dai bombardamenti aerei durante la seconda guerra mondiale e dalla distruzione del vicino ponte della Vittoria, minato nel 1945. Del chiostro pi\u00f9 antico (rettangolare) rimane forse solo l'ala adiacente alla chiesa, mentre per il resto \u00e8 stato ricostruito come sede della scuola media \"Paolo Caliari\". Il chiostro seicentesco, invece, \u00e8 stato restaurato dalla Soprintendenza nel 1947."}
{"id": "1700202", "revid": "11694", "url": "https://it.wikipedia.org/wiki?curid=1700202", "title": "Iris d'acqua", "text": ""}
{"id": "1700208", "revid": "287204", "url": "https://it.wikipedia.org/wiki?curid=1700208", "title": "AgustaWestland AW-129", "text": ""}
{"id": "1700226", "revid": "767487", "url": "https://it.wikipedia.org/wiki?curid=1700226", "title": "Slavoljub Muslin", "text": "Carriera.\nDa giocatore.\nNato a Belgrado da padre croato e madre serba, debutta da professionista nel 1965 con l'OFK Belgrado, per poi passare al BASK Belgrado, al Rad Belgrado e venire infine ingaggiato dalla pi\u00f9 titolata , dove rimane per sette anni vincendo tre campionati della RSF di Jugoslavia.\nNell'estate del 1981 si trasferisce in Francia, dapprima al Lilla, poi allo Stade Brest, prima di chiudere la carriera in \"Ligue 2\" al SM Caen.\nDa allenatore.\nInizia la carriera di allenatore in Francia, guidando Stade Brest, Pau, Bordeaux, con cui arriva alla finale, persa contro il , della Coppa UEFA 1995-1996; e Le Mans.\nAllena poi la squadra marocchina del Wydad Casablanca arrivando in finale della Coppa CAF, prima di rientrare in patria alla Stella Rossa di Belgrado, dove rimane per due stagioni e mezza. Viene quindi chiamato alla guida del PFC Levski Sofia, e successivamente richiamato alla .\nNella stagione 2004-2005 \u00e8 in Ucraina alla guida del Metalurh Doneck, ma viene esonerato quando la squadra si trovava al 3\u00ba posto. Tra maggio e dicembre 2005 \u00e8 quindi in Belgio, al Lokeren. Viene per\u00f2 subito chiamato alla guida del , dove rimane fino all'ottobre 2006. Ritorna quindi nuovamente ad allenare il Lokeren che per\u00f2 retrocede.\nNel settembre 2007 ritorna nuovamente in Russia, come allenatore del Chimki, dove resta una sola stagione, assumendo poi la guida della formazione bielorussa della .\nL'8 giugno 2015 lo Standard Liegi annuncia ufficialmente tramite il proprio sito l'ingaggio del nuovo tecnico per la stagione 2015-2016.\nIl 5 maggio 2016 viene nominato nuovo ct della Nazionale serba al posto del dimissionario Radovan \u0106ur\u010di\u0107."}
{"id": "1700228", "revid": "1573940", "url": "https://it.wikipedia.org/wiki?curid=1700228", "title": "Chiesa di San Giovanni in Foro", "text": "La chiesa di San Giovanni in Foro \u00e8 un luogo di culto cattolico che sorge nel cuore del centro storico di Verona, lungo corso Porta Borsari e poco lontano da piazze Erbe; fa parte della diocesi di Verona.\nStoria.\nL'origine del nome della chiesa deriva dalla sua titolazione (da notare, tra l'altro, che si tratta dell'unico edificio chiesastico della diocesi di Verona a essere dedicato a Giovanni Evangelista, in quanto gli altri sono tutti riferiti a Giovanni Battista che a Verona ebbe maggiore devozione) e alla sua posizione: essa nacque proprio sul decumano massimo e confinava direttamente con l'antico foro romano di Verona.\nLe origini sono quindi molto antiche, forse paleocristiane, tuttavia viene citata per la prima volta solo in un documento nel 959. Da un successivo documento datato 1141 e conservato nell'archivio della Cattedrale di Verona, si evince come la chiesa, a quel tempo, fosse una collegiata. Poco pi\u00f9 tardi, nel 1172, venne verosimilmente colpita da un grave incendio che coinvolse buona parte della citt\u00e0, come documentato anche dall'iscrizione murata all'esterno dell'edificio la quale ricorda, appunto, che \"\u00abA \u2013 DOMINI MCLXXII combusta est civica Verone\u00bb\". La data dell'incendio \u00e8 inoltre confermata dagli \"Annales\" del monastero della Santissima Trinit\u00e0, i quali approfondiscono il fatto annotando data, luogo e motivo: l'incendio avvenne il 7 luglio ed ebbe avvio nella casa di un fabbro alla Chiavica, a causa di uno scontro tra diverse fazioni politiche. Fu proprio dopo questo tragico avvenimento che la chiesa venne ricostruita in stile romanico.\nSul finire del XIV secolo fu realizzato, all'interno della chiesa, un ciclo di affreschi di cui si sono conservati soli quelli raffiguranti una \"Madonna del Latte\", un \"San Giovanni Battista\" e un \"San Giovanni Evangelista\" sulla sinistra del presbiterio. Trasformazioni pi\u00f9 importanti ebbero luogo nel XVII secolo, quando l'abside semicircolare venne sostituita da una rettangolare mentre le finestre furono allungate. Infine nel 1932 venne sostituita la pavimentazione con quella disegnata dall'architetto Ettore Fagiuoli.\nDescrizione.\nL'edificio \u00e8 racchiuso tra costruzioni su tre lati ed \u00e8 privo di facciata, pertanto l'accesso allo spazio interno avviene lungo il prospetto laterale, affacciato su corso Porta Borsari. L'ingresso avviene mediante da un portale rinascimentale sulla cui architrave \u00e8 presente la seguente iscrizione: \"\u00abBENEDICTVS RIZIONIVS SCRIPTOR APOSTOLICVS / TEMPIVS HVIVS PRAELATUS FECIT\u00bb\". Questo piccolo gioiello del Rinascimento veronese, che come indicato dall'iscrizione fu commissionato dallo scrittore apostolico Benedetto Rizzoni, \u00e8 opera di Girolamo Giolfino; esso \u00e8 caratterizzato dalle statue dei santi Giovanni Evangelista, Pietro e Giovanni Battista, mentre nella lunetta si trova l'affresco opera di Nicola Giolfino, raffigurante \"San Giovanni nell'isola di Patmos\".\nIl prospetto si contraddistingue per una tessitura muraria tipica dell'architettura romanica veronese, con filari di conci squadrati di tufo alternati a filari in mattoni di laterizio, con l'aggiunta di alcuni corsi listato di ciottoli sulla parte sommitale della parete; la parte inferiore, inoltre, \u00e8 rivestita da lastre di pietra. Sulla parete, oltre al portale rinascimentale, si aprono due alte monofore strombate che illuminano lo spazio interno, e tra le due una specchiatura conserva un'opera pittorica di Domenico Brusasorzi raffigurante la \"Deposizione\". Sul fianco nord della chiesa si trova il campanile a base quadrata, con il fusto in cotto e una cella campanaria su cui si aprono ampie bifore, sormontata da una copertura a quattro falde.\nLa chiesa ha una pianta ad aula unica rettangolare, preceduta da un atrio da cui \u00e8 separata attraverso un colonnato e attraverso al quale si pu\u00f2 accedere anche a un'area archeologica; il presbiterio \u00e8 rialzato di un gradito rispetto al resto dello spazio e si conclude con un'abside rettangolare, ulteriormente rialzata di un gradino. Sulla parete di sinistra si trovano due cappelle, una ospitante l'altare di Santa Teresa di Lisieux e l'altra l'altare della Madonna. L'aula ha una copertura a due falde con capriate a vista, l'atrio \u00e8 coperto da un solaio ligneo con cassettoni decorati, mentre l'abside \u00e8 coperto da una volta a crociera ribassata.\nL'interno ha un aspetto sobrio e austero, con murature a vista. Il presbiterio \u00e8 caratterizzato da un altare maggiore in marmi policromi con elementi scultorei, e dietro di esso, sulla parete di fondo dell'abside, si trova una pala d'altare raffigurante l\"Addolorata, San Giovanni, San Domenico, San Francesco di Paola e San Francesco d\u2019Assisi\", dipinti ai lati di un crocifisso ligneo. La pavimentazione \u00e8 stata progettata nel primo Novecento dall'architetto veronese Ettore Fagiuoli: si tratta di un pavimento a mosaico a sfondo bianco con figure policrome simboliche, che richiamano all'epoca paleocristiana e fanno riferimento alle catacombe romane di San Callisto e di Domitilla."}
{"id": "1700229", "revid": "1149807", "url": "https://it.wikipedia.org/wiki?curid=1700229", "title": "Japan (manga)", "text": " \u00e8 un manga autoconclusivo scritto e illustrato dal duo Buronson e Kentar\u014d Miura nel 1992. L'opera \u00e8 stata edita in Giappone da Hakusensha e in Italia da Panini Comics.\nTrama.\nUn membro della \"yakuza\" \u00e8 a Barcellona, in Spagna per seguire la reporter giapponese di cui si \u00e8 innamorato. \u00c8 l'anno delle Olimpiadi e la giornalista sta conducendo un reportage su quello che gli stranieri pensano dei giapponesi e di come questi sono visti all'interno stesso del Paese. Durante la conversazione lei paragona il Giappone all'antica Cartagine per la mentalit\u00e0 capitalistica finalizzata al guadagno e per come si \u00e8 risollevato dopo la guerra e il bombardamento americano.\nAll'improvviso si scatena un terremoto che inghiotte il gruppo (due yakuza, la giornalista e quattro universitari) in una dimensione presidiata dai fantasmi dei Cartaginesi. Un vecchio sciamano comparir\u00e0 dinanzi a loro e gli sveler\u00e0 una profezia per cui il Giappone sar\u00e0 sommerso dopo lo scioglimento dei ghiacciai e per convincerli meglio fa vivere loro in un'epoca successiva al 2031. L\u00ec scoprono che i giapponesi sono diventati un popolo di emigranti e vagabondi. Gli uomini lavorano come schiavi, mentre le donne come prostitute.\nIn Europa si \u00e8 invece instaurato un regime dittatoriale e si \u00e8 fondato un nuovo Paese chiamato Neo-Europa, i cui funzionari sono persone ricchissime e senza scrupoli che sottomettono gli asiatici e che combattono i giapponesi ribelli. Ai due yakuza questo tipo di vita non va proprio gi\u00f9 e dopo essersi alleati con dei predoni del deserto, liberano una citt\u00e0 ridotta in schiavit\u00f9 e si ripromettono di fondare una nuova nazione, chiamata JAPAN.\nAccoglienza.\nOliver Chin di \"Comics Buyer's Guide\" ha definito \"Japan\" come un manga che mescola i temi e gli stili distintivi dei due autori, affermando \"\"Ken il guerriero\" incontra \"Berserk\"\"; i creatori hanno girato un altro manga one-shot in stile \"cosa sarebbe successo se\", proprio come \"Il Re Lupo\", incanala la spavalderia nazionalistica e il cambio della storia contemporaneamente.\nUn recensore di Anime News Network lo ha descritto come un'epopea d'azione distopica di due dei principali creatori di manga, Buronson (\"Ken il guerriero\") e Kentar\u014d Miura (\"Berserk\")."}
{"id": "1700230", "revid": "344503", "url": "https://it.wikipedia.org/wiki?curid=1700230", "title": "Michael Tolkin", "text": "Biografia.\nNato a New York, figlio di Edith e Mel Tolkin, noto autore televisivo. Anche il fratello Stephen \u00e8 sceneggiatore e regista.\nTolkin conosce il successo grazie al film di Robert Altman \"I protagonisti\" (\"The Player\"), basato sul suo romanzo \"Il giocatore\" (\"The Player\"), vincitore di un Edgar Award, di cui ha curato la sceneggiatura e la produzione, ed ottenendo un piccolo ruolo come interprete. Per il film ha ricevuto una candidatura all'Oscar 1993 per la migliore sceneggiatura non originale e una candidatura al Golden Globe 1993, ma si \u00e8 aggiudicato un BAFTA al miglior adattamento.\nIn seguito ha curato la sceneggiatura dei film \"Deep Impact\" ed \"Ipotesi di reato\". Per il 2009 ha in lavorazione \"Nine\", adattamento cinematografico dell'omonimo musical di Broadway.\nTolkin vive a Los Angeles assieme alla moglie, la scrittrice Wendy Mogel, e le loro due figlie."}
{"id": "1700231", "revid": "583609", "url": "https://it.wikipedia.org/wiki?curid=1700231", "title": "Walt Becker", "text": "Biografia.\nSi \u00e8 laureato nel 1995 alla USC School of Cinema-Television. Nel 1999 ha pubblicato il romanzo fantasy \"Link\", nel quale configura la scoperta dell'anello mancante tra l'uomo e la scimmia.\nVita privata.\n\u00c8 sposato ed ha un figlio di nome Wyatt."}
{"id": "1700232", "revid": "4711", "url": "https://it.wikipedia.org/wiki?curid=1700232", "title": "Coppa delle Confederazioni della CAF", "text": ""}
{"id": "1700233", "revid": "547992", "url": "https://it.wikipedia.org/wiki?curid=1700233", "title": "Leo Gavero", "text": "Biografia.\nHa lavorato principalmente per il teatro. Il suo esordio sul grande schermo \u00e8 datato 1948, in una piccola parte nel film \"Il corriere di ferro\" di Francesco Zavatta. Lo rivediamo poi con maggiore frequenza a partire dal 1962, con il film \"Appuntamento in Riviera\" di Mario Mattoli.\nFino al 1984 ha interpretato ventidue lungometraggi di vario genere, lavorando soprattutto con Bruno Corbucci. Per il suo portamento aristocratico ed autoritario, unito ad una voce dal timbro secco e deciso, ha interpretato spesso ruoli di antagonista o di rilievo, quali politici, dirigenti, alti prelati, commissari o gangster. Ha interpretato anche il primo horror diretto da Lucio Fulci, \"Zombi 2\".\nLa sua ultima apparizione risale al 1986. \n\u00c8 deceduto a Roma all'et\u00e0 di 78 anni.\nTelevisione.\nPartecip\u00f2 inoltre a numerose edizioni della rubrica pubblicitaria televisiva \"Carosello\":"}
{"id": "1700236", "revid": "1714743", "url": "https://it.wikipedia.org/wiki?curid=1700236", "title": "Margherita Farnese", "text": "Biografia.\nAveva lo stesso nome dalla nonna paterna Margherita d'Austria, figlia naturale dell'imperatore Carlo V.\nIl matrimonio.\nSpos\u00f2 a Piacenza il 2 marzo 1581 Vincenzo I Gonzaga, futuro duca di Mantova, figlio di Guglielmo Gonzaga e di Eleonora d'Austria. Il fine politico alla base del matrimonio era probabilmente quello di creare un'alleanza antifiorentina tra Gonzaga e Farnese. Il matrimonio, sicuramente, superava la vecchia rivalit\u00e0 tra le due famiglie risalente a quando nel 1547 Ferrante I Gonzaga organizz\u00f2 una congiura ai danni di Pier Luigi Farnese, primo duca di Parma e Piacenza.\nGli sposi entrarono solennemente a Mantova il 30 aprile 1581.\nA causa di una malformazione fisica, per\u00f2, Margherita non riusc\u00ec a consumare il matrimonio. Esso pertanto venne annullato il 26 maggio 1583.\nMargherita fu riaccompagnata a Parma dal fratello Ranuccio I Farnese l'anno dopo il matrimonio.\nVincenzo si rispos\u00f2 nel 1584 con Eleonora de' Medici, da cui ebbe sei figli.\nVita in convento.\nNon essendo quindi capace di generare figli, Margherita fu costretta a ritirarsi in convento e a prendere i voti. Divenne quindi religiosa benedettina nel monastero di San Paolo a Parma col nome di suor Maura Lucenia. Fu poi badessa di Sant'Alessandro, dove mor\u00ec e fu sepolta. Nel 1853 Carlo III di Borbone-Parma fece trasferite i suoi resti nella Basilica di Santa Maria della Steccata.\nDopo il 1616, suor Maura intervenne, sostenuta dall'aiuto economico offerto dai devoti, a completare la chiesa francescana dei Santi Gervaso e Protaso, oggi dedicata invece alla Santissima Annunziata, secondo il progetto di Giambattista Fornovo.\nNella cultura di massa.\nLa vicenda nuziale di Margherita ispir\u00f2 il film del 1966 Una vergine per il principe con Vittorio Gassman, Virna Lisi e Anna Maria Guarnieri, nel ruolo della principessa Farnese."}
{"id": "1700243", "revid": "399", "url": "https://it.wikipedia.org/wiki?curid=1700243", "title": "Hunab Ku", "text": " Hunab Ku era il Supremo dio Creatore del pantheon maya ed era la rappresentazione del calendario solare, l'equilibrio delle forze, la perfezione, la coscienza universale, ma anche la porta per accedere ad altre dimensioni parallele.\nHunab Ku veniva raffigurato solo tramite il suo simbolo, ma non aveva una forma visibile vera e propria. Veniva poi associato ad altre due divinit\u00e0: Itzamn\u00e0, che era suo figlio, ed Huracan, il dio del vento e delle tempeste. \n\"Hunab Ku\" \u00e8 inoltre un simbolo analogo allo yin e yang e ricorda la forma di una galassia a spirale; \"Hunab Ku\" \u00e8 anche il simbolo del centro della Via Lattea: la \"farfalla galattica\". \nIl calendario dei Maya era interamente basato sulla posizione della \"farfalla galattica\", poich\u00e9 da ci\u00f2 dipendeva il destino dell'umanit\u00e0. \nInfatti, secondo la credenza Maya, il creatore dirigeva il mondo attraverso delle esplosioni periodiche generate dal centro della galassia: le \u201cEnergie di Coscienza\u201d. \nMa nei reperti e nei documenti storici Maya e Aztechi prima dell'arrivo degli spagnoli non si trova nulla che parli di Hunab Ku e del suo simbolo , per cui \u00e8 possibile che il \"dio\" Hunab Ku non sia una divinit\u00e0 Maya ma sia stato creato dai missionari cristiani che cercavano di convincere i discendenti dei maya dell'esistenza del dio cristiano. Il simbolo maya che ricorda la spirale yin-yang \u00e8 quello dell'Ollin."}
{"id": "1700244", "revid": "123231825", "url": "https://it.wikipedia.org/wiki?curid=1700244", "title": "Moto Guzzi V35", "text": "La Moto Guzzi V35 \u00e8 una motocicletta prodotta in Italia dalla Moto Guzzi dal 1978 al 1992.\nAllora alla guida del gruppo c'era l'industriale italo-argentino Alejandro De Tomaso. Proprio nel periodo di crisi della moto italiana, e nel nascente successo delle moto giapponesi, la Moto Guzzi V50 era una moto di quantit\u00e0 pi\u00f9 che di qualit\u00e0. Nonostante tutto ottenne buone vendite, e, visto che la cilindrata di 500\u00a0cm\u00b3 era penalizzata dai residui delle tassazioni del periodo dell'Austerity, fu deciso di ricavarne una versione de-tassabile ed inoltre anche adatta ai neo-patentati. Infatti, oltre alla proverbiale qualit\u00e0 del rispolverato disegno, ma di nuova progettazione del bicilindrico a V da 90\u00b0 Guzzi di Lino Tonti, il telaio fu costruito in modo da poterne ricavare pi\u00f9 versioni, suscitando cos\u00ec interesse da parte dei giovani, ma anche del resto, verso la quasi totale spersonalizzazione del veicolo.\nElenco delle versioni.\nModelli.\nLa versione conosciuta come V35 \u00e8 una normale moto stradale, con le qualit\u00e0 standard (per l'epoca) di marcia cittadina. Era anche definita una turismo, perch\u00e9 non disdegnava i lunghi spostamenti. Fu prodotta in tre serie (le ultime due conosciute come \"V35 II\" e \"V35 III\"). La cilindrata rimase a . Essendo una moto di quantit\u00e0 fu molto diffusa (per l'epoca) tra neo-patentati e persone che, o non abbandonavano le case motociclistiche italiane, o il marchio specifico; era la moto per chi iniziava a guidare, o di chi voleva spostarsi senza spendere troppo o senza fronzoli inutili. La moto aveva impianto frenante Brembo e ammortizzatori Sebac (e, in un secondo tempo, Paioli). La \"II\" era praticamente costruita sul telaio della V65, mentre la \"III\" fu quasi completamente riprogettata e gli fu data una nuova forma, non pi\u00f9 da caratteristica da stradale tipica delle V50/V65, ma la nuova forma della V75. Le tre serie furono prodotte del 1977 al 1985.\nQuando in seguito fu messa in produzione la Guzzi V65, era disponibile la versione \"SP\" (sigla di molte versioni allora carenate in parte), essendo praticamente uguali i due tipi di motociclo, fu adattato anche alla versione di cilindrata minore, e fu prodotta dal 1982 al 1985 (serie \"II\").\nAltro modello derivato, senza sconvolgimenti telaistici, \u00e8 quello di categoria custom/cruiser, cio\u00e8 il mito immortale del motociclismo mondiale, che non mancava di fans neanche allora. Il V35 C (C di Custom appunto, anche se alcune scuole fanno risalire alla \"C\" l'iniziale della mitica California, cosa non inverosimile data la forma del serbatoio praticamente molto simili) aveva la seduta bassa e le padane lunghe, come su ogni custom che si rispetti. Il serbatoio affusolato (in luogo di quello squadrato montato di serie sulla normale) era simile a quello della California, che era ormai arrivata ad una cilindrata, per molti proibitiva, di 1000\u00a0cm\u00b3, la 350 fu una moto agile e comoda. Fu prodotta del 1982 al 1985.\nTuttavia la risposta Guzzi al tema del custom italiano fu la versione Florida, moto che cambier\u00e0 le basi tecniche della moto italiana senza tradire i fondamenti del custom. Le pedane non erano tanto avanzate ma la sella era studiata per la posizione di guida tipica, tanto da disegnare un serbatoio molto pi\u00f9 affusolato del \"Custom\", con la parte finale oblunga.\nSorella minore della \"V65 Florida\", era la versione economica anche in dotazioni; infatti, mentre la sorella di 650\u00a0cm\u00b3 aveva dotazioni di serie come borse e parabrezza, sulla V35 erano disponibili solo a pagamento. La produzione inizi\u00f2 1987 e dur\u00f2 fino al 1992 con questo nome. Particolare caratteristuca del motore era il disegno sottoquadro, che per\u00f2 fu mantenuta solo per alcuni anni, dal \"Nevada\" fu ripreso il motore tradizionale da 346\u00a0cm\u00b3. Infatti dal 1992 al 1994, alla sigla V35 fu aggiunto il nome specifico di \"Nevada\". Bench\u00e9 sia ancora una V35 sia di nome che di fatto, il secondo custom pi\u00f9 venduto in Italia dal '92 fu conosciuto col solo nome di Guzzi Nevada, in produzione fino al 2016 col motore 750, sempre derivazione del classico bicilindrico Guzzi.\nNeanche poi sull'altra sponda delle categorie motociclistiche, cio\u00e8 quelle delle sportive, la V35 fu esente dalle derivazioni nel campo. Ricordiamo che in quegli anni era disponibile una Moto Guzzi di 850\u00a0cm\u00b3 targata \"Le Mans\", proprio a ricordare la vittoriosa trasferta dell'azienda italiana nella pista francese. Quest'ultima fu creata rispolverando la grande e celeberrima galleria del vento di Mandello del Lario, vanto della casa, affinando le tecniche aerodinamiche, allora pressoch\u00e9 sconosciute ed inutilizzate in campo motociclistico. Con la stessa filosofia fu creata la versione \"Imola,\" sempre a ricordare una famosa pista, e successivamente la versione Imola II. La prima era in tutto e per tutto una moto sportiva, non eccessiva, che ricordava le linee della \"850 LeMans II\" sempre su telaio V35 normale, mentre la seconda le linee della 850 LeMans III. Con l'entrata in produzione della V65 la casa, partendo dallo stesso telaio della \"nuova\" serie V35/V65, aggiunse serbatoio, puntale e semi-carena tutti volti a migliorare la aerodinamicit\u00e0 della moto, oltre ad un peso pi\u00f9 contenuto. Meccanicamente il motore sub\u00ec grosse variazioni alle teste ed alla distribuzione, le prime ora non pi\u00f9 piatte e con 4 valvole per cilindro che si rivelarono per\u00f2 piuttosto delicate. Questo determin\u00f2 un certo incremento di potenza. Fu prodotta dal 1979 al 1987. Storia simile ha la \"V40 Capri\", versione da esportazione per il Giappone, derivazione in tutto e per tutto (come tra l'altro lo era stato la V35 normale per la V50 prima, e la V65 poi) della \"Imola II\". Unica variazione, per contrastare il mercato nipponico che non certo lacunava in quel campo, il motore di 400\u00a0cm\u00b3 appunto.\nA queste due moto vanno fatto risalire anche le sorelle maggiori (anzi \u00e8 lei la principale derivata da queste) \"V50 Monza\" e \"V65 Lario\".\nAnche se non proprio sportivissimo va ricordato il modello di categoria \"Gran Turismo\". Il nome era \"Trentacinque GT\", era una tipica turismo dell'epoca, con tanto di motore depotenziato. Dalla linea particolarmente squadrata ne esistono varie versioni, non tutte note come V35 (come neanche questo per altro) le moto furono: \"V35 GT\", \"Trentacinque GT\" (simile alla \"Sessantacinque GT\") e \"350 GT\". Furono prodotte dal 1987 al 1995, col susseguirsi di nomi e modifiche a tutti i modelli.\nAltra categoria sono le cosiddette moto militari o per la polizia, di cui la Moto Guzzi ha fornito la storia del reparto mobile delle varie forze dell'ordine. Come ancora oggi esiste l'allestimento di una versione \"P.A.\" (che sta a significare Pubbliche Amministrazioni), moto strettamente di serie per la maggior parte della meccanica, era rinforzata nel telaio per consentire il trasporto ed il montaggio di equipaggiamenti speciale, come ad es. la sirena, la radio e le borse di serie. La versione era in genere una carenata, molto simile al modello \"SP\", di cui per\u00f2 non ha niente in comune. Le moto erano di serie verniciate in Bianco/Blu o solo in Azzurro tipico delle vetture della polizia di stato, anche se era possibile ordinarle con altre caratteristiche. Il periodo di produzione \u00e8 incerto in quanto, anche dopo l'uscita ufficiale dal listino e dalla produzione della \"titolare\" V35, era disponibile l'allestimento \"P.A.\", che veniva accompagnato anche dall'ultima versione del 350\u00a0cm\u00b3.\nEssendo derivata da una moto di piccola cilindrata, praticamente \"utilitaria\" e cittadina, era usata dalle pattuglie dei vigili urbani, ma anche dalla polizia e Carabinieri. In genere veniva utilizzata per brevi tragitti dalla Polizia, pi\u00f9 che per le vere e proprie pattuglie, dette \"Falchi\", che preferivano avere moto pi\u00f9 grandi di cilindrata quali l'850 ed il 1000, sempre Guzzi. \nAltro significato ha invece la Guzzi \"Falco\" del 1988, moto avveniristica, dalle caratteristiche \"moderne\", tanto da confondersi quasi con le Gran Turismo odierne. Tecnicamente aveva la testa Guzzi a 4 valvole ed un innovativo sistema di distribuzione ad assi a cammes in testa.\nAltro campo in cui la Guzzi fu presente fu quello delle cross/enduro. Le versioni V35 furono chiamate: \"V35 NTX\" (nel 1990 \"350NTX\") e \"V35 TT\" (TT sta per \"Tutto Terreno\"). Qui la Moto Guzzi modifica il telaio solamente all'altezza del canotto di sterzo che viene rinforzato mentre si provvede all'incremento dell'altezza da terra necessaria ai percorsi fuoristrada attraverso sospensioni posteriori pi\u00f9 lunghe di circa 4\u00a0cm (prima marzocchi su TT, poi Wp su Ntx) ed attraverso l'adozione di una forcella Marzocchi a perno avanzato aal'anteeriore del diamentro di 38mm (tt) e 40mm (ntx). La \"NTX\" fu costruita pensando alle maratone africane motociclistiche, mentre la \"TT\" per avere una moto Enduro che potesse anche essere usata sulle autostrade. Furono prodotte la prima, dal 1987 al 1991 (nell'ultimo anno \"350NTX\"), mentre la \" TT\" dal 1984 al 1986. Infatti si usa definire la pi\u00f9 curata e \"professionale\", grazie anche all'esperienza maturata, \"NTX\" come rimpiazzo, non in negativo, della pi\u00f9 turistica e stradale \"TT\".\nCaratteristiche tecniche.\nDi seguito le specifiche fondamentali di ogni modello. Essendo tutti partiti dalla stessa base, \u00e8 normale riscontrare somiglianze (piuttosto frequenti) tra le varie versioni. Ma essendo anche molto vasto anche il tempo di produzione in specifico per tutti i modelli, \u00e8 sicuramente possibile incappare in potenze, caratteristiche ed accessori variabili. Sotto vi sono scritti le potenze ed i carburatori montati di serie alla prima presentazione del veicolo.\n\"Essendo bicilindrici i carburatori non erano uguali, ma erano speculari per ogni lato. Quindi alla fine del nome e del modello del carburatore vi \u00e8 una lettera, si deve aggiungere la lettera S se s'intende Sinistro, e viceversa D se s'intende destro (ad es. FS/FD). Tutti i Carburatori sono stati forniti e prodotti dalla ditta Dell'Orto.\""}
{"id": "1700249", "revid": "1327519", "url": "https://it.wikipedia.org/wiki?curid=1700249", "title": "Il'ja Grubert", "text": "Biografia.\nIl'ja Grubert intraprende lo studio del violino nella Scuola di musica \"E. Darzin\" della sua citt\u00e0 natale. Vince il primo concorso violinistico a 14 anni e, riconosciute le sue grandi doti virtuosistiche, viene in seguito ammesso alla Scuola di musica centrale di Mosca per studiare con grandi insegnanti quali Jurij Jankelevi\u010d e Zinaida Gilel's. Successivamente si perfeziona con Leonid Kogan al Conservatorio di Mosca.\nGrubert ottiene il suo primo successo importante al Concorso internazionale di violino Jean Sibelius di Helsinki nel 1975, dove vince il secondo premio. Il successo internazionale arriva poi con la vittoria del Premio Paganini di Genova (1977) e del Concorso \u010cajkovskij di Mosca (1978).\nDa quel momento ha inizio la sua brillante carriera concertistica, che lo porta a esibirsi da solista con grandi orchestre europee tra cui l'Orchestra filarmonica di Mosca, l'Orchestra filarmonica di San Pietroburgo, l'Orchestra nazionale russa, la Staatskapelle Dresden, la Filarmonica di Rotterdam, l'Orchestra Filarmonica dei Paesi Bassi e la Filarmonica di Helsinki.\nHa collaborato con importanti direttori d'orchestra come Mariss Jansons, Gennadij Ro\u017edestvenskij, Voldemar Nelson, Mark Wigglesworth, Maksim \u0160ostakovi\u010d e Yoel Levi.\nSuona il Pietro II Guarneri \"Wieniawski\" del 1740. Attualmente \u00e8 docente del Conservatorio di Amsterdam, citt\u00e0 dove risiede."}
{"id": "1700251", "revid": "729019", "url": "https://it.wikipedia.org/wiki?curid=1700251", "title": "Novojasenevskaja", "text": "Novojasenevskaja (), che fino al 1\u00ba giugno 2009 si chiamava Bitcevskij Park (), \u00e8 il capolinea meridionale della Linea Kalu\u017esko-Ri\u017eskaja, la linea 6 della Metropolitana di Mosca. Prendeva il nome dal Bitcevskij Park, un grande parco naturale situato presso la fermata. La stazione fu costruita secondo un design standard a tre arcate sostenute da pilastri e fu inaugurata il 17 gennaio 1990. Gli architetti furono N.\u00a0Shumakov, G.\u00a0Mun e N.\u00a0Shurygina. Bitcevskij Park ha mura e pilastri ricoperti in marmo rosa scuro; sulle mura sono anche impiegate piastrelle metalliche verde scuro.\nLa stazione \u00e8 dotata di due ingressi, ma solo uno \u00e8 in funzione a causa dell'affluenza relativamente bassa di passeggeri. L'ingresso attivo \u00e8 l'atrio occidentale, a cui si accede attraverso un sottopassaggio al di sotto di Viale Novojasenevskij. L'inusuale ingresso orientale al livello del suolo si estende fin sotto la strada, al limite del parco; \u00e8 un edificio circolare, rifinito con marmo grigio e granito rosa, sormontato da una banderuola per il vento sproporzionata. Le scale di uscita della parte orientale della banchina, che conducono a questa uscita, sono barricate.\nNel 2014 \u00e8 stata aperta una stazione di interscambio con l'estensione nord della Linea Butovskaja; la nuova stazione ha ripreso il vecchio nome di questa, cio\u00e8 Bitcevskij Park."}
{"id": "1700252", "revid": "6923", "url": "https://it.wikipedia.org/wiki?curid=1700252", "title": "Vicer\u00e9 di Catalogna", "text": "La figura del Luogotenente Generale di Catalogna o Vicer\u00e9 di Catalogna fungeva da rappresentante del re d'Aragona e successivamente del re di Spagna nel principato di Catalogna. Il titolo di Vicer\u00e9 di Catalogna apparve in documenti ufficiali solo a partire dal 1520. La figura del Luogotenente Generale risale invece al XIV secolo, venendo tuttavia codificata solamente durante il regno di Ferdinando II d'Aragona. Il viceregno di Catalogna in quanto organo del Principato di Catalogna venne abolito in seguito alla promulgazione da parte di Filippo V di Spagna dei Decreti di Nueva Planta. Le funzioni del vicer\u00e9 vennero parzialmente assunte dalla figura del Capitano Generale di Catalogna, carica introdotta nel 1716 sempre tramite i Decreti, che ripartivano il territorio in regioni militari; la Catalogna in particolare ricadeva interamente nella cosiddetta \"IV Regi\u00f3n Militar\" o \"Capitan\u00eda General de Catalu\u00f1a\"."}
{"id": "1700254", "revid": "599013", "url": "https://it.wikipedia.org/wiki?curid=1700254", "title": "\u00cdvar Ingimarsson", "text": ""}
{"id": "1700258", "revid": "15756", "url": "https://it.wikipedia.org/wiki?curid=1700258", "title": "Spirometro a campana", "text": "Lo spirometro a campana \u00e8 un apparecchio che registra le variazioni di volume polmonare.\nUtilizzi.\nPermette di valutare:\nNon permette invece di valutare:\nLo spirometro a campana permette anche di misurare i volumi e le capacit\u00e0 (somma di volumi) rispetto al tempo (curva volume/tempo)\nIl parametro pi\u00f9 importante \u00e8 la quantit\u00e0 di aria che il soggetto espira in un secondo in corso di una espirazione forzata: VEMS (volume espiratorio massimo al secondo) detto comunemente FEV1 (forced expiratory volume 1 second) che \u00e8 l'indice pi\u00f9 attendibile di ostruzione delle vie aeree (asma, broncopneumopatia cronica ostruttiva)"}
{"id": "1700267", "revid": "287204", "url": "https://it.wikipedia.org/wiki?curid=1700267", "title": "Govinda (attore)", "text": "Ha recitato in oltre 120 film di Bollywood ed \u00e8 considerato una star in India. Ha fatto il suo debutto nel 1986 con la pellicola Ilzaam e in seguito ha ottenuto grande successo in patria come all'estero.\nHa prodotto il film Ssukh, nel 2005, di cui \u00e8 stato anche attore.\nNel 2004 \u00e8 stato eletto nelle liste dell'Indian National Congress Party.\nPer quanto riguarda la vita personale ha sposato Sunita Ahuja l'11 marzo 1987."}
{"id": "1700273", "revid": "22995", "url": "https://it.wikipedia.org/wiki?curid=1700273", "title": "Hunab ku", "text": ""}
{"id": "1700275", "revid": "216538", "url": "https://it.wikipedia.org/wiki?curid=1700275", "title": "Formula 3 Euro Series", "text": ""}
{"id": "1700280", "revid": "1318658", "url": "https://it.wikipedia.org/wiki?curid=1700280", "title": "Coppa CAF", "text": "La Coppa CAF \u00e8 stata una competizione calcistica svoltasi dal 1992 al 2003 e organizzata dalla CAF, l'ente di governo del calcio in Africa. Si trattava della terza competizione calcistica africana per importanza dopo la Coppa dei Campioni d'Africa-CAF Champions League e la Coppa delle Coppe d'Africa.\nNel 2004 \u00e8 stata fusa con la Coppa delle Coppe d'Africa, dando vita alla Coppa della Confederazione CAF.\nStoria.\nIl torneo nacque nel 1992 sul modello della Coppa UEFA. Il trofeo fu intitolato a Moshood Abiola, uomo d'affari nigeriano, editore e politico oltre che primo direttore sportivo nella Nigeria indipendente.\nLa Coppa CAF sorse su sollecitazione di Issa Hayatou, che diede un forte impulso allo sviluppo del calcio in Africa, sull'onda del successo della Coppa d'Africa 1992, alla cui fase finale parteciparono 12 nazionali per la prima volta nella storia del massimo torneo calcistico continentale. Alla prima edizione della Coppa CAF, organizzata nel 1992, presero parte 31 squadre.\nLa sola squadra capace di vincere il trofeo per tre volte di fila \u00e8 stata la JS Kabylie, che centr\u00f2 l'impresa nel 2002.\nNel 2004 la Coppa CAF fu soppressa perch\u00e9 fusa con la Coppa delle Coppe d'Africa, scomparsa contestualmente alla prima: le due manifestazioni furono rimpiazzate dalla Coppa della Confederazione CAF, sul modello di quanto avvenuto in Europa, dove la UEFA soppresse la Coppa delle Coppe UEFA per dare maggiore rilevanza alla Coppa UEFA, poi divenuta, nel 2009, UEFA Europa League."}
{"id": "1700281", "revid": "4711", "url": "https://it.wikipedia.org/wiki?curid=1700281", "title": "CAF Cup", "text": ""}
{"id": "1700282", "revid": "4711", "url": "https://it.wikipedia.org/wiki?curid=1700282", "title": "Coppa delle Coppe CAF", "text": ""}
{"id": "1700284", "revid": "1354930", "url": "https://it.wikipedia.org/wiki?curid=1700284", "title": "Route Ad\u00e9lie de Vitr\u00e9 2008", "text": "La Route Ad\u00e9lie de Vitr\u00e9 2008, tredicesima edizione della corsa, venne disputata il 4 aprile 2008 lungo un percorso di 197,8\u00a0km e fu vinta dal belga Kevyn Ista.\nResoconto degli eventi.\nIsta si aggiudic\u00f2 questa edizione della corsa, sferrando l'attacco decisivo a cinque chilometri dall'arrivo, sulla salita della C\u00f4te de la Ch\u00eaneli\u00e8re, nell'ultimo giro del circuito conclusivo lungo 8,9 chilometri. L'atleta della formazione francese Agritubel precedette i pi\u00f9 immediati inseguitori di 34 secondi."}
{"id": "1700285", "revid": "599013", "url": "https://it.wikipedia.org/wiki?curid=1700285", "title": "Bobby Convey", "text": ""}
{"id": "1700293", "revid": "446353", "url": "https://it.wikipedia.org/wiki?curid=1700293", "title": "Classe Galveston", "text": "Gli incrociatori lanciamissili della classe Galveston sono stati ottenuti dalla trasformazione negli anni cinquanta di alcune unit\u00e0 della classe Cleveland entrate in servizio nella United States Navy durante il secondo conflitto mondiale, unit\u00e0 dalle eccellenti doti complessive che avevano servito in tutte le principali battaglie della seconda guerra mondiale.\nRiconversione in incrociatori lanciamissili.\nNel 1957 sei incrociatori leggeri della Classe Cleveland vennero convertiti in unit\u00e0 missilistiche, di cui tre costituirono la classe Galveston e tre la classe Providence.\nLe unit\u00e0 che costituirono la classe Galveston vennero dotate di un sistema missilistico binato Talos, mentre le unit\u00e0 che costituirono la classe Providence vennero dotate di un sistema missilistico binato Terrier.\nServizio.\nL'unit\u00e0 capoclasse, l'incrociatore USS \"Galveston\" entr\u00f2 in servizio solamente dopo i lavori di trasformazione, in quanto la sua costruzione era stata interrotta il 24 giugno 1946 quando l'unit\u00e0 era in avanzato stato di allestimento e ormai prossima alla consegna. Queste unit\u00e0 dopo la loro riconversione iniziata nel 1957, entrarono in servizio tra il 1958, la capoclasse, e nel 1960 le altre due e, dismesse negli anni settanta, vennero radiate tra il 1973 e il 1979. Prima unit\u00e0 ad essere dismessa, la capoclasse USS \"Galveston\", nel maggio 1970, mentre l'ultima, l'incrociatore \"USS Oklahoma City\" venne usato come bersaglio navale ed affondato il 24 maggio 1999 presso l'isola di Guam nel corso dell'esercitazione internazionale RIMPAC. Diversa la sorte toccata all'incrociatore USS \"Little Rock\" che dopo essere stato posto in disarmo il 22 novembre 1976 si trova ancorato a Buffalo come nave museo. La capoclasse ha partecipato alla guerra del Vietnam cos\u00ec come l\"'Oklahoma City\" che in precedenza aveva anche preso parte alla seconda guerra mondiale, mentre il \"Little Rock\" ha servito a lungo nel Mediterraneo come nave ammiraglia della VI\u00aa Flotta partecipando nel 1975 alla cerimonia di riapertura del canale di Suez."}
{"id": "1700296", "revid": "287204", "url": "https://it.wikipedia.org/wiki?curid=1700296", "title": "Classe Providence", "text": "Gli incrociatori lanciamissili della classe Providence sono stati ottenuti dalla trasformazione negli anni cinquanta di alcune unit\u00e0 della classe Cleveland entrati in servizio nella United States Navy durante il secondo conflitto mondiale, unit\u00e0 dalle eccellenti doti complessive, forse le migliori nella loro categoria, che avevano servito in tutte le principali battaglie della Seconda guerra mondiale.\nRiconversione in incrociatori lanciamissili.\nNel 1957 sei incrociatori leggeri vennero convertiti in unit\u00e0 missilistiche, di cui tre costituirono la classe Galveston e tre la classe Providence.\nLe unit\u00e0 che costituirono la classe Galveston vennero dotate di un sistema missilistico binato Talos, mentre quelle che costituirono la classe Providence vennero dotate di un sistema missilistico binato Terrier.\nServizio.\nQueste unit\u00e0 dopo la loro riconversione iniziata nel 1957, entrarono in servizio tra il 1959, la capoclasse USS \"Providence\", e le altre due nel 1960. Vennero ritirate dal servizio attivo tra il 1969 e il 1974 e radiate tra il 1973 e il 1979. Primo ad essere dismesso, il 5 giugno 1969, l'incrociatore USS \"Topeka\" radiato il 1\u00ba dicembre 1973.\nLe altre due unit\u00e0, gli incrociatori USS \"Providence\" e USS \"Springfield\", sono state ritirate dal servizio attivo il 31 agosto 1973 e il 15 maggio 1974 e radiate rispettivamente il 30 luglio 1978 e il 31 luglio 1980. Le unit\u00e0 che avevano partecipato alla seconda guerra mondiale, dopo il loro riallestimento hanno preso parte alla guerra del Vietnam."}
{"id": "1700299", "revid": "94647", "url": "https://it.wikipedia.org/wiki?curid=1700299", "title": "Creativa", "text": ""}
{"id": "1700300", "revid": "56620", "url": "https://it.wikipedia.org/wiki?curid=1700300", "title": "Guerre Napoleoniche", "text": ""}
{"id": "1700305", "revid": "123202183", "url": "https://it.wikipedia.org/wiki?curid=1700305", "title": "John Slattery", "text": "Biografia.\nNipote dell'attore Dick Van Patten, ha spesso prestato il suo volto per recitare in serie televisive, tra cui la terza serie di \"Desperate Housewives\", in cui ha interpretato il ruolo di Victor Lang, sindaco di Fairview e secondo marito di Gabrielle Solis. Altra famosa serie televisiva in cui ha recitato \u00e8 \"Sex and the City\" (terza serie - puntate 3.01 e 3.02), dove interpretava il ruolo di un brillante uomo politico (esattamente come in \"Desperate Housewives\"), conosciuto da Carrie Bradshaw durante una festa a Staten Island.\nNel 1998 \u00e8 stato il fratello di Will Truman, Sam, nella prima serie di \"Will &amp; Grace\", intrecciando una breve relazione amorosa con Grace. \u00c8 stato tra i protagonisti di \"Mad Men\", dove ha interpretato il ruolo di Roger Sterling. \u00c8 famoso anche per aver interpretato il ruolo di Howard Stark (padre di Tony Stark/Iron Man) nel Marvel Cinematic Universe, apparendo in quattro film: \"Iron Man 2\", \"Ant-Man\", ' ed '.\nSposato con l'attrice Talia Balsam, la coppia ha un figlio, Harry.\nDoppiatori italiani.\nNei prodotti in cui partecipa come doppiatore, in italiano \u00e8 stato sostituito da:"}
{"id": "1700306", "revid": "767487", "url": "https://it.wikipedia.org/wiki?curid=1700306", "title": "Liam Rosenior", "text": ""}
{"id": "1700309", "revid": "767487", "url": "https://it.wikipedia.org/wiki?curid=1700309", "title": "Emerse Fa\u00e9", "text": "Carriera.\nClub.\nFa\u00e9 cominci\u00f2 la sua carriera professionistica nel 2003, giocando per la squadra della citt\u00e0 dove \u00e8 nato, il Nantes. Rimase al club per quattro stagioni, tutte in Ligue 1. Alla fine della stagione 2006-2007 il Nantes retrocedette in Ligue 2 e Fa\u00e9 venne messo sul mercato.\nAd assicurarsi le sue prestazioni fu il club inglese del Reading, che il 2 agosto 2007 lo compr\u00f2 dai francesi per \u00a3 2 milioni, facendogli firmare un contratto di tre anni pi\u00f9 uno opzionale. Il presidente John Madejski lo accolse cos\u00ec: \u00abQuesta \u00e8 una firma molto importante e sono felicissimo di accogliere Emerse al Reading Football Club\u00bb. Gli venne assegnata la maglia numero 20 e fece il suo debutto nella Premier League il 25 agosto 2007, nell'incontro contro il Bolton Wanderers.\nIn seguito a delle analisi del sangue, il 1\u00ba marzo 2008 venne trovato infetto dalla malaria. Il giocatore si era sentito male poco prima della gara contro il Middlesbrough del 29 febbraio, ed era tornato subito a casa, dove gli era stata diagnosticata la malattia. Secondo il referto del medico Jon Fearn, il virus era rimasto dormiente, dopo il ritorno di Fa\u00e9 dalla , e si era manifestato soltanto due settimane dopo.\nDall'estate 2008 al 2012 ha giocato di nuovo in Ligue 1, in prestito al .\nNazionale.\nDa giovane, Fa\u00e9 vest\u00ec le divise della Nazionale francese Under-17, vincendo nel 2001 il Mondiale Under-17 disputato in Trinidad e Tobago, e di quella Under-21.\nNonostante ci\u00f2, in seguito ad un mutamento delle regole FIFA relative alle convocazioni nelle squadre nazionali, nel 2005 Fa\u00e9, figlio di ivoriani, pot\u00e9 scendere in campo con la selezione della Costa d'Avorio. Venne cos\u00ec convocato per giocare le partite del .\nVenne convocato anche per la Coppa d'Africa 2008, svoltasi in Ghana. La manifestazione si \u00e8 conclusa con il quarto posto per gli \"Elephants\" di Fa\u00e9."}
{"id": "1700322", "revid": "339392", "url": "https://it.wikipedia.org/wiki?curid=1700322", "title": "Big Daddy V", "text": ""}
{"id": "1700326", "revid": "123434135", "url": "https://it.wikipedia.org/wiki?curid=1700326", "title": "Dal lofai al cisei", "text": "Dal lofai al cisei \u00e8 il terzo album di Bugo. \u00c8 il primo disco del cantautore prodotto e distribuito dalla casa discografica Universal.\nIn occasione della presentazione dell'album, il 3 ottobre 2002, \u00e8 stata distribuita ai fan anche la musicassetta autoprodotta \"Musica minerale naturale\", un altro lavoro inedito."}
{"id": "1700329", "revid": "125353834", "url": "https://it.wikipedia.org/wiki?curid=1700329", "title": "Regno d'Egitto", "text": "Il Regno d'Egitto fu il primo vero Stato moderno egiziano come nazione indipendente; esso nacque nel 1922, anno in cui il governo britannico concesse all'Egitto l'indipendenza al fine di sopprimere la crescita del nazionalismo, e dur\u00f2 fino al 1953, quando in seguito alla Rivoluzione Egiziana del 1952 venne abolita la monarchia (di fatto in precedenza l'Egitto era stato un territorio formalmente ottomano sotto occupazione britannica dal 1882 al 1914, e dal 1914 al '22 era diventato un protettorato britannico).\nL'Egitto nel 1882 fu invaso dall'Impero Britannico per sostenere il Regime del Chediv\u00e8 (vicer\u00e9) cos\u00ec da fronteggiare l'aumento del nazionalismo e per assicurarsi sostanzialmente il controllo del Canale di Suez, una via marittima di primaria importanza sulla rotta dell'India Britannica. Questo segn\u00f2 l'inizio di un lungo periodo di occupazione militare britannica dell'Egitto, anche se esso formalmente faceva parte dell'Impero Ottomano. Nel 1899 l'Impero Britannico impose all'Egitto il \"codominio\" sul Sudan, che divenne \"Anglo-egiziano\", e rimase tale sino al conseguimento dell'indipendenza (1956).\nIn seguito, nel 1914, durante la prima guerra mondiale, in cui la Gran Bretagna si trovava schierata contro gli Ottomani, i Britannici proclamarono l'Egitto loro Protettorato, e sostituirono il vicer\u00e9 (di tendenze filo ottomane), con un altro membro della sua famiglia, proclamandolo Sultano d'Egitto (che quindi fu un sovrano posto sul trono dagli stessi britannici ed era de facto una figura di facciata).\nLa Monarchia, intesa come stato autonomo dell'Egitto, venne istituita e in seguito riconosciuta come indipendente dagli inglesi nel 1922, rappresentata nella persona di Fu\u02be\u0101d I, combattendo su due fronti politici: da una parte il Wafd, una grande organizzazione politica nazionalista fortemente contraria all'influenza britannica, e dall'altra gli inglesi, che erano decisi a mantenere il controllo sul canale di Suez. Altri partiti politici stavano emergendo in questo periodo; tra questi i pi\u00f9 importanti erano il \"Partito Comunista Egiziano\" (1925) e la \"Fratellanza Musulmana\" (1928), destinata a diventare una grande potenza politica e religiosa.\nRe Fu\u02be\u0101d mor\u00ec nel 1936, e il trono pass\u00f2 al principe F\u0101r\u016bq, che eredit\u00f2 la corona all'et\u00e0 di 16 anni. Re F\u0101r\u016bq I d'Egitto, allarmato dalla recente conquista italiana dell'Etiopia, firm\u00f2 un trattato con il Regno Unito, che impegnava quest'ultimo a ritirare tutte le sue truppe dal territorio egiziano, tranne che sul canale di Suez (che sarebbe stato in seguito evacuato nel 1949).\nIl Regno fu presto afflitto dalla corruzione, e visto dagli stessi sudditi egiziani come un paese fantoccio nelle mani inglesi. Questo, in concomitanza con la sconfitta nella guerra arabo-israeliana del 1948, port\u00f2 ad un colpo di stato nel 1952 da parte di un gruppo di ufficiali dell'Esercito chiamato Movimento dei Liberi Ufficiali. Re F\u0101r\u016bq abdic\u00f2 a favore del figlio neonato, Fu\u02be\u0101d II, nella speranza di salvare la corona. Tuttavia nel 1953 la Monarchia venne formalmente abolita, il Re e la sua famiglia mandati in esilio (l'ormai ex re F\u0101r\u016bq trov\u00f2 asilo in Italia) e venne proclamata la \"Repubblica Araba d'Egitto\".\nStoria.\nChediv\u00e8 e occupazione britannica.\nMehmet Ali e la sua discendenza utilizzarono il titolo onorifico di Chediv\u00e8, preferendolo alla minore carica di Wali, e ci\u00f2 venne riconosciuto dalla Corte ottomana sino al 1867, anno in cui il Sultano ottomano Abdul Aziz sanc\u00ec ufficialmente la sua utilizzazione per definire il Vicer\u00e9 dell'Egitto nella persona di Ism\u0101\u02bf\u012bl Pasci\u00e0 e tutti i suoi successori.\nA differenza del nonno, Ism\u0101\u02bf\u012bl adott\u00f2 una politica meno conflittuale verso la corte ottomana, nel tentativo di rafforzare la posizione dell'Egitto e della sua dinastia e, attraverso una miscela di lusinghe e corruzione, riusc\u00ec ad ottenere un riconoscimento ufficiale, ma pur sempre virtuale, dell'Egitto come nazione indipendente.\nQuesta libert\u00e0 fu gravemente compromessa nel 1879, quando il Sultano, in guerra con le grandi potenze europee, fece deporre Ism\u0101\u02bf\u012bl in favore del figlio Tawf\u012bq. Da quel momento l'indipendenza dell'Egitto divenne per lo pi\u00f9 simbolica, soprattutto quando tre anni dopo l'Impero Britannico invase ed occup\u00f2 il paese, apparentemente per sostenere il Chediv\u00e8 Tawf\u012bq contro i suoi avversari nazionalisti, ma in realt\u00e0 per mantenere il controllo sul Canale di Suez.\nMentre il Chediv\u00e8 continuer\u00e0 a governare l'Egitto e il Sudan, almeno nominalmente, le vere redini del paese erano in mano all'Alto Commissariato britannico.\nIn spregio agli egiziani, i britannici proclamarono il Sudan condominio anglo-egiziano, ovvero un territorio che era parte integrante dell'Egitto, ma ora si trovava sotto la sovranit\u00e0 congiunta del Regno Unito e dell'Egitto medesimo. Ci\u00f2 fu ripetutamente condannato dagli egiziani, sia dal governo che dal popolo, fedeli all'idea di \"Unit\u00e0 della Valle del Nilo\"; ci\u00f2 sarebbe stato alla base di una inimicizia tra l'Egitto e la Gran Bretagna fino all'indipendenza del Sudan nel 1956.\nDal sultanato al regno.\nNel 1914, il Chediv\u00e8 \u02bfAbb\u0101s \u1e24ilm\u012b II si schier\u00f2 al fianco dell'Impero Ottomano allo scoppio della Prima guerra mondiale, e fu prontamente deposto dai britannici che assegnarono la carica a suo zio, Husayn K\u0101mil. Questo decret\u00f2 la fine a livello giuridico della sovranit\u00e0 turca sull'Egitto, che era parte dell'Impero Ottomano sino dal 1805. Husayn K\u0101mil venne proclamato Sultano dell'Egitto e del Sudan e il Paese venne trasformato in un Protettorato britannico.\nDopo la prima guerra mondiale.\nAl termine del primo conflitto mondiale, una delegazione conosciuta come Wafd con a capo Sa\u02bfd Zaghl\u016bl partecip\u00f2 alla Conferenza di pace di Parigi del 1919 per richiedere alle nazioni vincitrici l'indipendenza per l'Egitto. Quando per decisione britannica Zaghl\u016bl e altri tre suoi sostenitori furono arrestati ed esiliati sull'Isola di Malta, in Egitto scoppi\u00f2 un'enorme rivolta contro l'autorit\u00e0 britannica.\nDal marzo all'aprile del 1919 vi furono grandi manifestazioni di massa che spesso si trasformavano in vere e proprie insurrezioni. Questo periodo viene ricordato nella storia egiziana come la \"Prima rivoluzione\". I britannici repressero immediatamente i disordini nazionalistici facendo intervenire l'esercito, e provocando circa 800 morti.\nNel novembre dello stesso anno in Egitto venne inviata la Commissione Milner per tentare di risolvere la gravosa situazione. L'anno successivo, nel 1920, Lord Milner present\u00f2 la sua relazione sulla situazione in Egitto, e sugger\u00ec all'allora Ministro degli Esteri britannico Lord Curzon di sostituire il protettorato con un trattato di alleanza. Curzon accett\u00f2 la proposta di Milner e, nel giugno del 1920, accolse una delegazione egiziana guidata da Zaghl\u016bl e \u02bfAdl\u012b Pasci\u00e0 per discutere le proposte e gli accordi, che sarebbero stati conclusi due mesi pi\u00f9 tardi. Il parlamento britannico approv\u00f2 l'accordo, e nel 1921 richiese all'Egitto di inviare nella capitale britannica una seconda delegazione per la conclusione definitiva del trattato. Fu \u02bfAdl\u012b Pasci\u00e0 a guidare questa delegazione a Londra nel giugno del 1921, un anno dopo la prima. Tuttavia, anche se le cose sembravano volgere al meglio, i delegati britannici alla Conferenza Imperiale furono irremovibili e sottolinearono l'importanza per il Regno Unito di mantenere sotto il proprio controllo la zona del Canale di Suez. Lord Curzon tent\u00f2 di persuadere i propri colleghi che \u02bfAdl\u012b Pasci\u00e0 avrebbe accettato tutte le clausole del trattato, ma la delegazione egiziana torn\u00f2 in Egitto disgustata ed indignata. Nel dicembre del 1921, le autorit\u00e0 britanniche al Cairo proclamarono la legge marziale e ancora una volta i membri del Wafd e Zaghl\u016bl vennero deportati, procurando le ennesime dimostrazioni di violenza da parte della popolazione. Fu cos\u00ec che nel 1922, in ossequio al crescente nazionalismo e su suggerimento dell'Alto Commissariato britannico, il Regno Unito dichiar\u00f2 unilateralmente l'Egitto nazione indipendente, abolendo la forma di Protettorato e legalizzando l'autonomia del nuovo Stato: il \"Regno d'Egitto\", con a capo come sovrano il discendente di Mehmet Ali, Fu\u02be\u0101d I.\nTuttavia, l'influenza britannica continuava a dominare la vita politica dell'Egitto, facendo promuovere riforme fiscali, amministrative e governative. La Gran Bretagna mantenne il controllo sul Canale di Suez e in Sudan fino al 1956.\nZaghl\u016bl, tornato dall'esilio e messosi a capo del partito Wafd, divent\u00f2 Primo ministro nel 1924. Egli richiese che l'Egitto e il Sudan fossero uniti sotto la stessa nazione, basandosi sull'ideologia \"dell'unione della Valle del Nilo\". Quando il governatore britannico del Sudan, Sir Lee Stack, venne assassinato al Cairo, in Sudan scoppiarono gravi disordini. Il governo di Londra chiese dunque all'Egitto di ritirare le sue truppe dal Sudan e di pagare un \"debito di scuse\". Zaghl\u016bl accett\u00f2 di pagare il dazio ma non di ritirare l'esercito da quel territorio che definiva storicamente egiziano, e cos\u00ec rassegn\u00f2 le dimissioni.\nIl successore di Husayn, Fu\u02be\u0101d I, sostitu\u00ec il titolo di sultano con quello di re. Tuttavia i britannici interferivano ancora negli affari egiziani. Di particolare interesse per l'Egitto era la questione del Sudan, occupato dalle forze britanniche. Sia per il re che per i nazionalisti tutto ci\u00f2 era intollerabile, e cos\u00ec il governo egiziano insistette nel sostenere che Fuad e suo figlio il re Farouk I erano re d'Egitto e Sudan.\nIl Regno durante la Seconda guerra mondiale.\nDurante la Seconda guerra mondiale le truppe britanniche utilizzarono l'Egitto come base per le operazioni alleate in tutta la regione araba, appoggiate da re F\u0101r\u016bq I, che nel 1940 imprigion\u00f2 nei campi di lavoro tutti gli italiani presenti nel Paese sospettati di essere dalla parte di Mussolini.\nDue anni dopo la guerra, nel 1947, il governo britannico ritir\u00f2 definitivamente le sue truppe dalla zona del Canale di Suez, visto che sentimenti anti-britannici continuavano ad alimentarsi nel Paese per questa questione.\nIl colpo di Stato.\nLa notte tra il 22-23 luglio del 1952, un gruppo di soldati che facevano parte del gruppo dei \"Liberi Ufficiali\", guidati dal tenente colonnello Gam\u0101l \u02bfAbd al-N\u0101sser presero il potere attuando un colpo di stato e rovesciando il governo accusato di essere troppo incline al fascino inglese, e che i militari accusarono per la sconfitta del 1948 nella guerra contro Israele, chiamando come capo del governo il generale Muhammad Neg\u012bb. Dopo una breve esperienza di governo democratico, abolita nel 1953 anche formalmente la monarchia, Gam\u0101l \u02bfAbd al-N\u0101sser, evoluto in un leader carismatico, nel 1954 fece porre Neg\u012bb agli arresti domiciliari, abrog\u00f2 la Costituzione, lasciando spazio all'attuazione di un sistema di \"socialismo nazionale arabo\".\nDissoluzione del Regno d'Egitto.\nIl Regno di F\u0101r\u016bq I fu caratterizzato da un sempre maggiore malcontento nazionalista, alimentato dall'occupazione britannica durante la Seconda guerra mondiale, dalla corruzione e dall'incompetenza del governo reale, dimostrata soprattutto nel corso della guerra arabo-israeliana del 1948.\nTutti questi fattori contribuirono grandemente a minare la posizione del re, e a spianare la strada per la \"Rivoluzione del 1952\".\nRe F\u0101r\u016bq fu obbligato ad abdicare a favore del figlio neonato Ahmad Fu\u02be\u0101d, che divenne re Fu\u02be\u0101d II, mentre l'amministrazione del potere passava sotto il controllo dei Liberi Ufficiali e quindi nelle mani di Neg\u012bb e Gam\u0101l \u02bfAbd al-N\u0101sser.\nIl regno di Fu\u02be\u0101d II (che era in Italia con il padre) dur\u00f2 meno di un anno; il colonnello Gam\u0101l \u02bfAbd al-N\u0101sser il 18 giugno 1953 abol\u00ec la monarchia e proclam\u00f2 la Repubblica, con Neg\u012bb presidente.\nDepone cos\u00ec il potere, dopo circa un secolo, la dinastia di Mehmet Ali."}
{"id": "1700330", "revid": "125394851", "url": "https://it.wikipedia.org/wiki?curid=1700330", "title": "Andr\u00e9 Bikey", "text": ""}
{"id": "1700336", "revid": "125945014", "url": "https://it.wikipedia.org/wiki?curid=1700336", "title": "Shane Long", "text": "Detiene il record per la rete pi\u00f9 veloce realizzata in Premier League, grazie al gol segnato dopo appena 7 secondi nella partita Watford-Southampton (1-1) del 23 aprile 2019.\nCaratteristiche tecniche.\n\u00c8 un attaccante completo, in grado di svariare su tutto il fronte d'attacco, gioca prevalentemente come prima o seconda punta, ma pu\u00f2 giocare anche come ala sinistra, dotato di buonissima velocit\u00e0.\nCarriera.\nClub.\nCork e Reading.\nInizia la carriera nelle giovanili del Cork per poi passare in prima squadra dove gioca una partita.\nPassa poi nell'estate del 2005 al Reading rimanendo per sette anni, collezionando tra Premier League, Championship e coppe inglesi, globalmente 203 presenze e 54 reti.\nWest Browmich Albion.\nL'8 agosto 2011 per 7 milioni di euro viene acquistato dal West Bromwich, dove rimane per due anni e mezzo, collezionando globalmente 87 presenze e 22 reti.\nHull City.\nIl 17 gennaio 2014 passa all'Hull City per circa 9 milioni di euro.\nSouthampton.\nIl 14 agosto 2014 viene acquistato dal Southampton per circa 15 milioni di euro.\nIl 23 aprile 2019 segna una rete dopo soltanto 7.69 secondi dal calcio di inizio della gara esterna contro il (terminata 1-1), diventando cos\u00ec il gol pi\u00f9 veloce della storia della Premier League.\nNazionale.\nHa debuttato con la nazionale maggiore il 7 febbraio 2007, contro , in un incontro valido per le qualificazioni agli Europei del 2008.\nViene convocato per gli Europei 2016 in Francia.\nStatistiche.\nPresenze e reti nei club.\nTra club, Nazionale maggiore e Nazionali giovanili, Long ha giocato globalmente 488 partite segnando 119 reti, alla media di 0,24 gol a partita.\n\"Statistiche aggiornate al 10 agosto 2021.\"\nCronologia presenze e reti in Nazionale.\n "}
{"id": "1700338", "revid": "123478653", "url": "https://it.wikipedia.org/wiki?curid=1700338", "title": "Giuseppe Calderone", "text": "Biografia.\nGiuseppe Calderone era nipote di Antonino Saitta, mafioso catanese affiliato in una \"cosca\" di Gangi, in provincia di Palermo, che nel 1925 aveva fondato la prima Famiglia mafiosa a Catania, e fratello maggiore di Antonino Calderone.\nNegli anni cinquanta Calderone venne affiliato in quella stessa Famiglia dall'altro zio Luigi Saitta, con cui si occup\u00f2 del contrabbando di sigarette e presto divenne il suo vicecapo. Negli anni sessanta Calderone eredit\u00f2 la Famiglia dallo zio ed, insieme al fratello Antonino, ottenne la gestione di una stazione di servizio dell'Agip a Giarre, grazie ai suoi legami con l'onorevole Graziano Verzotto, con il quale fu testimone alle nozze di Giuseppe Di Cristina, capo della \"cosca\" di Riesi; inoltre Calderone veniva pagato dall'imprenditore Carmelo Costanzo per dare \"protezione\" alla sua impresa di costruzioni.\nNel 1970 Calderone partecip\u00f2 ad alcuni incontri a Zurigo, Milano e Catania per discutere sulla ricostruzione della \"Commissione\" e sull'implicazione dei mafiosi siciliani nel Golpe Borghese; Calderone stesso and\u00f2 a Roma insieme a Giuseppe Di Cristina per incontrare il principe Junio Valerio Borghese per ascoltare le sue proposte. Nel 1971 Calderone venne denunciato e arrestato dai Carabinieri e dalla questura di Palermo per associazione a delinquere e traffico di stupefacenti insieme ad altri 113 mafiosi, essendo strettamente legato ai \"boss\" Frank Coppola e Gaetano Badalamenti, con il quale Calderone era imparentato alla lontana. Nello stesso periodo la Famiglia di Calderone entr\u00f2 in conflitto con il clan dei \"Cursoti\" e i \"Carcagnusi\", bande criminali estranee a Cosa Nostra che le contendevano gli affari illeciti a Catania.\nNel 1975 Calderone propose la creazione di una \"Commissione regionale\", che venne chiamata la \u00abRegione\u00bb, un comitato di sei rappresentanti mafiosi di ogni provincia siciliana, escluse quelle di Messina, Siracusa e Ragusa, dove Cosa Nostra era assente; Calderone venne anche incaricato di dirigere la \u00abRegione\u00bb e fece approvare dagli altri rappresentanti il divieto assoluto di compiere sequestri di persona in Sicilia per porre fine ai rapimenti a scopo di estorsione operati dallo schieramento dei Corleonesi, guidati dal \"boss\" Luciano Leggio.\nSecondo i pentiti, Calderone \u00e8 stato il padrino di battesimo di uno dei figli di Ciro Mazzarella, allora boss del potente clan Mazzarella della Camorra napoletana.\nOmicidio.\nNel gennaio 1978, Calderone, insieme a Giuseppe di Cristina e Gaetano Badalamenti, incontr\u00f2 Salvatore \"Cicchiteddu\" Greco, giunto segretamente dal Venezuela dove risiedeva per discutere dell'eliminazione di Francesco Madonia, capo della famiglia di Vallelunga Pratameno, in provincia di Caltanissetta, il quale era strettamente legato a Tot\u00f2 Riina, reggente della \"cosca\" di Corleone in sostituzione di Leggio; Greco per\u00f2 consigli\u00f2 di rimandare ogni decisione a data successiva ma, ripartito per Caracas, vi mor\u00ec per cause naturali, il 7 marzo 1978. In seguito alla morte di Greco, Madonia venne ucciso il 16 marzo da Giuseppe di Cristina e da Salvatore Pillera, inviato da Calderone: Riina us\u00f2 l'omicidio di Madonia per mettere in minoranza Badalamenti, facendolo espellere dalla \"Commissione\", e poco tempo dopo fece uccidere anche di Cristina. \nA tradire Calderone furono invece due uomini a lui molto vicini, Nitto Santapaola, vicerappresentate della famiglia, e Salvatore Ferrera, rappresentante della provincia. Questi due fissarono un incontro per Calderone (rifugiatosi nel residence La Perla Jonica di Acireale, di propriet\u00e0 dei fratelli Costanzo) ad Aci Castello per incontrarsi con Giuseppe \"Piddu\" Madonia (figlio di Francesco, assassinato il 16 marzo precedente) poich\u00e9 alcuni suoi uomini (in particolare Luigi Ilardo e Giovanni Ghisena) erano stati visti nei pressi dell'abitazione di Calderone, e quest'ultimo ne esigeva spiegazioni. Rassicurati dal fatto che l'appuntamento fosse stato fissato da Santapaola e Ferrera, di cui si fidavano, Calderone e il suo autista Salvatore Lanzafame si avviarono per l'incontro disarmati, ma durante il tragitto furono raggiunti da numerosi colpi di pistola nei pressi di Aci Castello in cui sia Calderone che Lanzafame vennero gravemente feriti. Calderone mor\u00ec in ospedale tre giorni dopo, mentre Lanzafame nonostante una ferita alla testa si riprese. Fu proprio il Lanzafame a ricostruire le dinamiche dell'agguato al fratello di Calderone, Antonino, successivamente diventato collaboratore di giustizia. In seguito si scopr\u00ec che tra i responsabili dell'agguato a Calderone vi erano Luigi Ilardo, uomo d'onore della famiglia di Vallelunga e parente dei Madonia, ed Ignazio Ingrassia detto \"Boia Cani\", uomo d'onore della famiglia di Corso dei Mille molto legato a Michele Greco. Da questa componente si evince la collaborazione di pi\u00f9 famiglie di diverse province, tutte legate ai corleonesi, nell'eliminazione di Calderone. Come riferito dal pentito Ciro Vara, Nitto Santapaola si incontr\u00f2 con Ilardo al rientro dall'omicidio, confermando la sua complicit\u00e0 nell'agguato. Tuttavia, non essendoci ai tempi prove del coinvolgimento di Santapaola, l'omicidio rimase per un po' di tempo avvolto nel mistero e non venne vendicato, e solo dopo la collaborazione di Antonino Calderone e di Ciro Vara furono rivelate le dinamiche dietro il delitto. \nL'immediata conseguenza dell'omicidio Calderone fu una scissione all'interno della famiglia di Catania, con i Santapaola e i Ferrera da un lato, sostenuti dai corleonesi, e il gruppo facente capo ad Alfio Ferlito e a Salvatore Pillera dall'altro, molto legato alla mafia palermitana di Bontate e Inzerillo."}
{"id": "1700350", "revid": "2091899", "url": "https://it.wikipedia.org/wiki?curid=1700350", "title": "Settimana Santa di Polistena", "text": "La Settimana Santa di Polistena (Citt\u00e0 metropolitana di Reggio Calabria) \u00e8 costituita da una serie di riti religiosi risalenti alla fine del 1700. Alcuni di questi riti, nel corso del tempo, si sono ispirati a quelli di origine spagnola. I riti attraggono migliaia di turisti e fedeli da tutta la nazione; iniziano con la Domenica delle Palme e terminano la Domenica di Pasqua, vedendo il giorno pi\u00f9 intenso il Venerd\u00ec santo con 4 riti.\nDomenica delle Palme.\nBenedizione delle Palme.\n\u00c8 l'ingresso di Ges\u00f9 a Gerusalemme, l'inizio della Settimana Santa. A Polistena questo rito avviene nelle tre parrocchie cittadine di Santa Marina Vergine, della Ss. Immacolata e del Ss. Rosario con la Benedizione delle Palme e dei Ramoscelli d'Ulivo e a seguire una breve processione per le vie parrocchiali e la messa solenne.\nI luoghi in cui si svolgono sono:\n1. lo splendido Piazzale della Trinit\u00e0 con vista sulla Piana di Gioia Tauro per la Parrocchia di Santa Marina Vergine;\n2. nella Chiesa dell'Immacolata per l'omonima parrocchia\n3. sul Sagrato della Chiesa di San Francesco da Paola per la Parrocchia del SS. Rosario.\nLa Passione di Cristo - Rappresentazione Sacra.\nAvviene nello scenario dell'Anfiteatro Comunale nel pomeriggio della domenica delle Palme.\nUn tempo si svolgeva nella Chiesa della SS. Immacolata, poi \u00e8 stata ripresa dall'Associazione GAMI e da li, ha riscosso sempre un grande successo di pubblico e di critica.\nLa rappresentazione rivive i momenti solenni della Passione di Cristo ed ogni anno si rinnova con nuove scene, dai Miracoli al Tempio, dalla Ultima Cena all'Orto, dal Processo alla Flagellazione, dalla Crocifissione alla Risurrezione.\nMarted\u00ec Santo.\nVia Crucis.\nSino a qualche anno fa era organizzata separatamente dalle Parrocchie, oggi invece \u00e8 stata unificata e avviene alle 21 dal Piazzale Catena e si conclude al Calvario di Viale Italia.\nAd ogni Stazione della Via Crucis si aggiunge una croce di legno accompagnata da due torce, si susseguono meditazioni e le letture delle Stazioni.\nGioved\u00ec santo.\nCoena Domini e Lavanda dei Piedi.\nConsiste nel rivivere l'istituzione dell'eucaristia e la lavanda dei piedi nei riti del Triduo pasquale secondo il rito romano.\nLa liturgia inizia con la processione dei ministranti, dei discepoli e dei confratelli della Congrega.\nVisite ai Sepolcri.\nDopo la Coena Domini il popolo si riversa per le vie cittadine sino al mattino seguente per far vista ai \"sepolcri\", ovvero il luogo in cui \u00e8 stato riposto il Santissimo Sacramento.\nI Sepolcri un tempo venivano allestiti in tutte le chiese e le cappelle cittadine, oggi invece questo avviene solo nel Duomo, nella Chiesa del Rosario e nella Chiesa dell'Immacolata.\nVenerd\u00ec santo.\nProcessione dell'Addolorata.\nAlle 7 del mattino in punto in un particolare silenzio, dalla porta del Duomo spunta una grande bandiera nera, il Cristo impersonificato da un fedele che chiede un voto o per un ex voto con una tunica rossa, una parrucca bionda e una pesante croce sulle spalle (egli non pu\u00f2 essere riconosciuto per tradizione popolare sino al giorno di Pasqua), \u00e8 seguito dai discepoli che la sera prima hanno partecipato alla funzione della Coena Domini e dalla Statua dell'Addolorata (fatta in stile settecentesco vestita in nero su manichino di canapa dallo scultore Francesco Morani), che appena si trova sulla soglia della porta si ferma qualche istante mentre la banda intona l'austera e suggestiva Settima Parola del maestro polistenese Michele Valensise.\nTutti i figuranti che vi partecipano indossano una tunica bianca, un cappuccio bianco e una corona di spine che ognuno di essi si realizza. La processione si snoda per le vie seguendo un determinato percorso che porta alla visita delle chiese cittadine, sino a ritornare nel Duomo dove il Sacerdote detter\u00e0 le Meditazioni ed il coro eseguir\u00e0 la gi\u00e0 citata Settima Parola.\nAgonia di Nostro Signore Ges\u00f9 Cristo.\nAlle ore 13 il coro cittadino esegue una cantata sulle sette parole di Cristo in croce, composta da Michele Valensise (1822-1890), seguita dalle meditazioni di un presbitero.\nSino al 1988 il rito avveniva nella Chiesa della SS. Trinit\u00e0, ma a seguito di un pauroso incendio che danneggi\u00f2 gravemente la chiesa nel maggio di quell'anno, fu spostato nel Duomo cui territorialmente la chiesa \"appartiene\", seppur la stessa Chiesa della Trinit\u00e0, riaperta al culto nel 1996, abbia ospitato nuovamente l'\"Agonia\" nei due anni successivi.\nProcessione della \"Schiovata\".\nLa processione della Schiovata, cio\u00e8 della Deposizione, era un tempo affidata alla chiesa della Trinit\u00e0 e si svolgeva al mattino, al rientro dell'Addolorata. Essa era preceduta dalla Congrega della SS. Trinit\u00e0 e terminava con le meditazioni al Calvario \"vecchio\" di Via Muraglie. Per qualche tempo, la processione fu spostata al pomeriggio, alla fine dell'\"Agonia\".\nDa parecchi decenni, per problemi logistici ed organizzativi, tale processione non si svolge pi\u00f9 tanto che l'imponente gruppo statuario in legno e cartapesta rappresentante la Deposizione, tra l'altro danneggiato dal suddetto incendio, \u00e8 rimasto in precarie condizioni di conservazione.\nProcessione della Piet\u00e0.\n\u00c8 la processione organizzata dalla Congrega della SS. Immacolata inizia alle 19 dall'omonima chiesa preceduta dai discepoli che la sera prima partecipavano alla Coena Domini, dai Fratelli della Congrega e dai ministranti, tutti in tunica bianca e cappuccio bianco con la corona di spine escluso i ministranti.\nQuesta \u00e8 l'unica processione in cui la Statua, ancora oggi, \u00e8 seguita dal baldacchino nero.\nLa Processione con la Statua della Piet\u00e0, restaurata e riportata agli splendidi colori originari nel 2005, si snoda per le vie cittadine sino ad arrivare al Calvario di Viale Italia dove il sacerdote far\u00e0 una breve riflessione per poi ritornare alla Chiesa da cui era partita e dove il coro eseguir\u00e0 la Settima Parola di Michele Valensise.\nProcessione dei Misteri.\n\u00c8 l'ultima processione del venerd\u00ec santo ed avviene in tarda serata, con inizio alle ore 21, dalla Chiesa del SS. Rosario organizzata dall'omonima congrega.\nPrima del Concilio Vaticano II si svolgeva nel pomeriggio del gioved\u00ec santo, dopo, con le modifiche apportate ai riti dalle direttive conciliari, \u00e8 stata posticipata alla sera del Venerd\u00ec santo come tutt'oggi si svolge assumendo una forma di caratterische spagnole che hanno influito gran parte dei riti del meridione d'Italia.\n\u00c8 composta da 7 meravigliosi gruppi statuari in legno e cartapesta, scolpiti nell'Ottocento dal sacerdote Luigi Prenestino (Ges\u00f9 nell'Orto degli Ulivi, Ges\u00f9 Flagellato, Ges\u00f9 Deriso, La Veronica, La Crocifissione, Cristo Morto, L'Addolorata). Pi\u00f9 precisamente, il Cristo alla Colonna e Maria Addolorata sono invece opera dei Morani, apprezzata famiglia di scultori polistenesi del secolo XIX. Le statue sono portate a spalla da fedeli in tunica bianca, intervallati dalle pie donne dette \"torcifere\" che portano le torce, e da ragazzi che portano i simboli della passione. Il coinvolgimento \u00e8 di circa 500-600 persone.\nDa qualche anno l'usanza di portare il cappuccio nero \u00e8 stata abolita ma si \u00e8 deciso di realizzare una petizione per far indossare nuovamente il cappuccio nero ai portatori dei misteri. La petizione \u00e8 stata aperta a luglio 2008 ed \u00e8 ancora attiva e raggiungibile dal sito.\nPrima del \"Cristo o tumbulo\" ovvero il Cristo Morto, vi sono i ministranti e di fianco ad esso per scortarlo l'Arma dei Carabinieri in picchetto d'onore, seguito dalle autorit\u00e0 civili e militari.\nDomenica di Pasqua.\nAffrontata.\nL'ultima processione che conclude il triduo pasquale \u00e8 l'incontro tra il Cristo Risorto e la Madonna, ed avviene nella cornice di Piazza del Popolo tra la folla esultante.\nIl Cristo parte in processione dal Duomo preceduto dalla Congrega del SS. Sacramento; la Madonna a sua volta parte dalla Chiesa del SS. Rosario con un velo nero sul capo. Entrambe le processioni, a mezzogiorno in punto, convergono in Piazza del Popolo.\nLa Madonna, appena intravede il figlio risorto, inizia una corsa che la porta ad inginocchiarsi ai suoi piedi e le viene levato dal suo capo il velo nero che sino a pochi minuti prima era il protagonista, mentre la banda cittadina esegue la marcia trionfale del \"Mos\u00e8 in Egitto\" di Rossini.\nLe statue si posizionano una di fianco all'altra per proseguire sino alla vicina Chiesa del SS. Rosario dove vi sar\u00e0 una breve riflessione, ed infine il Cristo Risorto riparte in Processione sino alla Chiesa di origine.\nSingolare Affrontata 2009.\nPer la prima volta nella storia di Polistena in Piazza del Popolo era presente solo il Cristo Risorto, mentre la Madonna \u00e8 rimasta sulla soglia della Chiesa facendo dietrofront a causa delle avverse condizioni climatiche; dopo aver atteso qualche minuto tra migliaia di fedeli che attendevano l'atteso rito, il Risorto \u00e8 tornato nel Duomo, mentre in paese divampavano le polemiche. Sul sito della Settimana Santa di Polistena sono presenti articoli e fotocronaca."}
{"id": "1700351", "revid": "599013", "url": "https://it.wikipedia.org/wiki?curid=1700351", "title": "Marek Mat\u011bjovsk\u00fd", "text": "Carriera.\nClub.\nIl suo debutto tra i professionisti avviene nel 1999 quando firma per il Mlad\u00e1 Boleslav, squadra militante in seconda divisione. Nel 2001 viene mandato in prestito allo Jablonec 97 ma ritorna al Mlad\u00e1 Boleslav nel 2003. Conquistato il posto da titolare e in seguito anche la fascia da capitano, aiuta la squadra a guadagnare la promozione in massima serie nel 2005 e a conquistare un sorprendente secondo posto la stagione successiva.\nNella sessione invernale del calciomercato 2008 il calciatore \u00e8 acquistato dagli inglesi del Reading e debutta in Premier League il 19 gennaio 2008 nella sconfitta in casa per 0-2 contro il Manchester United, allorquando entra in campo all'ottantesimo minuto al posto di Bobby Convey . Gioca la sua prima partita da titolare il 2 febbraio 2008 nella sconfitta in casa per 0-2 contro il Bolton e segna la sua prima rete il 15 marzo 2008 contro il Liverpool.\nNazionale.\nCon la Repubblica Ceca conta quindici presenze impreziosite da una rete. Ha debuttato in Nazionale il 7 febbraio 2007 nell'amichevole vinta 2-0 contro il ed ha segnato la sua prima rete contro la nella partita valida per le qualificazioni a EURO 2008. Sempre con la Nazionale ha disputato l'europeo di calcio del 2008."}
{"id": "1700357", "revid": "767487", "url": "https://it.wikipedia.org/wiki?curid=1700357", "title": "Jimmy K\u00e9b\u00e9", "text": ""}
{"id": "1700358", "revid": "695564", "url": "https://it.wikipedia.org/wiki?curid=1700358", "title": "Experimental", "text": ""}
{"id": "1700361", "revid": "23700582", "url": "https://it.wikipedia.org/wiki?curid=1700361", "title": "Propugnaculum Piceni", "text": ""}
{"id": "1700365", "revid": "23689675", "url": "https://it.wikipedia.org/wiki?curid=1700365", "title": "Cuprae Mons", "text": ""}
{"id": "1700369", "revid": "1875018", "url": "https://it.wikipedia.org/wiki?curid=1700369", "title": "Itzamn\u00e0", "text": "Nella mitologia maya, Itzamn\u00e0, \u00e8 governatore degli d\u00e8i, dio del cielo, del mais, della scrittura, delle acque e dei fulmini.\nIn realt\u00e0 era un sacerdote saggio con molte conoscenze in seguito divinizzato. A quanto pare in vita si chiamava solo Zamn\u00e1, e che il prefisso \"*it-\" sia stato aggiunto dopo.\n\u00c8 rappresentato come un sereno vegliardo dal prominente naso.\nItzamn\u00e0 era il pi\u00f9 antico della prima generazione degli d\u00e8i del pantheon maya, e fu la principale delle divinit\u00e0 maya fino all'800 d.C., quando, dopo l'invasione degli Aztechi, fu soppiantato dal dio Tezcatlipoca. \nNon \u00e8 chiara l'etimologia del suo nome, forse riferibile ad una grossa lucertola o caimano (\"itzam\") oppure alla rugiada (\"itz\")."}
{"id": "1700370", "revid": "1573940", "url": "https://it.wikipedia.org/wiki?curid=1700370", "title": "Contea di Churchill (Nevada)", "text": ""}
{"id": "1700371", "revid": "599013", "url": "https://it.wikipedia.org/wiki?curid=1700371", "title": "Carl Cort", "text": " Anche suo fratello Leon \u00e8 stato un calciatore professionista, cos\u00ec come lo \u00e8 tuttora il fratellastro Ruben Loftus-Cheek, attaccante del Chelsea.\nCarriera.\nClub.\nGioca dal 1996 al 2000 al Wimbledon (salvo una piccola parentesi nel 1997 al Lincoln City). Nel 2000 si trasferisce al Newcastle United. Nel 2004 passa al Wolverhampton Wanderers. Dopo due stagioni e mezzo si trasferisce al Leicester City. Nel 2008, dopo una breve parentesi con gli spagnoli del Marbella, torna in Inghilterra, al Norwich City. Nel 2009 si trasferisce al Brentford. Nel 2011, dopo due stagioni, rimane svincolato. Nel 2012 si trasferisce al Tampa Bay Rowdies. Nel 2014 si ritira.\nNazionale.\nDopo aver giocato, dal 1998 al 2001 nell'Inghilterra Under-21, l'11 novembre 2011 debutta con la nazionale guyanese, nella gara interna contro Trinidad e Tobago, valevole per le qualificazioni ai mondiali 2014."}
{"id": "1700372", "revid": "1573940", "url": "https://it.wikipedia.org/wiki?curid=1700372", "title": "Contea di Elko (Nevada)", "text": ""}
{"id": "1700374", "revid": "124401963", "url": "https://it.wikipedia.org/wiki?curid=1700374", "title": "Musica sperimentale", "text": "La musica sperimentale (o, in inglese, experimental music), \u00e8 una tradizione compositiva, nata attorno al XX secolo, le cui partiture prevedono risultati imprevedibili. Il termine fu coniato dal musicista John Cage nel 1955, che ne fu anche uno dei massimi e pi\u00f9 influenti esponenti. Cage defin\u00ec che \"un'azione sperimentale \u00e8 quella il cui risultato non \u00e8 prevedibile\".\nPi\u00f9 in generale il termine \"sperimentale\" viene usato assieme a definizioni di genere per descrivere forme musicali che tendono ai limiti di un genere definito, oppure il cui approccio sia determinato da ibridazioni di stili o che incorpori elementi eterodossi, nuovi, distintamente unici (Anon. [n.d.]a). Su questa linea, il termine viene spesso usato per descrivere stili di musica transetnica, che mescolano sonorit\u00e0 riconoscibili, ma di diverse provenienze geografiche.\nIl termine venne inoltre usato con valenza molto diversa sul finire degli anni cinquanta per definire composizioni controllate da un computer, oppure, in altri casi, veniva usato in sostituzione di musica elettronica o anche di musica concreta.\nOrigini e definizione.\nTra l'8 e il 18 giugno 1953, il compositore francese Pierre Schaeffer, assieme al Groupe de Recherches de Musique Concr\u00e8te (GRMC) organizzarono la Prima Decade Internazionale della Musica Sperimentale, che sembr\u00f2 essere un tentativo di Schaeffer di invertire la tendenza ad identificare la \"musique concr\u00e8te\" nella \"elektronische Musik\" tedesca, proponendo l'inclusione della musica concreta, dell'elektronische Musik, della tape music e della world music nella categoria di \"musica sperimentale\" (Palombini 1993, 18). La pubblicazione di tale manifesto ritard\u00f2 di 4 anni (Schaeffer 1957), nel corso dei quali Shaeffer, pur non abbandonando mai il termine \"musique exp\u00e9rimentale\", inizi\u00f2 a preferire il termine \"recherche musicale\" (\"musica di ricerca\") (Palombini 1993a, 19; Palombini 1993b, 557).\nIl termine fu anche usato nel 1955 da John Cage, che in accordo con la propria definizione sostenne che \"un'azione sperimentale \u00e8 quella il cui risultato non \u00e8 prevedibile\" (\"Cage 1961, pag. 39\"), ed \u00e8 rilevante sottolineare il suo particolare interesse ad opere che includessero nell'esecuzione esiti imprevedibili (\"Mauceri 1997, p. 197\"). La pubblicazione dell'articolo di Cage fu anticipato di qualche mese dall'interpretazione che Wolfgang Edward Rebner espose in una conferenza dal titolo \"\u201cAmerikanische Experimentalmusik\"\" tenutasi al Darmst\u00e4dter Ferienkurse il 13 agosto 1954. L'interpretazione di Rebner estendeva questo concetto includendovi compositori come Charles Ives, Edgard Var\u00e8se ed Henry Cowell che come Cage focalizzarono la loro attenzione sul suono pi\u00f9 che sul metodo compositivo (Rebner 1997).\nMichael Nyman (1974) utilizza il termine \"sperimentale\" per descrivere i lavori dei compositori americani (John Cage, Christian Wolff, Earle Brown, Meredith Monk, Malcolm Goldstein, Morton Feldman, Terry Riley, La Monte Young, Philip Glass, John Cale, Steve Reich, etc.) ma anche compositori come Gavin Bryars, Toshi Ichiyanagi, Cornelius Cardew, John Tilbury, Frederic Rzewski, e Keith Rowe (Nyman 1974, 78\u201381, 93\u2013115). Nyman inoltre contrappone la musica sperimentale all'avanguardia europea dello stesso periodo (Karlheinz Stockhausen, Pierre Boulez, Iannis Xenakis, Mauricio Kagel, Harrison Birtwistle, Luciano Berio e Sylvano Bussotti) per i quali \"l'identit\u00e0 di una composizione \u00e8 di importanza preponderante\" (Nyman 1974, 2 and 9). La parola \"sperimentale\" in altri casi \"fornisce la comprensione di se stessa, che non deve essere interpretato come una descrizione di un atto che pu\u00f2 essere giudicato come successo o fallimento, ma semplicemente come un'azione di cui l'esito \u00e8 sconosciuto\" (Cage 1961, 13).\nDavid Cope descrive quella sperimentale come musica \"che rappresenta il rifiuto allo status quo\" (\"Cope, 1997, 222\"). Anche David Nicholls sostiene sulla stessa linea che \"...pi\u00f9 generalmente, la musica d'avanguardia pu\u00f2 essere vista come l'ala pi\u00f9 oltranzista della tradizione, mentre la musica sperimentale si trova al di fuori di essa\" (Nicholls 1998, 318).\nWarren Burt avverte che, come \"combinazione di tecniche marginali e di determinato atteggiamento esplorativo\", la musica sperimentale richiede una definizione vasta ed aperta ad un'ampia serie di possibilit\u00e0, includendo fra queste \"influenze e lavori di matrice cageiana sviluppati con bassa tecnologia, improvvisazione, sound poetry, linguistica, costruzione di nuovi strumenti musicali, multimedia, music teatre e community music, e tutte quelle attivit\u00e0 fatte con il fine di trovare quelle musiche che \"ancora non ci piacciono\" [citando Herbert Br\u00fcn] all'interno di \"un ambiente di ricerca\" [citando Chris Mann] (Burt 1991, 5).\nLeonard B. Meyer, d'altra parte, include nella \"musica sperimentale\" compositori come Berio, Boulez e Stockhausen, nonch\u00e9 le tecniche di \"totale serialismo\" (Meyer 1994, 106\u2013107 and 266), tenendo conto che \"non esiste un'unica o addirittura preminente, musica sperimentale; ma piuttosto: una serie di diverse idee e metodi di essa\" (Meyer 1994, 237).\nNegli anni cinquanta Lejaren Hiller ed L. M. Isaacson usano il termine musica sperimentale descrivendo composizioni controllate dal computer, nel senso \"scientifico\" del termine (Hiller and Isaacson 1959) predicendo composizioni basate su tecniche musicali stabilite (Mauceri 1997, 194\u201395). Il termine \"musica sperimentale\" fu quindi usato contemporaneamente per la musica elettronica, e per la prima musica concreta di Schaeffer e Henry in Francia (Vignal 2003, 298). \u00c8 poi da sottolineare la coincidenza del termine anche per la Downtown music, specialmente nell'uso che Micael Nyman ne fa nel suo libro \"\" (1974).\nStoria.\nAntecedenti influenti.\nUn certo numero di compositori americani del XX secolo, vedono come antesignani di John Cage la \"American Experimental School\" che comprendeva autori come Charles Ives, Charles and Ruth Crawford Seeger, Henry Cowell, Carl Ruggles e John Becker (Nicholls 1990).\nScuola di NY.\nArtisti: John Cage, Earle Brown, Christian Wolff, Morton Feldman, David Tudor\nMusica concreta.\nLa musica concreta \u00e8 una forma di musica elettroacustica che utilizza il suono acusmatico come risorsa compositiva. I materiali di composizione non sono ristretti all'inclusione di sonorit\u00e0 derivanti da strumenti musicali o voci, ne da elementi tradizionalmente concepiti come musicali (melodia, armonia, ritmo, metrica ecc...). L'impianto teorico di tale estetica fu sviluppato nel corso degli anni quaranta dal francese Pierre Schaeffer.\nFluxus.\nFluxus fu un movimento artistico iniziato negli anni sessanta caratterizzato da forte teatralit\u00e0 ed uso di vari mezzi di comunicazione. Un altro aspetto musicale che caratterizz\u00f2 il movimento Fluxus fu l'uso di urla primitive nelle performance mutuate dal primal therapy. Y\u014dko Ono us\u00f2 queste tecniche (Bateman [n.d.]).\nImprovvisazione libera.\nL'improvvisazione libera o \"free improvisation\" \u00e8 una forma di improvvisazione musicale priva di ogni regola e basata esclusivamente sulla logica o l'inclinazione del musicista o dei musicisti coinvolti. Il termine pu\u00f2 riferirsi sia a una tecnica (impiegata da qualsiasi musicista in qualsiasi genere) che ad un genere musicale a s\u00e9 stante.\nPrimi esempi di improvvisazione libera si trovano in artisti come Karlheinz Stockhausen, Battiato, Nuova Consonanza, i jazzisti Ornette Coleman, Don Cherry, John Coltrane, Archie Shepp, Albert Ayler, Cecil Taylor, Anthony Braxton, Derek Bailey, Tony Oxley, Evan Parker e il Gruppo Romano Free Jazz.\nInfluenze della musica sperimentale.\n1960-1980.\nNel 1963 Frank Zappa, prima di divenire famoso per il suo contributo alla musica rock, fece un'apparizione allo Steve Allen Show eseguendo un brano di musica sperimentale dal titolo \"Playing Music on a Bicycle\" in una performance molto simile a \"Water Walk\" di John Cage eseguita per la televisione americana nella trasmissione \"I've Got a Secret\" nel 1960 ed in Italia nel telequiz \"Lascia o raddoppia?\". Sul finire degli anni sessanta gruppi come Beach Boys e Beatles iniziarono ad inserire sonorit\u00e0 ed influenze musicali estranee alla musica pop di quel periodo: sia elementi e strumenti di musica non occidentale, sia idee, concetti e tecniche prese a prestito dalla musica classica e dalla contemporanea. Sperimentarono poi con ogni tipo di tecniche di registrazione. Oltre a questi artisti mainstream, artisti pi\u00f9 underground come Velvet Underground, Pink Floyd, Frank Zappa, Captain Beefheart, White Noise e Residents incorporarono elementi di musica sperimentale sviluppati da Edgard Var\u00e8se, La Monte Young, Cage e dalla musica minimale introducendo Tecniche di estensione come l'uso di feedback e di effetti elettrici ed elettronici. I Residents negli anni settanta iniziarono a mescolare ogni tipo di genere musicale unendo musica pop, musica elettronica, musica sperimentale con produzione di film, fumetti e performance art (Ankeny [n.d.]). Sia Fred Frith che Keith Rowe esplorarono alcune delle possibilit\u00e0 di sperimentazione offerte dalla chitarra preparata.\nI Throbbing Gristle estesero la propria ricerca all'utilizzo di rumori elettronici e tecniche cut-up utilizzando brevi spezzoni di nastro magnetico preregistrato. Altri gruppi pop che utilizzarono elemento di musica sperimentale sono Franco Battiato, Brian Eno, John Zorn, Pere Ubu, Faust, Can, Robert Wyatt, Robert Fripp, Diamanda Gal\u00e1s, Cabaret Voltaire, Boyd Rice ecc.\nNei tardi '70 Rhys Chatham, dopo aver lavorato per qualche tempo con LaMonte Young mescol\u00f2 idee della musica sperimentale con il punk rock nel suo brano \"Guitar Trio\", Lydia Lunch mescol\u00f2 lo spoken word con il punk rock ed i Mars esplorarono nuove tecniche di chitarra slide. Arto Lindsay disinteressandosi ad ogni tipo di pratica musicale, svilupp\u00f2 una tecnica personale ed atonale. DNA e James Chance furono altri nomi noti della scena no wave, movimento che, come il Fluxus, mescolava performance art e musica (Masters 2007) venendo associato alternativamente all'avanguardia, al punk degli anni settanta e al rock sperimentale (Anon. [n.d.]b).\nTecniche.\nAlcune delle tecniche pi\u00f9 comuni sono:"}
{"id": "1700375", "revid": "1573940", "url": "https://it.wikipedia.org/wiki?curid=1700375", "title": "Contea di Esmeralda (Nevada)", "text": ""}
{"id": "1700376", "revid": "767487", "url": "https://it.wikipedia.org/wiki?curid=1700376", "title": "True Blue - Sfida sul Tamigi", "text": "True Blue - Sfida sul Tamigi (\"True Blue\") \u00e8 un film del 1996 diretto da Ferdinand Fairfax.\nIl film racconta la rivalit\u00e0 tra le squadre di canottaggio delle universit\u00e0 di Oxford e di Cambridge, che nel 1987 si sfidano nella leggendaria Boat Race che dal 1829 si tiene sulle acque del Tamigi."}
{"id": "1700378", "revid": "1573940", "url": "https://it.wikipedia.org/wiki?curid=1700378", "title": "Contea di Eureka (Nevada)", "text": ""}
{"id": "1700380", "revid": "1573940", "url": "https://it.wikipedia.org/wiki?curid=1700380", "title": "Contea di Lander (Nevada)", "text": ""}
{"id": "1700381", "revid": "1573940", "url": "https://it.wikipedia.org/wiki?curid=1700381", "title": "Contea di Nye (Nevada)", "text": ""}
{"id": "1700385", "revid": "1573940", "url": "https://it.wikipedia.org/wiki?curid=1700385", "title": "Contea di Pershing (Nevada)", "text": ""}
{"id": "1700387", "revid": "125696441", "url": "https://it.wikipedia.org/wiki?curid=1700387", "title": "Granducato di Berg", "text": "Il Granducato di Berg fu uno stato medioevale e moderno che geograficamente si colloca nell'attuale Renania Settentrionale-Vestfalia, nell'attuale Germania. \nIl Granducato era ubicato tra i fiumi Reno, Ruhr e Sieg. Attualmente questo territorio d\u00e0 il nome alla regione, che viene definita \"Bergisches Land\". Fu inizialmente una Contea, poi elevata a Ducato che in et\u00e0 napoleonica divenne un Granducato.\nStoria.\nLa Contea di Berg, emerse nel corso del secolo XI come uno stato in affidamento alla linea cadetta della dinastia degli Azzoni i quali trassero i suoi confini dall'antico regno di Lotaringia, ed in breve tempo, lo fecero divenire la principale potenza della regione. Nel 1160 il territorio venne diviso in due porzioni, una di esse successivamente divenne la Contea della Marca, che ritorn\u00f2 alla linea titolare solo nel XVI secolo. Nel 1280 la corte venne spostata dal Castello di Burg alla citt\u00e0 di D\u00fcsseldorf. Il pi\u00f9 importante esponente dei primi reggenti di Berg fu Engelberto II di Berg che venne assassinato il 7 novembre 1225. Il Conte di Berg fu uno dei vincitori della battaglia di Worringen del 1288.\nLa potenza dei conti di Berg si espanse notevolmente nel XIV secolo. La Contea di J\u00fclich venne unita a quella di Berg nel 1348, finch\u00e9 nel 1380 i conti di Berg vennero elevati al rango ducale e creati duchi di J\u00fclich-Berg.\nProblemi in successione.\nNel 1509, il Duca Giovanni III di Cleves fece un matrimonio strategico con Maria von Geldern, figlia di Guglielmo VIII di J\u00fclich-Berg, la quale divenne quindi erede degli stati paterni: J\u00fclich, Berg e la Contea di Ravensberg, che per via della legge salica del Sacro Romano Impero la obblig\u00f2 a cedere i propri titoli al marito. Con la morte del padre, nel 1521, i duchi di J\u00fclich-Berg si estinsero, e il loro stato pass\u00f2 sotto il dominio di Giovanni III, Duca di Cleves assieme ai suoi territori di famiglia, la Contea della Marca e il Ducato di Cleves (\"Kleve\") in unione personale. Come risultato di questa unione, gran parte dell'attuale provincia della Renania Settentrionale-Vestfalia (eccetto gli stati ecclesiastici dell'Arcivescovato di Colonia e del Vescovato di M\u00fcnster) venne retto dai duchi di J\u00fclich-Berg-Kleve-Mark.\nAd ogni modo, la nuova famiglia ducale si estinse nel 1609, alla morte dell'ultimo duca, malato di mente, il che port\u00f2 ad una guerra di successione sui suoi possedimenti. Il risultato di questi contrasti furono la spartizione del ducato, avvenuta nel 1614: J\u00fclich e Berg vennero annessi alla Contea Palatina di Neuburg, che si era convertita al cattolicesimo, mentre Cleves e Mark passarono all'Elettore di Brandeburgo. All'estinzione della dinastia regnante principale del Palatinato nel 1685, la linea di Neuburg eredit\u00f2 l'Elettorato e generalmente mantenne D\u00fcsseldorf come propria capitale sin quando l'Elettore Palatino non eredit\u00f2 l'intera Baviera nel 1777.\nLa rivoluzione francese ed il Granducato di Berg.\nL'annessione francese di J\u00fclich nel corso della Rivoluzione francese separ\u00f2 i due ducati, e nel 1803 Berg venne separata dagli altri territori bavaresi e venne affidato alla linea minore dei Wittelsbach. Nel 1806, nella riorganizzazione della Germania dovuta alla fine del Sacro Romano Impero, Berg divenne Granducato sotto il governo del cognato di Napoleone Bonaparte, Gioacchino Murat. Il nuovo stemma combinava infatti il tradizionale leone rosso di Berg del Ducato di Cleves con i bastoni da Maresciallo di Francia di Murat.\nNel 1809, un anno dopo che Murat era stato promosso al Regno di Napoli, il nipote di Napoleone, il Principe Napoleone Luigi Bonaparte (1804\u20131831, figlio maggiore del fratello di Napoleone, Luigi Bonaparte, Re d'Olanda) divenne Granduca di Berg, e il territorio venne amministrato da burocrati francesi. Il Granducato ebbe ad ogni modo vita breve e termin\u00f2 la propria esistenza con il crollo dell'impero napoleonico nel 1813.\nProvincia di J\u00fclich-Cleves-Berg.\nNel 1815, dopo il Congresso di Vienna, Berg venne incorporato nella Provincia di Prussia del Regno di Prussia come Provincia di J\u00fclich-Cleves-Berg. Nel 1822 esso venne unito al Granducato del Basso Reno per formare la Provincia del Reno.\nReggenti di Berg.\nConti di Berg (prima del 1068-1380).\nCasa di J\u00fclich-Heimbach.\n\u2013 \"in unione con Ravensberg\" \u2013\nDuchi di Berg (1380-1806).\nCasa di J\u00fclich-Heimbach.\n\u2013 \"in unione con Ravensberg e dal 1423 in unione con il Ducato di J\u00fclich\" \u2013\nCasa di Wittelsbach.\n\"in unione con J\u00fclich e Palatinato-Neuburg, dal 1690 con l'Elettorato Palatino, dal 1777 con la Baviera\""}
{"id": "1700391", "revid": "1573940", "url": "https://it.wikipedia.org/wiki?curid=1700391", "title": "Contea di Storey (Nevada)", "text": ""}
{"id": "1700394", "revid": "287204", "url": "https://it.wikipedia.org/wiki?curid=1700394", "title": "Ursela Monn", "text": "Biografia.\nLa madre era irlandese, il padre svizzero, e per questo motivo - pur essendo nata in Germania, ed avendo trascorso pressoch\u00e9 tutta la carriera tra Germania ed Austria - \u00e8 cittadina della confederazione.\n\u00c8 nota per aver partecipato a diversi film e serie per la televisione, tra gli altri: \"Buongiorno professore!\", \"Il commissario Kress\", \"Il medico di campagna\" e \"Der Hausgeist\".\nIn patria si \u00e8 aggiudicata la Goldene Kamera come migliore attrice per \"Ein Mann will nach oben\" (1978) e il Deutscher Filmpreis, sempre come migliore attrice, per \"Einmal Ku'damm und zur\u00fcck\" (1985)."}
{"id": "1700395", "revid": "1573940", "url": "https://it.wikipedia.org/wiki?curid=1700395", "title": "Contea di Washoe (Nevada)", "text": ""}
{"id": "1700399", "revid": "1573940", "url": "https://it.wikipedia.org/wiki?curid=1700399", "title": "Contea di White Pine (Nevada)", "text": ""}
{"id": "1700402", "revid": "1573940", "url": "https://it.wikipedia.org/wiki?curid=1700402", "title": "Contea di Belknap (New Hampshire)", "text": ""}
{"id": "1700409", "revid": "287204", "url": "https://it.wikipedia.org/wiki?curid=1700409", "title": "Sulita", "text": ""}
{"id": "1700410", "revid": "1305772", "url": "https://it.wikipedia.org/wiki?curid=1700410", "title": "Contea di Cheshire", "text": "Contea di Cheshire o Cheshire County \u00e8 la denominazione delle seguenti contee:"}
{"id": "1700414", "revid": "1573940", "url": "https://it.wikipedia.org/wiki?curid=1700414", "title": "Contea di Merrimack (New Hampshire)", "text": ""}
{"id": "1700415", "revid": "118573862", "url": "https://it.wikipedia.org/wiki?curid=1700415", "title": "Pane, pene, pan", "text": "Pane, pene, pan \u00e8 la prima demo del cantautore italiano Bugo, realizzata in audiocassetta nel 1996.\nDescrizione.\nNonostante da alcune parti venga indicato come il primo disco dell'artista, in virt\u00f9 proprio della sua natura abbozzata e della sua non-ufficialit\u00e0, non pu\u00f2 essere considerato come uscita discografica ufficiale del cantautore lombardo. \"Pane, pene, pan\" \u00e8 stato registrato alla fine del 1995 su un registratore 4 tracce, nel garage di un suo amico."}
{"id": "1700416", "revid": "599013", "url": "https://it.wikipedia.org/wiki?curid=1700416", "title": "Derek Boateng", "text": "Con la Nazionale ghanese ha partecipato ai Mondiali del 2006 ed a quelli del 2010, oltre che alla Coppa d'Africa 2002.\nCaratteristiche tecniche.\nNel 2001 \u00e8 stato inserito nella lista dei migliori calciatori stilata da Don Bal\u00f3n.\nCarriera.\nClub.\nBoateng inizia a giocare a calcio nel 1993, a 10 anni, quando entra nel settore giovanile del Liberty Professionals. Rimane al Liberty fino a 16 anni quando si trasferisce in Grecia, al Kalamata, dove fa il suo debutto in prima squadra.\nNel 2001 si trasferisce al Panathinaikos, dove gioca prevalentemente come centrocampista offensivo o come attaccante.\nNel 2002 il Middlesbrough, allenato da Steve McClaren che l'aveva notato l'anno precedente in una partita di Champions League quando era l'assistente allenatore al Manchester United, cerca di acquistarlo presentando un'offerta al Panathinaikos: la squadra greca accetta, tuttavia il trasferimento viene bloccato perch\u00e9 Boateng non riesce ad ottenere il permesso di lavoro. Poco dopo viene ceduto in prestito all'OFI Creta.\nNell'agosto 2003, dopo una trattativa durata alcuni mesi, Boateng si trasferisce in Svezia all'AIK, tuttavia a causa di un infortunio nella prima partita la stagione di Boateng ne risulta rovinata.\nAl termine della stagione 2004 l'AIK retrocede in Superettan per la terza volta nella sua storia, Boateng e il resto della squadra ricevono pesanti critiche da tifosi e mezzi di comunicazione tanto da rendere necessaria la scorta della polizia.\nPoco prima dell'inizio della stagione 2005 Boateng viene inserito nella lista dei giocatori da cedere, cos\u00ec durante tutto il ritiro cerca una nuova squadra. Tuttavia Boateng non riesce a trovare nessuna squadra venendo costretto a rimanere all'AIK. Nella seconda met\u00e0 della stagione per\u00f2 riesce a conquistarsi il posto da titolare nella squadra che vince il Superettan e conquista la promozione in Allsvenskan. A fine stagione Boateng prolunga il contratto con l'AIK fino alla fine del 2007.\nNel luglio 2006 Boateng lascia l'AIK, dichiarando per\u00f2 di amare la Svezia e di sperare di poter ritornare all'AIK..\nSi trasferisce in Israele, al Beitar Gerusalemme, con il quale firma un contratto valido fino al gennaio 2009.\nLa prima stagione \u00e8 molto positiva: Boateng si afferma titolare come centrocampista centrale nella squadra che vince il campionato. La stagione successiva inizia piuttosto male per Boateng che si fa espellere nei preliminari di Champions League contribuendo all'eliminazione della squadra. Nonostante questo la stagione prosegue molto bene con la vittoria di un altro campionato e della Coppa d'Israele, nonostante un rigore sbagliato durante la finale. A fine stagione Boateng viene nominato migliore straniero dell'anno.\nLa stagione successiva inizia ancora una volta con l'eliminazione dai preliminari di Champions, questa sconfitta apre per\u00f2 un periodo di crisi che porta alla cessione di Boateng nel gennaio 2009. Boateng rimane nella storia come il giocatore pi\u00f9 pagato nella Premier League israeliana.\nIl 21 gennaio 2009 firma un contratto quadriennale con il Colonia. Rimane al Colonia solo pochi mesi, infatti il 31 luglio dello stesso anno viene ceduto per un milione di euro al Getafe, dove rimane due stagioni.\nIl 20 giugno 2011 si trasferisce al Dnipro per 5.900.000 \u20ac, firmando un contratto quadriennale.\nIl 22 maggio 2013 firma un contratto annuale con opzione per un'altra stagione con la societ\u00e0 del Fulham.\nNazionale.\nNel 1999 viene convocato per il mondiale Under-17, ma il Kalamata gli impedisce di partecipare.\nNel 2001 partecipa con la nazionale ghanese Under-20 ai mondiali Under-20 dove raggiunge la finale.\nNel 2002 \u00e8 selezionato dalla nazionale ghanese per la Coppa d'Africa dove il Ghana esce ai quarti di finale.\nNel 2006 viene convocato per i mondiali in Germania, fa il suo debutto nella fase finale dei mondiali il 17 giugno sostituendo Otto Addo a met\u00e0 del secondo tempo nella vittoria per 2-0 contro la Repubblica Ceca\nSuccessivamente viene selezionato anche per i mondiali del 2010 nei quali il Ghana raggiunge i quarti di finale.\nIn totale Boateng vanta 48 presenze e 1 rete con le \"Stelle Nere\".\nStatistiche.\nPresenze e reti nei club.\n\"Statistiche aggiornate al 2 aprile 2017.\""}
{"id": "1700418", "revid": "1305772", "url": "https://it.wikipedia.org/wiki?curid=1700418", "title": "Contea di Rockingham", "text": "Contea di Rockingham o Rockingham County \u00e8 la denominazione delle seguenti contee degli Stati Uniti:"}
{"id": "1700419", "revid": "200568", "url": "https://it.wikipedia.org/wiki?curid=1700419", "title": "Cristian Bugatti", "text": ""}
{"id": "1700420", "revid": "1573940", "url": "https://it.wikipedia.org/wiki?curid=1700420", "title": "Contea di Strafford (New Hampshire)", "text": ""}
{"id": "1700422", "revid": "2076672", "url": "https://it.wikipedia.org/wiki?curid=1700422", "title": "Nazionale di calcio a 5 del Marocco", "text": "La nazionale di calcio a 5 del Marocco \u00e8, in senso generale, una qualsiasi delle selezioni nazionali di calcio a 5 della FRMF che rappresentano il Marocco nelle varie competizioni ufficiali o amichevoli riservate alle squadre nazionali."}
{"id": "1700424", "revid": "1573940", "url": "https://it.wikipedia.org/wiki?curid=1700424", "title": "Contea di Grafton (New Hampshire)", "text": ""}
{"id": "1700425", "revid": "125070609", "url": "https://it.wikipedia.org/wiki?curid=1700425", "title": "La prima gratta", "text": "La prima gratta \u00e8 il primo album del cantautore novarese Bugo pubblicato nel dicembre del 2000.\nIl disco.\nL'album \u00e8 composto da canzoni registrate in parte da Bugo stesso e in parte in diversi piccoli studi di registrazione. Le registrazioni realizzate da Bugo vengono fatte in casa attraverso l'utilizzo di un registratore a nastro 4 tracce.\nSecondo il sito Sentireascoltare.com, \"\u00e8 un album folk come non se ne sentivano da anni in Italia, anzi forse \u00e8 la prima raccolta di canzoni solitarie a sprizzare noia giovanile dopolavorista apolitica mai apparso\"\nLa canzoni hanno un carattere perlopi\u00f9 cantautorale, con divagazioni nel rock e nell'elettronica.\nIn questo album inizia la collaborazione con Roberto Rizzo, tastierista e produttore con il quale verr\u00e0 registrato il successivo disco di Bugo \"Sentimento westernato\" e che sar\u00e0 fonico live di Bugo per alcuni anni. Nel disco troviamo anche Cristian Dondi, vecchio amico di Cerano gi\u00e0 batterista nei Quaxo (la band di Cerano formata anni prima da Bugo) e che suoner\u00e0 la batteria con Bugo per diversi anni e che per Bugo realizzer\u00e0 alcuni videoclip. \nAll'interno della prima stampa del CD c'era un adesivo che riportava la scritta \"IO MI BUGO\", sigla sotto la quale Bugo per tanti anni svolger\u00e0 le attivit\u00e0 legate al fanclub.\nPer quel che riguarda la edizioni, le canzoni del disco sono edite da Universal Music Publishing, che ha acquisito i diritti editoriali nel 2002.\nStampe.\nLa prima e unica stampa del disco in CD risale al dicembre del 2000, e avviene attraverso la collaborazione tra due etichette indipendenti, la Snowdonia e Bar La Muerte. \nLa grafica di copertina \u00e8 opera dei titolari dell'etichetta Snowdonia, e raffigura su fondale verde accesso alcune auto stilizzate, a richiamare il titolo \"La prima gratta\" (\"la prima\" intesa come la prima marcia del cambio dell'auto). \nAttualmente il CD \u00e8 reperibile solo attraverso il mercato dei collezionisti. Non esiste ancora una versione digitale."}
{"id": "1700426", "revid": "767487", "url": "https://it.wikipedia.org/wiki?curid=1700426", "title": "Politica della Giordania", "text": "La Giordania \u00e8 una monarchia costituzionale sulla base della Costituzione promulgata l'8 gennaio 1952.\nEsecutivo.\nIl potere esecutivo \u00e8 detenuto dal re e dal suo consiglio dei ministri.\nL'attuale monarca \u00e8 Abd Allah II di Giordania ed il primo ministro \u00e8 Omar Razzaz, nominato il 4 giugno 2018.\nIl re firma le leggi, pu\u00f2 porre un veto che pu\u00f2 essere superato dai due terzi di entrambe le camere che compongono l'Assemblea Nazionale, nomina e rimuove i giudici per decreto, approva gli emendamenti alla Costituzione, dichiara guerra e comanda le forze armate.\nLegislativo.\nIl potere legislativo spetta all'Assemblea Nazionale (\"Majlis al-Umma\").\nL'Assemblea Nazionale \u00e8 composta da:"}
{"id": "1700429", "revid": "599013", "url": "https://it.wikipedia.org/wiki?curid=1700429", "title": "Abdelilah Saber", "text": "Carriera.\nClub.\nDopo aver iniziato la carriera nel Wydad Casablanca, nel gennaio 1997 venne ingaggiato dallo Sporting Lisbona. Nel gennaio 2000 perse il posto da titolare per via dell'arrivo di C\u00e9sar Prates; ciononostante vinse il Primeira Liga 1999-2000. Al termine della stagione fu ceduto in prestito al Napoli assieme a Facundo Quiroga e Lu\u00eds Vidigal, per poi essere acquistato definitivamente dai partenopei al termine della stagione 2000-2001, nonostante la retrocessione in Serie B. Il difensore ha giocato nel campionato cadetto per tre anni, due e mezzo con il Napoli e mezzo anno con il Torino, prima di rescindere il contratto con i piemontesi e ritirarsi definitivamente a soli 30 anni.\nNazionale.\nCon la Nazionale di calcio del Marocco ha totalizzato 53 presenze e segnato 1 gol. Ha inoltre partecipato al in Francia, disputando tutte e tre le partite della fase a gironi del torneo, e alla Coppa d'Africa 2000."}
{"id": "1700430", "revid": "144796", "url": "https://it.wikipedia.org/wiki?curid=1700430", "title": "Repubblica Bataviana", "text": ""}
{"id": "1700433", "revid": "1571097", "url": "https://it.wikipedia.org/wiki?curid=1700433", "title": "Ne vale la pena?", "text": "Ne vale la pena \u00e8 un EP del cantautore Bugo pubblicato nel 2002. \u00c8 stato anche realizzato un video per la title track \"Ne vale la pena\"."}
{"id": "1700434", "revid": "212348", "url": "https://it.wikipedia.org/wiki?curid=1700434", "title": "Ricongiunzione contributiva", "text": "La ricongiunzione contributiva ai fini pensionistici \u00e8 il provvedimento con cui l'ente previdenziale presso cui il lavoratore desidera che siano sommati tutti i periodi contributivi, riconosce - ai fini del diritto e della misura del trattamento di pensione - la validit\u00e0 dei contributi accreditati a favore del lavoratore richiedente presso un altro ente o gestione previdenziale.\nLa ricongiunzione contributiva pu\u00f2 essere o meno onerosa in quanto, a seconda dello schema pensionistico con formula delle rendite predefinita vigente nell'ente ricevente, pu\u00f2 cambiare la riserva matematica necessaria per coprire la spesa pensionistica relativa e pertanto pu\u00f2 essere sufficiente il semplice trasferimento dei contributi versati tra gli enti o pu\u00f2 sorgere l'obbligo del pagamento di un onere a carico del richiedente.\nFunzione.\nPoich\u00e9 l'esistenza di diverse gestioni previdenziali pu\u00f2 comportare livelli di prestazioni pensionistiche diversi e aliquote contributive pensionistiche di finanziamento diverse, possono sorgere diverse situazioni per cui o si perde parte dei contributi o la ricongiunzione pu\u00f2 essere particolarmente onerosa.\nTale istituto \u00e8 a volte utilizzato per sfruttare i vantaggi del metodo di calcolo retributivo per cui, ricongiungendo i contributi presso alcune casse previdenziali, talvolta senza massimale di contribuzione, si riusciva ad ottenere un sostanziale incremento rispetto a quanto versato.\nFinalit\u00e0.\nLa ricongiunzione contributiva ai fini pensionistici \u00e8 un istituto presente laddove gli enti previdenziali riflettono una filosofia di tipo corporativo.\nCi\u00f2 avvenne nell'ordinamento italiano, ove il sistema pensionistico pubblico \u00e8 gestito da oltre 40 enti previdenziali secondo il modello previdenziale corporativo fascista.\nOgni ente previdenziale \u00e8 con gestione secondo il sistema pensionistico senza patrimonio di previdenza dove la pensione di vecchiaia \u00e8 calcolata secondo un qualsiasi schema pensionistico con formula delle rendite predefinita.\nNel rispetto della teoria costituzionale nel diritto della previdenza sociale ogni prestazione viene erogata secondo quanto previsto dal rapporto giuridico previdenziale alla maturazione dei requisiti che possono essere l'et\u00e0 per il pensionamento di vecchiaia, i contributi obbligatori per le assicurazioni obbligatorie versati, i redditi conseguiti durante l'attivit\u00e0 lavorativa, i contributi figurativi e tutti gli elementi registrati nel casellario centrale delle posizioni previdenziali attive.\nNel caso in cui un lavoratore abbia prestato attivit\u00e0 lavorative che sono tutelate da diversi enti previdenziali, pu\u00f2 accadere che non si arrivi al conseguimento, presso ciascun ente, dei requisiti minimi per il conseguimento della pensione di vecchiaia.\nIn Italia.\nL'istituto della ricongiunzione fu introdotto in Italia per la prima volta con la legge 7 febbraio 1979 n. 29, che prevedeva in particolare:\nL'art. 6 prevede la ricongiunzione gratuita dei contributi versati all'Inps, con il trasferimento degli stessi ad altra gestione previdenziale, nel caso di ex dipendenti di enti di diritto pubblico con gestione previdenziale Inps, successivamente soppressi.\nRicongiunzione contributiva per i liberi professionisti.\nLa legge 5 marzo 1990 n. 45 prevede la ricongiunzione dei contributi ai fini pensionistici da e verso le gestioni previdenziali dei liberi professionisti: la principale differenza rispetto alla casistica di cui sopra \u00e8 che l'onere di ricongiunzione \u00e8 a totale carico del richiedente.\nNuove norme del 2010 hanno reso estremamente onerosa la ricongiunzione, il cui costo pu\u00f2 arrivare anche a 300.000 euro per cui in quel caso ci si avvale dell'istituto della totalizzazione."}
{"id": "1700437", "revid": "135491", "url": "https://it.wikipedia.org/wiki?curid=1700437", "title": "Rated X (film)", "text": ""}
{"id": "1700438", "revid": "235890", "url": "https://it.wikipedia.org/wiki?curid=1700438", "title": "Bra-ket", "text": ""}
{"id": "1700440", "revid": "119183630", "url": "https://it.wikipedia.org/wiki?curid=1700440", "title": "Contatti (Bugo)", "text": "Contatti \u00e8 il sesto album discografico del cantautore italiano Bugo, pubblicato il 4 aprile 2008 dalla Universal.\nDescrizione.\nL'album \u00e8 uscito il 4 aprile 2008 ed \u00e8 stato prodotto dal dj Stefano Fontana e Roberto Baldi per la casa discografica Universal. La fase di registrazione \u00e8 avvenuta nel luglio 2007.\nQuest'album \u00e8 molto diverso dai precedenti, in quanto contenente canzoni con un sound quasi del tutto elettronico e dai testi pi\u00f9 coerenti rispetto ai precedenti. Il cambiamento musicale \u00e8 stato descritto da Bugo sia come il desiderio di staccarsi dal precedente album \"Sguardo contemporaneo\", sia come necessit\u00e0 di rinnovare il suo antico amore per la musica elettronica.\nIl disco \u00e8 trainato soprattutto dal primo singolo estratto \"C'\u00e8 crisi\", che entra in rotazione sulle pi\u00f9 importanti radio nazionali, in particolar modo su Radio Deejay, dove viene invitato pi\u00f9 volte nel corso della promozione dell'album, e che consente a Bugo di partecipare a diverse trasmissioni televisive come \"Quelli che il calcio\", \"Le invasioni barbariche\" e \"Scalo 76\". Dopo il successo del secondo singolo \"Love Boat\" e ancora di pi\u00f9 del terzo, \"Nel giro giusto\", il disco porta Bugo a essere considerato in un'ottica mainstream.\nL'idea di realizzare un disco che contenga \"musica elettronica per una festa alienata\" con l'intento di \"unire il ballo all'alienazione contemporanea\", \u00e8 testimoniata nelle parole dell'artista e si manifesta in brani come \"Nel giro giusto\", \"Primitivo\" e \"Balliamo un altro mese\".\nPer i tre singoli ufficiali estratti sono stati realizzati dei videoclip: \"C'\u00e8 crisi\" e \"Love Boat\" per la regia di Lorenzo Vignolo, e \"Nel giro giusto\" sotto la regia di Soda Studio. Da segnalare altri tre videoclip realizzati in maniera non ufficiale: \"Felicit\u00e0\", con la regia di Federico Vitetta e Ty Evans (con la produzione di Spike Jonze), \"Che diritti ho su di te (live version)\", con un editing di immagini dal vivo realizzato da Cristian Dondi e \"La mano mia\", realizzato dagli studenti di IED Visual di Milano.\nThe Bloody Beetroots realizzano un remix di \"La mano mia\" che nell'agosto 2008 viene inserito dal dj Steve Aoki in una compilation mix per Radio 1 della BBC di Londra.\nNel settembre del 2008 esce una riedizione dell'album che prevede, oltre alla scaletta originale, \"Love Boat (Roba remix)\" e \"Che diritti ho su di te (live version 2008)\".\nIl disco viene promosso con un tour chiamato \"Nel giro giusto tour\" che parte nell'aprile 2008 per terminare nell'ottobre del 2009. Il tour \u00e8 caratterizzato da un'atmosfera generale di tipo robotico-spaziale in sintonia con i suoni del disco e comprende una backing band chiamata \"I Replicanti\", in stile Rockets (tre musicisti praticamente identici), una scenografia argento-riflettente con la scritta \"Contatti\", una voce robotica di una luce rossa in stile \"HAL 9000\" che canta su \"Nel giro giusto\" e \"Io mi rompo i coglioni\", e una musica introduttiva dei live che ricalca la sequenza di cinque note usata nel film \"Incontri ravvicinati del terzo tipo\"."}
{"id": "1700441", "revid": "120789993", "url": "https://it.wikipedia.org/wiki?curid=1700441", "title": "World War Hulk", "text": "World War Hulk \u00e8 una miniserie a fumetti in cinque parti del 2007, scritta da Greg Pak e disegnata da John Romita Jr., \u00e8 la saga portante dell'omonimo crossover che coinvolge le pi\u00f9 importanti collane della Marvel Comics. In italiano la sua pubblicazione all'interno della collana Marvel Miniserie \u00e8 iniziata il 3 aprile 2008 ed \u00e8 terminata il 7 agosto 2008, a cura della Panini Comics.\nTrama.\nTutto ha inizio dopo gli eventi di \"Planet Hulk\"; l'astronave con cui gli Illuminati hanno esiliato Hulk nello spazio esplode, uccidendo un milione di persone, tra cui Caiera, sua moglie (che tra l'altro aspettava un bambino); furioso come non mai, Hulk decide assieme ai suoi fratelli di guerra (Hiroim, Elloe, Miek, Korg, Senza nome della Covata e l'androide Arch-E 5912, alieni di vari pianeti, che hanno fraternizzato con lui durante la prigionia sul pianeta Sakaar) di ritornare sulla Terra per avere vendetta. Durante il viaggio di ritorno Hiroim aiuta Hulk ad apprendere la tecnica della canalizzazione della rabbia, per sfruttarla molto meglio rispetto al passato, in quanto la rabbia rappresenta la pi\u00f9 grande arma a sua disposizione ma anche, se mal gestita, un grande pericolo per coloro che il Golia Verde vuole proteggere.\nAtterra prima sulla Luna per distruggere Freccia Nera.\nA causa di una collera mai provata prima, Hulk \u00e8 pi\u00f9 forte che mai e riesce a resistere perfino alla potente voce del re degli Inumani (resiste sia al sospiro \"enough\" - cio\u00e8 \"basta\" - sia all'urlo che avviene off-panel, e che secondo Iron Man sradica un pezzo di roccia lunare grande quanto il Rhode Island), che cade sotto i suoi colpi (si riveler\u00e0 poi essere un Super Skrull di potere comparabile all'originale che lo impersonava).\nDopodich\u00e9 arriva a Manhattan: tramite una proiezione olografica visibile in tutto il mondo, d\u00e0 alla terra un ultimatum di 24 ore per farsi consegnare Iron Man, Mister Fantastic e il Dottor Strange, responsabili del suo esilio, mostrando il corpo sanguinante e privo di sensi di Freccia Nera come avvertimento. Il suggerimento di colpire ed abbattere per primo il re degli Inumani arriva proprio dal suo amico fidato Hiroim che consiglia a Hulk di attaccare per primo il pi\u00f9 potente tra gli Illuminati. Infatti, Freccia Nera era considerato inizialmente il secondo supereroe pi\u00f9 potente della galassia (Sentry era il numero uno). Dopo la sconfitta subita per mano dello Sfregio Verde, il re degli Inumani viene declassato al terzo posto.\nTutti gli eroi della terra, sia quelli registrati (come She-Hulk o Doc Samson) che quelli clandestini (come l'Uomo Ragno e Luke Cage) collaborano per far evacuare i civili dall'isola di Manhattan, mentre Iron Man (dopo aver messo in preallarme Bob Reynolds alias Sentry), attacca Hulk.\nAlcuni supereroi per\u00f2 sembrano voler appoggiare il Golia Verde: tra questi il ricercato dallo S.H.I.E.L.D. Amadeus Cho, un giovane genio definito la settima persona pi\u00f9 intelligente del pianeta, Namora, cugina di Namor il Sub-Mariner, il miliardario Warren Wortingthon III alias l'X-Man chiamato Angelo e soprattutto il potente Ercole, il quale ha con Hulk un debito risalente al periodo in cui militava con i Campioni di L.A..\nNello scontro Iron Man utilizza la nuova potenziata armatura Hulkbuster che, oltre ad essere la pi\u00f9 potente mai creata per sua stessa ammissione, \u00e8 anche equipaggiata con naniti inibitori progettati per annullare i poteri del suo avversario; tuttavia lo Sfregio Verde pare davvero inarrestabile e a Stark non rimane altro che dar l'ordine di nuclearizzare il campo di battaglia. Hulk, uscito indenne dall'enorme esplosione ed alimentato dalla rabbia provata nel ricordare gli ultimi istanti di vita della defunta Caiera, si lancia cos\u00ec sull'Hulkbuster, abbattendolo assieme alla Torre dei Vendicatori.\nHulk e i suoi fratelli di guerra si dirigono verso il Baxter Building, dimora dei Fantastici Quattro; sul loro cammino appaiono i Potenti Vendicatori e i Nuovi Vendicatori; She-Hulk cerca invano di far ragionare il cugino. Nemmeno le forze congiunte dei due supergruppi riescono a frenare l'ira del Gigante di Giada, che in rapida successione abbatte tutti gli avversari. She-Hulk, Doc Samson e Ares vengono stesi con un solo colpo, durante uno scontro nel quale lo Sfregio Verde d\u00e0 sfoggio della sua nuova abilit\u00e0 guerresca appresa nel lungo esilio su Sakaar.\nGiunto a destinazione, la Torcia Umana cerca di fermare il mostro con un potentissimo colpo della sua Fiamma Nova combinato con i pi\u00f9 potenti fulmini di Tempesta, ma neanche questo ha effetto. La Cosa allora cerca uno scontro fisico, ma la forza di Hulk \u00e8 fuori scala e anche lui viene abbattuto con un singolo colpo alla testa. Mr. Fantastic cerca allora di placare l'ira del gigante verde replicando con un macchinario l'aura calmante di Sentry, ma Hulk non si lascia ingannare e lo massacra sotto gli occhi impotenti della moglie, i cui campi di forza vengono facilmente sfondati dai pugni del Gigante Verde. In passato, l'aura calmante di Sentry aveva sempre impedito all'Hulk selvaggio di infuriarsi, rendendo quest'ultimo docile e mansueto, ma contro lo Sfregio Verde questa tecnica non funziona.\nHulk cammina per le strade di Manhattan trascinandosi dietro i corpi privi di sensi dei suoi avversari come trionfo, davanti a dei manifestanti solidali con lui (ritenuto dalla folla una vittima della macchinazioni del governo), quando davanti a lui appare Rick Jones, il suo pi\u00f9 caro e vecchio amico, che afferma di disapprovare quanto fatto da Stark e Richards ma di non condividere il metodo utilizzato da Hulk ed i suoi amici per punirli. Prima che Hulk possa rispondere viene colpito da un incantesimo del Dottor Strange, a cui reagisce balzando lontano. Quando atterra, Hulk si trova davanti Ercole e i nuovi Campioni (Amadeus Cho, Namora e Angelo), che affermano di volerlo aiutare. In un primo momento lo Sfregio Verde non vuole sentire ragioni e stende Ercole, il quale, in un ultimo atto di supplica e con il volto tumefatto dai colpi ricevuti, cattura l'attenzione di Hulk facendogli ammettere che in realt\u00e0 sta trattenendo i colpi, perch\u00e9 in caso contrario Ercole stesso e i Campioni sarebbero tutti morti; solo allora Hulk placa la sua ira e inizia a discutere con i suoi nuovi alleati.\nProprio in quel momento, il generale Ross attacca Hulk con un fuoco incrociato di missili e proiettili in adamantio: mentre il suo corpo \u00e8 soggetto al bombardamento, la sua psiche viene attaccata nuovamente dal Dottor Strange che, nella sua forma astrale, approfitta del varco che in precedenza non era riuscito a creare e riesce a comunicare con Bruce Banner; anche questo stratagemma per\u00f2 si rivela inutile e Hulk, furente, ferisce gravemente le mani di Strange e, tornato in s\u00e9, distrugge tutti gli elicotteri e i carri armati di Ross.\nNel frattempo, il presidente degli USA telefona a Sentry pregandolo di scendere in campo ad aiutare i supereroi, ma Bob non d\u00e0 ancora nessuna risposta, rimanendo in disparte a causa di due problemi personali: una forte agorafobia che gli impedisce di uscire di casa, e la paura di perdere il controllo dei propri poteri.\nHulk decide allora di costruire al Madison Square Garden un'arena dove far\u00e0 scontrare i supereroi prigionieri in combattimenti tra gladiatori, impiantando loro dei \"dischi dell'obbedienza\", esattamente com'era toccato a lui e ai suoi fratelli di guerra su Sakaar quando erano costretti a combattere sotto gli occhi del Re Rosso.\nHulk manda Hiroim ed Elloe a catturare Strange, rinchiuso nella sua casa a Greenwich Village, dove in sua difesa trovano Pugno d'acciaio, Occhio di Falco (nei panni di Ronin) e Maya Lopez (in quelli di Echo), ma anche loro tre vengono facilmente sconfitti e catturati.\nAl Garden, intanto, Rick Jones cerca inutilmente di far ragionare Hulk ma, mentre i due parlano ai piedi del Gigante Verde, cade il corpo privo di sensi di Hiroim, ridotto cos\u00ec da Strange che, per avere un aumento di potenza tale da poter fronteggiare Hulk, si \u00e8 fuso con il terribile demone extradimensionale Zom.\nGrazie a questo nuovo incantesimo, il Dottor Strange ottiene una potenza tale da riuscire a misurarsi con Hulk ma, mentre i due si battono per le strade di Manhattan, Strange mette a repentaglio la vita di alcuni innocenti (non essendo in grado di controllare tutto quel potere) che, ironicamente, vengono messi in salvo da Hulk stesso. Questo atto sconsiderato rende lo Sfregio Verde colmo di rabbia; lo Stregone Supremo viene cos\u00ec abbattuto dai colpi del Golia Verde, la cui collera sembra placarsi solo grazie all'intervento di Rick Jones, il quale gli fa ammettere che a controllare il corpo di Hulk \u00e8 proprio Bruce Banner. Il Dottor Strange, sconfitto, viene riportato al Garden dove, assieme agli altri Illuminati, viene costretto ad impugnare lancia e scudo e a battersi all'ultimo sangue con gli altri supereroi prigionieri. L'intenzione di Hulk \u00e8 quella di \"offrire\" agli Illuminati lo stesso trattamento che gli era stato riservato su Sakaar, ossia mortali gare gladiatorie contro mostri di ogni sorta, e subito dopo fra di loro stessi.\nFreccia Nera e il Dottor Strange finiscono il duello in parit\u00e0, entrambi stremati e privi di forze, mentre Stark, privato della sua armatura, \u00e8 sul punto di soccombere sotto i colpi di Reed Richards, impossibilitato a ribellarsi al disco dell'obbedienza che gli \u00e8 stato impiantato e al cui controllo nemmeno Silver Surfer era riuscito a resistere; cos\u00ec, mentre la folla presente grida affinch\u00e9 gli venga dato il colpo di grazia, nella sua casa nel Vermont Sentry ripensa alle parole che gli ha detto Tony il giorno in cui Hulk arriv\u00f2 sulla Terra, ovvero che senza il suo contributo la guerra sarebbe stata sicuramente persa.\nIl Guardiano Dorato decide allora di mettersi in volo alla volta del Garden, proprio mentre Hulk sta emettendo il verdetto di morte, ma proprio quando Reed cala la mazza chiodata su Tony, Hulk annulla il disco dell'obbedienza, salvando cos\u00ec la vita a Stark: questo per dimostrare a tutti che i veri \"mostri\" non sono loro. Infatti, nonostante i danni provocati alla citt\u00e0, Hulk e i suoi fratelli di guerra, durante tutto l'attacco non hanno mietuto una sola vittima: i civili di New York sono stati tutti evacuati durante le ventiquattr'ore concesse loro.\nIn quel momento fa la sua comparsa Sentry, felice di poter attaccare Hulk senza dover trattenere i colpi: la potenza rilasciata da Bob, definita come quella di \"un milione di soli che esplodono\", diventa un pericolo addirittura maggiore di quello causato da Hulk, in quanto il \"Guardiano d'oro del bene\" per la prima volta in assoluto rilascia tutto il suo potere, perdendo i freni inibitori che lo contenevano in passato e ricoprendo di lava la citt\u00e0.\nMentre il resto degli eroi, ormai liberi, mettono in salvo i civili, Hulk e Sentry continuano a scambiarsi colpi potentissimi all'interno di un'incandescente tornado di luce creato dai poteri del biondo supereroe, quando, dopo aver consumato le loro energie, i due tornano in forma umana, lasciando al loro posto Bruce Banner (a detta dell'autore Greg Pak e dell'editore Mark Paniccia trattasi di un \"ibrido\" tra Hulk e Banner) e Robert Reynolds, che continuano comunque a lottare. L'ibrido tra Banner e Hulk (che tra i due \u00e8 quello al quale sono rimaste pi\u00f9 energie - e lo si intuisce anche dal colore dei suoi occhi verdi luminosissimi -) colpisce Reynolds al volto, e quest'ultimo lo ringrazia per averlo fermato (perch\u00e9 da solo Sentry non riusciva a contenersi, in quanto era completamente fuori controllo) e per la lezione di vita ricevuta, prima di collassare al suolo sconfitto dall'ibrido Bruce/Hulk.\nQuello tra lo Sfregio Verde e Sentry \u00e8 stato lo scontro del secolo, che ha decretato il numero uno dell'universo Marvel:\n\"\"CBR News sat down one last time with \"WWH\" writer Greg Pak for his thoughts on the battle set to answer the question of who's the strongest one in the Marvel Universe? The Green King or the Golden Guardian of Good? Let's get ready to rumble! (TM)\"\".\nSentry \u00e8 sconfitto e il pericolo sembra essere cessato, ma l'insettoide Miek, impugnata una lancia, cerca di colpire l'ibrido Bruce/Hulk per farlo ritrasformare in Hulk; Rick Jones per\u00f2 gli fa scudo col suo corpo, rimanendo ferito al suo posto. La vista di Rick a terra sanguinante fa nuovamente infuriare Hulk, che comincia ad aggredire i suoi Fratelli di guerra: sotto i colpi del Golia Verde, Miek confessa di aver causato indirettamente l'esplosione su Sakaar che uccise Caiera e tutte quelle persone. Miek vide infatti gli uomini del Re Rosso sabotare la navicella con la quale Hulk era giunto su Sakaar, ma decise di non condividere quel segreto con nessuno: questo perch\u00e9, col matrimonio, Hulk aveva trovato pace e quiete, andando contro quella che Miek ritiene la sua vera natura, quella di \"Distruttore di mondi\". Miek decise di fare tutto questo mosso anche da una evidente follia, poich\u00e9 lui e la sua specie senza pi\u00f9 una regina, sono destinati ad estinguersi, decidendo per tanto di portare tutti con s\u00e9. \nFurioso come non mai per l'amara rivelazione, lo Sfregio Verde inizia ad emanare radiazioni gamma in grande quantit\u00e0, tanto da mettere a rischio l'esistenza stessa del pianeta: un solo passo, infatti, provoca scosse telluriche che minacciano di devastare l'intera costa Est degli Stati Uniti. Quando tutto pare perduto, il neonato \"World Breaker\" decide di trattenere all'interno del suo corpo la devastante energia gamma che sta sprigionando, optando cos\u00ec per la via del \"Salvatore\" piuttosto che per quella del \"Distruttore di mondi\". In quel momento, su invito dello stesso Hulk, Stark si collega con alcuni satelliti in orbita intorno alla terra e fa colpire il Golia Verde con un raggio rosso che lo riporta alla sua forma umana.\nLa guerra \u00e8 definitivamente finita. Banner, stremato, viene raccolto dallo S.H.I.E.L.D., che lo terr\u00e0 prigioniero in una base sotterranea sotto sedativi. Su Sakaar, per\u00f2, dal cratere in cui mor\u00ec Caiera vediamo alzarsi in piedi il figlio di Hulk, che non \u00e8 morto nell'esplosione, e che sembra aver ereditato tutta la forza del padre.\nL'incarnazione di Hulk in \"World War Hulk\".\nL'incarnazione del Golia Verde protagonista di World War Hulk \u00e8 definita ufficialmente Sfregio Verde, mentre i fan la definiscono \"Gravage Hulk\". Il termine venne inventato decenni or sono ed in seguito fu adottato da Greg Pak (sceneggiatore di \"World War Hulk\") per classificare la sua versione di Hulk. Il Gravage Hulk \u00e8 soltanto una delle tante personalit\u00e0 presenti nella mente dello schizofrenico Bruce Banner. L'etimologia del nome deriva essenzialmente dalla fusione dei termini \"Grey Hulk\" e \"Savage Hulk\". Il primo \u00e8 l'Hulk del primo numero che venne successivamente riportato alla luce da Peter David nelle vesti di Joe Fixit, un buttafuori di Las Vegas. Il secondo \u00e8 il classico Hulk Verde Selvaggio, caratterizzato dalla parlata in terza persona e dai suoi gridi di battaglia \"Hulk Spacca!\" e \"Hulk \u00e8 il pi\u00f9 forte che c'\u00e8\" che \u00e8 poi anche la versione di Hulk pi\u00f9 popolare e riconoscibile al mondo. Il Gravage Hulk \u00e8 sostanzialmente un Hulk Verde, con la mente dell'Hulk grigio: razionale, intelligente e cinico. Verso la fine di World War Hulk, per\u00f2, Rick Jones far\u00e0 ammettere a Hulk che in realt\u00e0 a controllare il corpo del Golia Verde \u00e8 Bruce Banner, e che l'attuale incarnazione ha la mente del dottore e il corpo del mostro verde che \u00e8 in lui. La gente di Sakaar ha definito questa incarnazione \"Sfregio Verde\" in seguito allo scontro avvenuto con il Re Rosso.\nGreg Pak, in un'intervista, spiega che all'inizio di Planet Hulk la personalit\u00e0 dominante del golia verde \u00e8 quella del Gravage Hulk che unisce, al carattere dell'Hulk Grigio, il potere e la rabbia dell'Hulk Selvaggio. In seguito, le esperienze su Sakaar lo portano ad evolversi nello Sfregio Verde, fino ad arrivare ad un'ulteriore evoluzione con il World Breaker, ossia il Distruttore di Mondi delle leggende sakaariane, che si manifesta nel finale di World War Hulk. Pak sottolinea che lo Sfregio Verde \u00e8 essenzialmente il Gravage Hulk, mentre il Distruttore di Mondi \u00e8 un'incarnazione a s\u00e9 stante, che rappresenta Hulk al suo massimo livello di potere, di rabbia e di pericolosit\u00e0 \u00abLord help us all if and when that particular incarnation reappears\u00bb (\u00abSignore aiutaci tutti se e quando quella particolare incarnazione riappare\u00bb).\nPoteri dello Sfregio Verde (Gravage Hulk).\nEssendo quello di Hulk un potere \"dinamico\" (pi\u00f9 si arrabbia, pi\u00f9 diventa forte) questa specifica versione \u00e8 definita come la pi\u00f9 potente di sempre: \u00abNever been angrier, never been stronger\u00bb (\u00abmai stato pi\u00f9 arrabbiato, mai stato pi\u00f9 forte\u00bb che \u00e8 poi lo slogan legato a \"World War Hulk\"). Facendo riferimento ai \"Gamma Files\" pubblicati in concomitanza del crossover, si evince che, per quanto riguarda questa nuova versione di Hulk, la forza di partenza (in stato non adrenalinico) \u00e8 di gran lunga superiore a quella della sua versione base, che si assestava sulle 100 tonnellate. L'incremento di forza dovuto agli avvenimenti che lo hanno visto protagonista su Sakaar lo pone quindi in una categoria di potere a s\u00e9 stante\nForza fisica.\nPi\u00f9 Hulk si arrabbia pi\u00f9 diventa forte e resistente: tutto ci\u00f2 avviene grazie alla mutazione gamma alimentata dalla rabbia che ne accresce cos\u00ec enormemente il potere. Non essendo Hulk mai stato pi\u00f9 furioso, non \u00e8 mai cos\u00ec forte e potente come in questa saga.\nFattore rigenerante e resistenza fisica.\nCos\u00ec come la forza fisica, anche il fattore rigenerante e la sua resistenza (fisica e mentale) crescono se Hulk si trova in stato adrenalinico:\nTecniche di combattimento.\nL'esilio su Sakaar e le mortali gare gladiatorie rendono Hulk un abile guerriero sia nel corpo a corpo, sia nell'utilizzo di armi. Lo Sfregio Verde \u00e8 un ottimo stratega, nonch\u00e9 abile leader in battaglia. Grazie agli insegnamenti appresi da Hiroim, il prete guerriero conosciuto su Sakaar e divenuto suo fedele Fratello di guerra, Hulk \u00e8 adesso in grado di concentrarsi e di canalizzare la rabbia. Quest'operazione gli consente sia di restare trasformato (senza l'influenza di Banner) sia di dominare e sfruttare cos\u00ec la rabbia a suo piacimento, senza cos\u00ec perdere i freni inibitori come avveniva in passato.\nCronologia delle battaglie di World War Hulk.\nLa guerra mondiale di Hulk vede contrapposto lo Sfregio Verde a tutti i principali eroi della Terra. Nell'ordine, affronta e sconfigge:\nAccoglienza.\n\"World War Hulk\" n.1 ha raggiunto la cima della classifica di vendite della Diamond Comics Distributors nel mese di giugno 2007 negli USA. Secondo le stime di vendita sarebbero state vendute oltre 178.000 copie. La Marvel Comics in seguito a questo successo ha ristampato il n. 1, con una copertina diversa opera di John Romita Jr.\nNel sito Marvel.com il fumettista John Romita Jr. ha dichiarato che:\n\u00abI contributed to the creation of the character of World War Hulk, the miniseries was a kind of gift for the fans, who did not follow a classic continuity of the character of Hulk, but an alternative story\u00bb\n\u00ab Ho contribuito alla creazione del personaggio di Sfregio Verde, la miniserie era una sorta di regalo per i fan, che non seguiva una continuity classica del personaggio di Hulk, ma una storia alternativa \u00bb\nLa miniserie \u00e8 stata ben accolta dai fan, ma meno dai critici, che sono arrivati a decretarla la peggior storia del 2008, come fa Ivan Lusetti sul sito \"Fantascienza.com\", che definisce \"World War Hulk\" un lungo videogioco privo di trama:\nIl sito \"ComicUs.com\" giudica la storia come mediocre e priva di interesse se non per i fan del personaggio:"}
{"id": "1700442", "revid": "2014155", "url": "https://it.wikipedia.org/wiki?curid=1700442", "title": "Rutger Jan Schimmelpenninck", "text": "Biografia.\nSchimmelpenninck studi\u00f2 legge all'Universit\u00e0 di Leida tra il 1781 ed il 1784, divenendo avvocato ad Amsterdam nel 1784. Egli fu uno dei leader della rivoluzione contro il Principe Guglielmo V d'Orange-Nassau, quando le armate francesi sconfissero quelle olandesi nel gennaio del 1795. (Vedi anche: \"Repubblica delle Sette Province Unite\" e \"Repubblica Batava\".)\nEgli divenne quindi membro dell'Assemblea nazionale (1796 - 1798) e si schier\u00f2 con le fazioni moderate, che proclamavano un unico governo centrale di tutti i Paesi Bassi. Egli divenne Presidente dell'Assemblea nazionale e svolse il ruolo di capo di Stato della Repubblica Batava dal 17 maggio al 30 maggio 1796 e dal 15 maggio al 29 maggio 1797.\nEgli fu ambasciatore olandese in Francia tra il 1798 ed il 1801 e nuovamente dal 1803 al 1805 e in Gran Bretagna dal 1802 al 1803. Napoleone lo nomin\u00f2 unico reggente della Repubblica Batava creando per lui il nuovo titolo di \"Raadspensionaris\" (\"Gran Pensionario\") e govern\u00f2 per un anno dal 1805. Egli non ebbe impieghi di rilievo tra il 1806 ed il 1811. Gli olandesi divennero parte dei territori francesi nel 1810 e Schimmelpenninck divenne membro del Senato di Francia tra il 1811 ed il 1813. Egli fu membro anche del senato dei Paesi Bassi dal 1815 al 1820.\nSuo figlio, Gerrit Schimmelpenninck, fu per un breve periodo primo ministro dei Paesi Bassi, nel corso dell'anno 1848."}
{"id": "1700443", "revid": "1305772", "url": "https://it.wikipedia.org/wiki?curid=1700443", "title": "Contea di Gloucester", "text": "Contea di Gloucester o Gloucester County o Gloucester Shire \u00e8 la denominazione delle seguenti contee:"}
{"id": "1700444", "revid": "298229", "url": "https://it.wikipedia.org/wiki?curid=1700444", "title": "Ultratrail", "text": ""}
{"id": "1700446", "revid": "599013", "url": "https://it.wikipedia.org/wiki?curid=1700446", "title": "Lee Sharpe", "text": "Carriera.\nSharpe inizi\u00f2 la sua carriera nel Torquay United nel 1988. Dopo solo 16 partite il Manchester United not\u00f2 il suo potenziale e lo acquist\u00f2 a giugno per 200000 sterline.\nFu subito aggregato alla prima squadra, inizialmente giocando fuori ruolo come terzino sinistro prima di prendere il posto di Ralph Milne come ala nella stagione 1990/91. Fu uno dei protagonisti della Coppa delle Coppe 1990/91 vinta dai \"Red Devils\" e nella stessa stagione segn\u00f2 anche una tripletta contro l' ad Highbury nella Coppa di Lega (6-2). Lo stesso Sharpe annovera questa prestazione tra i migliori ricordi della sua carriera.\nSfortunatamente fu costretto a stare lontano dai campi di calcio per un lungo periodo a causa di un infortunio e di una malattia (meningite virale) e quando pot\u00e9 ritornare disponibile il ruolo di ala sinistra era occupato stabilmente da Ryan Giggs, costringendolo cos\u00ec a giocare fuori posizione come terzino sinistro o ala destra, giocandosi il posto con Andrej Kan\u010delskis. In totale in 8 anni disput\u00f2 265 partite con il Manchester United, segnando 36 gol.\nFu acquistato dal per \u00a3 4,5 milioni nell'estate del 1996. Dopo aver disputato 26 partite e segnato 5 reti nella Premiership 1996/97, un infortunio al ginocchio lo costrinse a saltare l'intera stagione 1997\u201398 e al suo rientro non riusc\u00ec pi\u00f9 a conquistarsi un posto da titolare.\nNell'inverno del 1998 fu dato in prestito alla , ma disput\u00f2 solo 3 partite e ritorn\u00f2 quindi in Inghilterra. Nel marzo 1999 fu nuovamente ceduto in prestito, questa volta al Bradford City, con cui conquist\u00f2 la promozione in Premiership dopo 77 anni. La stagione seguente pass\u00f2 definitivamente al Bradford City per \u00a3 250.000, aiutando il club a conquistare la salvezza.\nNella stagione 2000/01, Sharpe perse il posto da titolare e nel febbraio 2001 and\u00f2 in prestito al in \"First Division\". A maggio ritorn\u00f2 al Bradford City, ma a fine stagione non gli fu rinnovato il contratto. Firm\u00f2 per l'Exeter City e poi si trasfer\u00ec in Islanda al Grindav\u00edk. Nel giugno 2003, all'et\u00e0 di 32 anni, annunci\u00f2 il suo ritiro dal calcio professionistico.\nNel 2003 Sharpe gioc\u00f2 con i dilettanti del Kidderminster Harriers e con il Garforth Town in \"Northern Premier League\"."}
{"id": "1700448", "revid": "2104733", "url": "https://it.wikipedia.org/wiki?curid=1700448", "title": "Sentimento westernato", "text": "Sentimento westernato \u00e8 il secondo album del cantautore Bugo uscito nel 2001. Il disco \u00e8 stato registrato da Roberto Rizzo (gi\u00e0 tastierista dei R.U.N.I) al GiBulgaro di Cernusco sul Naviglio (MI) tra gennaio e luglio 2000. Grazie a questo album, Bugo emerge dalla scena alternativa, apparendo per la prima volta in televisione nel programma Supersonic su MTV. Questa comparsata gli varr\u00e0 il successivo interesse da parte delle case discografiche major."}
{"id": "1700449", "revid": "599013", "url": "https://it.wikipedia.org/wiki?curid=1700449", "title": "Daniel Niculae", "text": "Dal 3 aprile 2021 \u00e8 presidente della ."}
{"id": "1700453", "revid": "767487", "url": "https://it.wikipedia.org/wiki?curid=1700453", "title": "Anno 2000 - La corsa della morte", "text": "Anno 2000 - La corsa della morte (\"Death Race 2000\") \u00e8 un film del 1975 diretto da Paul Bartel.\nIl film si svolge in un futuro distopico nel quale il popolo viene pacificato con la trasmissione di uno sport violento, precedendo le premesse di altre pellicole di fantascienza distopica come \"Rollerball\", \"L'implacabile\" e la serie di \"Hunger Games\".\nTrama.\nDal 1979 gli Stati Uniti d'America non esistono pi\u00f9, distrutti da una grave crisi finanziaria e da un colpo di Stato nazista. Al loro posto ci sono le Province Unite d'America, governate da un Presidente che si crede Dio. Dato che le guerre non esistono pi\u00f9, per dar sfogo alla naturale violenza insita nel genere umano il potere organizza annualmente una cruenta \"Corsa Automobilistica Transcontinentale\", nella quale i concorrenti attraversano lo Stato da New York a Los Angeles uccidendo per la strada dei passanti innocenti, che possono essere travolti per guadagnare punti.\nNel 2000, alla ventesima edizione della corsa annuale partecipano cinque piloti, ciascuno dotato di una personalit\u00e0 a tema come dei lottatori di wrestling: Mitraglia-Joe \u201cLo Spietato\u201d, travestito come un gangster di Chicago, la cowgirl Calamity Jane Kelly, la neo-nazista Grimilde \u201cLa Nibelunga\u201d, il gladiatore Cesare \u201cVenni Vidi Vinsi\u201d e infine il misterioso \"Frankenstein\", il venerato campione in carica della corsa che si maschera il corpo e la faccia completamente di nero dopo essere sopravvissuto a molti incidenti e schianti. Mitraglia-Joe, essendo il secondo campione in carica, \u00e8 il pi\u00f9 determinato a battere Frankenstein e vincere la corsa effettuando pi\u00f9 uccisioni di passanti, meglio se anziani e bambini.\nUn gruppo di ribelli, condotto da Abramina Lincoln, discendente di Abramo Lincoln, vuole manomettere il regime del Presidente sabotando la corsa, che intende fare uccidendo i piloti e rapendo Frankenstein per averlo come ostaggio e costringere il Presidente ad abolire permanentemente la corsa. A tale scopo, Lincoln ha ingaggiato la sua pronipote Annie, che si \u00e8 infiltrata nella corsa come nuova navigatrice di Frankenstein per condurlo in una trappola dove egli verr\u00e0 rimpiazzato da un sosia. Nonostante una trasmissione nazionale pirata da parte dalla stessa Lincoln, le azioni della Resistenza sono coperte dal governo, che invece incolpa i francesi, i quali sono accusati anche di rovinare l'economia e il sistema telefonico del paese.\nDurante la corsa, il piano della Resistenza sembra dare i suoi frutti: Cesare muore quando attacca dei ribelli travestiti come una famiglia il cui neonato che voleva investire si rivela una bomba, Grimilde cade da un dirupo dopo aver seguito le indicazioni stradali sbagliate piazzate dalla Resistenza, e Calamity Jane muore venendo condotta in un campo minato. Gli unici rimasti sono Mitraglia-Joe e Frankenstein, che \u00e8 riuscito furtivamente a evitare e distruggere tutte le trappole tese dai ribelli. Annie scopre che la maschera e il volto sfigurato di Frankenstein sono solo un travestimento per celare l'identit\u00e0 del nuovo pilota; ci sono infatti stati molti piloti addestrati ad interpretare Frankenstein, e ogni volta che muoiono o restano brutalmente mutilati, vengono rimpiazzati di nascosto in modo che il governo faccia sembrare Frankenstein un pilota indistruttibile.\nNel corso della gara, il \"nuovo\" Frankenstein si innamora di Annie e le rivela di pianificare egli stesso l'uccisione del Presidente: quando salir\u00e0 sul palco dopo avere vinto la corsa per stringere la mano al Presidente, si far\u00e0 esplodere con una bomba che ha nascosto nella sua protesi della mano destra, la sua \"bomba a mano\". Ma il piano va a monte quando vengono attaccati da Mitraglia-Joe e Annie \u00e8 costretta a ucciderlo usando la protesi esplosiva di Frankenstein. Senza la bomba, Frankenstein sceglie di pugnalare il Presidente quando salir\u00e0 sul palco. Prima di poterlo fare, tuttavia, Abramina spara a Frankenstein, convinta che egli abbia ucciso la sua nipote. Frankenstein sopravvive e viene smascherato rivelando di essere Annie, mentre il vero Frankenstein, rimasto nascosto nella sua macchina, approfitta della distrazione per schiantarsi contro il palco e uccidere il Presidente.\nFrankenstein, sopravvissuto diventa il nuovo Presidente, si sposa con Annie e nomina Abramina Ministro della sicurezza per ricostruire lo Stato e sciogliere la dittatura. L'unico che si oppone all'abolizione \u00e8 Junior Bruce, il cronista della Corsa Transcontinentale, il quale sostiene in maniera impertinente che il pubblico ha bisogno di esibizioni di violenza. Seccato dalle sue lamentele, Frankenstein uccide Bruce travolgendolo prima di proseguire con Annie per la loro luna di miele.\nProduzione.\nRegia.\nLa regia del film fu affidata da Roger Corman a Paul Bartel, dopo che questi aveva diretto la seconda unit\u00e0 di un film d'azione intitolato \"FBI e la banda degli angeli\". Bartel si occup\u00f2 in particolare delle scene con gli stuntman e delle scene d'azione riguardanti le automobili. Contento del suo lavoro, Corman propose a Bartel la regia di \"Anno 2000: La corsa della morte\", e Bartel accett\u00f2.\nSylvester Stallone scrisse alcuni dei dialoghi del suo personaggio.\nRiprese.\nDurante le riprese del film ci furono dei disaccordi tra Bartel e Corman: il primo voleva realizzare infatti una commedia nera senza sequenze violente. Il secondo voleva un film d'azione violento con poca ironia. Per questo, le sequenze in cui i pedoni vengono investiti dalle macchine furono girate da una seconda unit\u00e0.\nSia David Carradine che Sylvester Stallone hanno girato tutte le proprie scene di guida nel film.\nCensura.\nIl film ottenne l'X-Rated dalla MPAA e Corman dovette tagliare e ammorbidire molte sequenze splatter. In Italia invece fu distribuito col divieto ai minori di anni 18.\nSeguiti e remake.\nIl film ha avuto due seguiti: \"I gladiatori dell'anno 3000\" (1978) diretto da Allan Arksun e \"Death Race 2050\" (2017) diretto da G. J. Echternkamp e prodotto da Roger Corman.\nDel film \u00e8 stato realizzato il remake \"Death Race\" (2008) diretto da Paul W. S. Anderson, il quale a sua volta ha avuto tre sequel: \"Death Race 2\" (2011), \"Death Race 3 - Inferno\" (2012) e \"Death Race - Anarchia\" (2018).\nVideogiochi.\nIl film ha ispirato a distanza di molti anni i videogiochi \"Death Race\" (1990), che sfruttava illegalmente l'immagine del film richiamandone anche il titolo originale (\"Death Race 2000\"), e \"Carmageddon\" (1997)."}
{"id": "1700455", "revid": "1828", "url": "https://it.wikipedia.org/wiki?curid=1700455", "title": "Guglielmo Ubertini", "text": ""}
{"id": "1700456", "revid": "2230373", "url": "https://it.wikipedia.org/wiki?curid=1700456", "title": "Simon Kj\u00e6r", "text": "Con la nazionale ha partecipato a due campionati mondiali (2010 e 2018) e a due campionati europei (2012 e 2020). Nel 2009 e nel 2021 \u00e8 stato nominato Calciatore danese dell'anno.\nNel 2021 \u00e8 stato insignito, assieme allo staff medico della nazionale danese, dell'UEFA President's Award, per aver prestato soccorso a Christian Eriksen, vittima di un arresto cardiaco durante una partita del campionato europeo 2020. Nello stesso anno viene inserito nei trenta finalisti per la vittoria del Pallone d'oro.\nCaratteristiche tecniche.\nAll'inizio della sua carriera viene considerato tra i difensori pi\u00f9 talentuosi della sua generazione. Nel 2010 \u00e8 stato inserito nella lista dei migliori calciatori nati dopo il 1989 stilata dalla rivista Don Bal\u00f3n.\nPossiede senso della posizione, forza fisica ed \u00e8 ottimo nell'anticipo e nel gioco aereo. Sovente \u00e8 presente in area di rigore durante l'esecuzione di un calcio d'angolo o di una punizione per sfruttare le sue doti di saltatore. Le stesse caratteristiche vengono ribadite da Delio Rossi, suo allenatore al Palermo, che lo ha reputato \u00abil miglior difensore mai allenato in carriera\u00bb. Si distingue anche per le sue doti d'impostazione dalla difesa.\nDurante la sua esperienza al si \u00e8 specializzato nei calci di punizione, andando in gol in qualche occasione.\nCarriera.\nClub.\nMidtjylland.\nLa sua prima stagione da professionista \u00e8 la 2007-2008, in cui gioca 19 partite della Superliga con la maglia del . L'esordio avviene all'11\u00aa giornata di campionato, in Midtjylland- (2-0).\nNel frattempo prende parte al Torneo di Viareggio 2008, competizione nella quale si mette in luce segnando un gol all'esordio contro il su calcio di rigore.\nPalermo.\nL'annuncio del suo acquisto da parte del per 3,025 milioni di euro \u00e8 datato 16 febbraio 2008, ma \u00e8 stato aggregato alla squadra solo a fine stagione. Tale clausola \u00e8 poi scaduta il 10 giugno 2009, per poi tornare in vigore nella stagione successiva. Il Palermo, nella figura del direttore sportivo Rino Foschi, aveva inizialmente fatto un'offerta pi\u00f9 bassa; poi, con un'offerta alzata a 4 milioni, si \u00e8 aggiudicato le prestazioni del difensore.\nEsordisce in Serie A il 26 ottobre 2008, all'et\u00e0 di 19 anni, entrando nel secondo tempo di Palermo- (1-3), subentrando a Paolo Dellafiore. Il successivo 2 novembre realizza il suo primo gol in Serie A, in Palermo- (3-0), partita in cui il danese brilla anche perch\u00e9 si procura un calcio di rigore sullo 0-0 trasformato da Miccoli. A questo gol ne \u00e8 seguito un altro contro il (partita finita 5-2). Segner\u00e0 il suo terzo e ultimo gol stagionale nella partita contro il (4-1), concludendo la stagione, che lo ha visto molto spesso titolare, con 27 presenze.\nNella stagione 2009-2010 \u00e8 titolare fisso vista anche la squalifica del pari ruolo Moris Carrozzieri, e per premiare i suoi risultati gli viene raddoppiato l'ingaggio. Nella seconda stagione al Palermo colleziona complessivamente 38 presenze, 35 in campionato (con 2 gol) e 3 in Coppa Italia. Le 2 reti sono state segnate in trasferta contro il (sconfitta per 3-1) e in casa contro il (vittoria per 2-1).\nConclude la sua esperienza biennale in \"rosanero\" con 65 presenze totali e 5 gol.\nWolfsburg e parentesi Roma.\nDi rientro dal campionato del mondo in Sudafrica, l'8 luglio 2010 viene acquistato dal per 12,5 milioni di euro.\nL'esordio con la nuova maglia avviene il 15 agosto 2010 nella partita di Coppa di Germania vinta per 2-1 in trasferta contro il Preu\u00dfen M\u00fcnster, giocando titolare. Cinque giorni pi\u00f9 tardi esordisce nel campionato tedesco, scendendo in campo in -Wolfsburg (2-1), prima giornata di campionato. Il 22 gennaio 2011 segna all'82' la sua prima rete nel campionato tedesco, decisiva per la vittoria in trasferta per 1-0 contro il . Chiude la sua prima stagione da titolare in Germania con 32 presenze in campionato e 2 in coppa di Germania.\nInizia la stagione 2011-2012 in Germania, disputando 3 partite di campionato e una di Coppa prima di lasciare la squadra per accasarsi, il 31 agosto 2011, agli italiani della Roma che lo prelevano in prestito oneroso per 3 milioni di euro, con diritto di riscatto fissato a 7 milioni.\nVoluto dal direttore sportivo giallorosso Walter Sabatini, il quale lo conobbe ai tempi del Palermo, il danese percepisce 3,6 milioni a salire fino a 4,7 milioni lordi, oltre ai bonus. Il 17 settembre esordisce in maglia giallorossa giocando da titolare la terza giornata di campionato pareggiata per 0-0 in casa dell'; in questo modo, \u00e8 tornato a giocare nella massima serie italiana, contando a fine stagione 22 presenze in campionato e 2 in Coppa Italia. A fine stagione la Roma decide di non riscattarlo, e dunque fa ritorno al Wolfsburg, dove resta per un'ulteriore stagione.\nLilla e Fenerbah\u00e7e.\nIl 5 luglio 2013 viene messo sotto contratto dal . Esordisce con la maglia dei francesi il 10 agosto 2013 in occasione della vittoria interna per 1-0 contro il . Il 21 gennaio 2014 segna il primo gol in Francia e con la maglia del Lilla nella partita vinta per 3-0 sul campo del Croix, valida per i sedicesimi di finale di Coupe de France. Conclude la prima stagione con la maglia del Lilla con 37 presenze e 1 gol in totale.\nLa prima presenza nella stagione 2014-2015 la trova nell'andata del terzo turno preliminare di UEFA Champions League nella gara -Lilla (0-2). Il 23 agosto 2014 trova il primo gol nel campionato francese nella gara vinta 2-0 in casa contro il Lorient. Il 18 settembre segna il suo primo gol in carriera e con la maglia del Lilla in Europa League, nella gara pareggiata 1-1 in casa contro il .\nIl 17 giugno 2015 viene acquistato dal , con il quale disputa due stagioni, ottenendo un 3\u00ba e un 2\u00ba posto nella S\u00fcper Lig.\nSiviglia e Atalanta.\nIl 31 luglio 2017 si trasferisce al , dove resta per un biennio, collezionando in totale 64 presenze e 3 reti.\nIl 2 settembre 2019 viene ceduto in prestito all'. Debutta con i bergamaschi il 26 settembre in occasione del successo esterno per 2-0 contro la Roma. In nerazzurro per\u00f2 trova poco spazio anche a causa di problemi tattici riguardanti il suo mancato adattamento alla difesa a 3 utilizzata dal tecnico Gasperini.\nMilan.\nIl 13 gennaio 2020, dopo aver rescisso il contratto con l'Atalanta, passa al in prestito con diritto di riscatto. Esordisce in maglia rossonera due giorni pi\u00f9 tardi, in occasione della gara degli ottavi di finale di Coppa Italia vinta per 3-0 contro la . Il 19 gennaio esordisce con il Milan anche in Serie A, nel successo per 3-2 contro l'. Diviene subito titolare della retroguardia rossonera fornendo buone prestazioni in serie, tanto che il 14 luglio viene acquistato dai rossoneri a titolo definitivo.\nAll'inizio della stagione successiva, il 1\u00ba ottobre 2020, trasforma in rete il rigore decisivo nella lunga serie di tiri di rigore contro il Rio Ave, nel \"play-off\" di Europa League che garantisce al Milan la partecipazione alla fase a gironi del torneo dopo due anni di assenza. Anche in quest'annata il difensore danese si conferma titolare della retroguardia rossonera, contribuendo a portare il Milan in testa alla Serie A dopo il girone di andata. L'11 marzo 2021 realizza il suo primo gol con il Milan nella sfida di andata degli ottavi di finale di Europa League contro il all'Old Trafford (1-1). Alla fine della stagione, grazie anche al suo contributo difensivo, i rossoneri si piazzano secondi in campionato, qualificandosi nuovamente alla UEFA Champions League dopo sette anni di assenza. \nNella stagione seguente, il 15 settembre 2021, gioca la prima partita in UEFA Champions League con la maglia del Milan, perdendo per 3-2 in casa del . Il 1\u00ba dicembre 2021, durante i primi minuti della partita -Milan (0-3), subisce un infortunio al legamento crociato anteriore ed al legamento collaterale mediale del ginocchio sinistro e termina anzitempo la stagione, essendo costretto ad uno stop di sei mesi.\nNazionale.\nDopo le apparizioni con le rappresentative giovanili della Danimarca (\u00e8 stato capitano della selezione Under-19), il 4 febbraio 2009 riceve la prima convocazione in nazionale maggiore per l'amichevole dell'11 febbraio ad Atene contro la (1-1), nella quale tuttavia non viene impiegato.\nEsordisce in nazionale il 6 giugno 2009, a 20 anni, nella partita di qualificazione al mondiale 2010 vinta in trasferta contro la (0-1), e viene poi impiegato in altre 3 partite delle qualificazioni.\nIl 27 maggio 2010, nell'amichevole pre-mondiale contro il (vinta per 2-0), si infortuna al legamento del ginocchio destro uscendo in barella al 79'. Temuto inizialmente qualcosa di grave, nella giornata successiva indagini strumentali hanno escluso la sua assenza dal campionato mondiale 2010, venendo quindi inserito nella rosa di 23 giocatori che prender\u00e0 parte al torneo iridato in Sudafrica. Esordisce nella manifestazione il 14 giugno, prima giornata del Gruppo E, in cui la sua squadra perde per 2-0 contro i e lui viene ammonito; nella seconda giornata del girone, nella partita vinta per 2-1 contro il , viene ammonito all'87' e, gi\u00e0 diffidato, salta la terza e ultima partita del primo turno (da giocare contro il Giappone) per squalifica. Con la sua squadra eliminata alla prima fase della competizione, chiude il suo primo mondiale con 2 presenze.\nIl 7 settembre 2010 gioca la prima partita di qualificazione al campionato europeo 2012, vinta dalla per 1-0 sull'. Ancora convocabile per il campionato europeo Under-21 del 2011, non viene inserito nella lista dal CT Keld Bordinggaard, che rinuncia alla sua presenza dopo che il Wolfsburg non concede il via libera al giocatore. Convocato per il campionato europeo 2012, \u00e8 schierato come titolare dal CT Morten Olsen in tutte e tre le partite della fase a gironi, turno non superato dalla sua nazionale. Segna la prima rete in nazionale alla 31\u00aa presenza, nella partita vinta in trasferta per 3-0 contro la Repubblica Ceca disputata il 22 marzo 2013 e valida per le qualificazioni al mondiale 2014.\nNel giugno del 2016, dopo il ritiro di Daniel Agger, diventa ufficialmente il capitano della nazionale danese, che guida al campionato mondiale 2018 in Russia, scendendo in campo da titolare nelle quattro partite giocate dai danesi, eliminati ai tiri di rigore agli ottavi di finale dalla Croazia.\nIl 14 ottobre 2020 raggiunge quota 100 presenze in nazionale, nella partita di UEFA Nations League vinta per 1-0 contro l' a Wembley.\nIl 12 giugno 2021, in occasione della partita che la Danimarca disputa allo Stadio Parken di Copenaghen contro la Finlandia, primo match del girone B del campionato europeo 2020, si trova a dover prestare soccorso al proprio compagno di squadra Christian Eriksen, accasciatosi a terra intorno al 43' del primo tempo per un arresto cardiaco. Nel prosieguo del torneo, la Danimarca raggiunge la semifinale, venendo eliminata dall'Inghilterra nei tempi supplementari.\nStatistiche.\nPresenze e reti nei club.\n\"Statistiche aggiornate al 1\u00ba dicembre 2021.\"\nCronologia presenze e reti in nazionale.\n \n "}
{"id": "1700459", "revid": "585241", "url": "https://it.wikipedia.org/wiki?curid=1700459", "title": "James Simms", "text": "Fu membro della Winter Hill Gang. Fu arrestato con altri membri nel 1980 e mandato alla prigione di Walpole, Massachusetts. Fu rilasciato nel 1987 e da allora non si hanno pi\u00f9 notizie di lui."}
{"id": "1700461", "revid": "124197281", "url": "https://it.wikipedia.org/wiki?curid=1700461", "title": "Billboard 200", "text": "La Billboard 200 \u00e8 la classifica dei 200 nuovi album discografici e EP pi\u00f9 venduti negli Stati Uniti, pubblicata ogni settimana dalla rivista Billboard. Questa viene spesso utilizzata per trasmettere popolarit\u00e0 su uno o pi\u00f9 artisti.\nIl grafico si basa principalmente sulle vendite (sia retail che in digitale) degli album statunitensi. La settimana delle vendite \u00e8 nata originariamente dal luned\u00ec alla domenica, anche se dal luglio 2015 \u00e8 stata spostata dal venerd\u00ec (in coincidenza con la data di rilascio globale dell'industria musicale) al gioved\u00ec. Il marted\u00ec successivo invece viene rilasciato un nuovo grafico che determina i dati di vendita dei giorni precedenti. I nuovi prodotti vengono rilasciati sul mercato americano sempre il venerd\u00ec.\nNella Billboard 200 ci sono anche i dati dei download digitali degli album. Gli album che non sono concessi in licenza per la vendita al dettaglio negli Stati Uniti (ma acquistati tramite importazione) non sono idonei alla classifica.\nA partire dal 13 dicembre 2014, Billboard ha aggiornato la metodologia del loro grafico, includendo anche le vendite on-demand streaming e digitali.\nStoria.\nBillboard ha iniziato la classificazione degli album dal 1945, includendo solo cinque posizioni e il grafico degli album non veniva pubblicato su base settimanale, ma da tre a sette settimane, prima di essere aggiornato. Per due settimane, nel 1955, fu rilasciato un grafico con ben 15 posizioni. Dieci anni dopo fu inaugurata una nuova classifica, la \"Best-Selling Popular Albums\" che, con l'esplosione del rock and roll, dal 24 marzo 1956 inizi\u00f2 ad essere diffusa settimanalmente; il primo album numero uno della sua storia \u00e8 stato \"Belafonte\" di Harry Belafonte.\nDa allora la classifica \u00e8 evoluta notevolmente, cambiando pi\u00f9 volte nome e dividendosi anche in classifiche complementari; il numero di album certificato raggiunse le 200 unit\u00e0 nel 1967, mentre l'attuale nome \"Billboard 200\" risale al 14 marzo 1992.\nClassifica di fine anno.\n\"Billboard 200\" provvede anche una classifica annuale del singolo disco pi\u00f9 venduto, che tiene conto di tutte le vendite settimanali dalla prima settimana di dicembre all'ultima di novembre, stilando la classifica tramite un sistema di punti che prevede la somma di tutti i punti totalizzati dall'album nelle varie settimane (1 punto per una settimana alla posizione 200, 2 punti per una posizione 199, ecc.fino ai 200 punti per una posizione numero uno).\nPrimati.\nRecord per album.\nMaggior numero di settimane in classifica.\n\"Sono calcolate solo le settimane in classifica dall'inaugurazione della Billboard 200\"\n\"Sono presenti gli album che hanno speso almeno 400 settimane in classifica\"\nAlbum pi\u00f9 venduti di sempre negli Stati Uniti.\nMaggior numero di vendite certificate dalla RIAA.\nEP.\nL'EP \"Jar of Flies\" del gruppo grunge statunitense Alice in Chains, pubblicato nel 1994, \u00e8 stato il primo EP della storia a raggiungere la posizione numero uno nella classifica Billboard."}
{"id": "1700465", "revid": "486946", "url": "https://it.wikipedia.org/wiki?curid=1700465", "title": "Francia Libera", "text": ""}
{"id": "1700468", "revid": "198277", "url": "https://it.wikipedia.org/wiki?curid=1700468", "title": "Mad Men", "text": "Mad Men \u00e8 una serie televisiva statunitense prodotta dal 2007 al 2015.\nIdeata da Matthew Weiner, la serie utilizza il mondo pubblicitario di New York degli anni sessanta come specchio per raccontare i grandi cambiamenti avvenuti nella societ\u00e0 americana durante il decennio.\nLa serie \u00e8 stata trasmessa in prima visione assoluta negli Stati Uniti da AMC dal 19 luglio 2007. In Italia ha debuttato in prima visione satellitare il 18 marzo 2008, trasmessa prima da Cult e poi da FX che ha trasmesso la quarta stagione; in chiaro la serie \u00e8 stata trasmessa da Rai 4 che ha mandato in onda in prima visione assoluta la quinta stagione, mentre gli episodi della sesta e settima stagione sono stati resi disponibili sul sito on demand TIMvision.\nTrama.\nAmbientata nella New York degli anni 1960, la serie tratteggia le vite di alcuni pubblicitari che lavorano per l'agenzia pubblicitaria Sterling &amp; Cooper (poi Sterling Cooper Draper Pryce, e infine Sterling Coopers &amp; Partners) di Madison Avenue, concentrandosi in particolare sulle vicende del suo direttore creativo, Don Draper. L'ambientazione della serie ritrae i mutamenti sociali in atto negli Stati Uniti in quel determinato periodo storico: fra gli eventi citati nel corso delle varie stagioni, la campagna presidenziale che contrappose John Fitzgerald Kennedy a Richard Nixon (1960), la crisi dei missili di Cuba (1962), l'assassinio di Kennedy (1963), le lotte per la conquista dei diritti civili degli afroamericani e il primo allunaggio.\nAccoglienza.\nAcclamata dal pubblico, la serie TV ha battuto il suo record di ascolti con la messa in onda della quinta stagione, seguita da 3,5 milioni di spettatori, diventati poi 4,4 milioni con la replica del primo episodio. Tra i fan di \"Mad Men\" vi \u00e8 l'ex presidente degli Stati Uniti d'America, Barack Obama.\nNel 2013 la Writers Guild of America l'ha collocata al settimo posto tra le serie meglio scritte di tutti i tempi."}
{"id": "1700471", "revid": "1718925", "url": "https://it.wikipedia.org/wiki?curid=1700471", "title": "James Bulger", "text": "Per lunghissimo tempo un fuggitivo ricercato, assieme al sodale - nonch\u00e9 braccio destro - Stephen Flemmi, Bulger fu uno degli ultimi leader della Winter Hill Gang, una potente e temuta organizzazione criminale irlandese-americana operante nella regione nordorientale del New England, in particolar modo nel suo stato nat\u00edo del Massachusetts, che sotto la sua egida raggiunse l'apogeo, divenendo una delle organizzazioni criminali pi\u00f9 potenti e pericolose degli States a cavallo degli anni settanta e i primi anni 2000. James Bulger \u00e8 il fratello di William Michael Bulger, un uomo politico che divenne presidente del senato dello stato del Massachusetts, poi presidente dell'Universit\u00e0 del Massachusetts. \nIl 19 agosto del 1999, Bulger fu dichiarato il 458\u00ba criminale pi\u00f9 ricercato dall'FBI, con l'accusa, secondo la cosiddetta legge \"RICO\", di racket, estorsione, traffico d'armi e di stupefacenti, riciclaggio di denaro, sfruttamento della prostituzione, frode, corruzione e omicidio (di quelli accertati se ne contano, tra quelli eseguiti di persona e quelli semplicemente ordinati a suoi sottoposti, ben 19), mentre nell'ottobre del 2007, l'Interpol lo dichiar\u00f2 il secondo uomo pi\u00f9 ricercato dall'FBI, dopo Osama bin Laden. Il 22 giugno 2011 venne catturato insieme alla compagna Catherine Greig in un appartamento di Santa Monica, California, dove i due avevano vissuto per quindici anni sotto i nomi di Charles e Carol Gasko.\nBench\u00e9 da lui sempre negato con la pi\u00f9 assoluta fermezza, nel 1997, tramite indagini interne del Dipartimento della giustizia degli Stati Uniti, emerse come egli, assieme al compare Flemmi, sia stato un informatore abituale dell\u2019FBI da almeno il 1975, con lo scopo di sgominare radicalmente l'acerrima rivale della sua organizzazione, la famiglia Patriarca, con cui la sua banda si contese l'egemonia sull'area metropolitana di Boston tra gli anni sessanta e settanta; in pratica pare che Bulger avesse stretto un accordo con alcuni dei vertici dell'FBI dove, in cambio d'una sostanziale impunit\u00e0 riservata dal \"Bureau\" nei confronti suoi e dei suoi sodali, egli s'impegnava a offrire informazioni vitali riguardanti i suoi rivali, anch'essi nel mirino dei federali. Tutto ci\u00f2, unitamente alla pi\u00f9 vasta rete di corruzione imbastita da Bulger nelle file delle forze dell'ordine statunitensi locali e federali, port\u00f2 gi\u00e0 dalla pubblicazione dei dossier in merito a operazioni d'arresto a tappeto, causando non poco imbarazzo alle agenzie governative coinvolte, soprattutto l'FBI.\nBiografia.\nI primi anni.\nBulger nacque a Dorchester, un quartiere di Boston (nel Massachusetts), il 3 settembre del 1929, figlio di James Joseph Bulger Sr., uno scaricatore di porto canadese originario di Harbour Grace (nella provincia di Terranova e Labrador), descritto come un onesto lavoratore rispettato da tutti, e di Jane Veronica McCarthy, detta \"Jean\", una casalinga statunitense, figlia a sua volta di immigrati irlandesi.\nPrimogenito di cinque figli, Bulger crebbe con la famiglia presso un complesso di edilizia pubblica chiamato \"Old Harbor\", noto anche come \"Mary Ellen McCormick projects\", in una situazione di forti ristrettezze economiche. Frequent\u00f2 la scuola parrocchiale di San Marco (St. Mark's parochial school) a Dorchester, poi si trasfer\u00ec alla scuola di Santa Margherita (St. Margaret's school), dove in seguito rifer\u00ec di aver subito abusi sessuali. Memorie di suo fratello William, ex-senatore dello stato del Massachusetts lo descrivono come un bambino introverso, ma al tempo stesso affettuoso. All'et\u00e0 di dieci anni, nel 1939, James scapp\u00f2 di casa per unirsi a un circo.\nJames Bulger fu arrestato la prima volta nel 1943, all'et\u00e0 di 14 anni, per furto. Segu\u00ec poi un'accusa di aggressione e rapina a mano armata. In questo periodo faceva parte di una gang minorile nota come I Trifogli (The Shamrocks). Dal 1943 al 1947, Bulger fu nuovamente arrestato per svariati reati tra cui furti, falsificazioni, rapine a mano armata, ecc. Per tutti questi crimini fu recluso in un carcere minorile, dove rimase fino al 1948. Dopo la liberazione in aprile, Bulger si arruol\u00f2 nell'aeronautica militare statunitense.\nDopo avere completato gli addestramenti, fu destinato alla base militare sul fiume Smoky Hill, a Salina, Kansas e pi\u00f9 tardi nell'Idaho. Approfitt\u00f2 di questo periodo per commettere ulteriori crimini. Nel 1950 fu arrestato dalla AWOL. Il 16 agosto 1952, fu congedato e ritorn\u00f2 nel Massachusetts.\nPrima carriera e prigione.\nDopo essere ritornato a Boston, Bulger ritorn\u00f2 presto alle sue vecchie attivit\u00e0. Nel 1952 fu coinvolto nella rapina di un autocarro che trasportava liquori. Nel 1955 si un\u00ec a una banda che assalt\u00f2 varie banche del Rhode Island e dell'Indiana. Bulger venne catturato nel marzo 1956 e condannato a 25 anni di prigione.\nIn prigione.\nBulger scont\u00f2 la sua condanna al penitenziario di Atlanta, non solo per le sue numerose rapine, ma anche per il dirottamento di un autotreno. Secondo il malfattore Kevin Weeks, Bulger, in realt\u00e0, sarebbe stato coinvolto nel programma del Progetto MKULTRA. Si ritiene che durante gli anni di prigionia Bulger abbia assimilato stupefacenti forniti dalla CIA che gli avrebbero procurato frequenti insonnie, incubi orribili e allucinazioni.\nFu poi trasferito sull'Isola di Alcatraz, dove rimase per tre anni. Bulger arriv\u00f2 ad Alcatraz il 2 novembre 1959, come prigioniero n. AZ1428. L\u00ec conobbe il detenuto Clarence Carnes, alias \"The Choctaw Kid\" (Il ragazzino choctaw), di cui divenne amico. Bulger lasci\u00f2 Alcatraz nel novembre 1962, per essere trasferito al penitenziario di Leavenworth (Kansas) (dal 1962 al 1963) e poi al penitenziario di Lewisburg (Pennsylvania) (dal 1963 al 1965); fu rilasciato dopo nove anni di prigione.\nLa Killeen Gang.\nDopo la scarcerazione, Bulger lavor\u00f2 come custode, prima di diventare uno degli uomini di Donald Killeen, capo-famiglia mafioso di Boston. Nel 1971 scoppi\u00f2 un conflitto tra la banda di Killeen e quella di Mickie Dwyer, vice-capo della Mullen Gang. Fu una guerra che coinvolse tutta Boston e termin\u00f2 con la sconfitta della Mullen Gang.\nBulger, successivamente, decise di lasciare la Killen Gang, per unirsi a una nuova banda, la Winter Hill Gang, divenendo in seguito leader della banda stessa, dopo l'assassinio di James McLean. Presto scoppi\u00f2 una nuova guerra proprio contro la Killen Gang, e Bulger assassin\u00f2 di persona tutti i pi\u00f9 potenti esponenti della sua ex banda. Donald Killeen, rimasto ormai senza alleati, fugg\u00ec da Boston rifugiandosi a Framingham, Massachusetts, dove fu presto ucciso da Bulger, il 13 maggio 1972.\nPatrick Nee e Paul McGonagle, capi della Mullen Gang, dichiararono guerra contro la nuova banda di Bulger, assumendo a tal fine un nuovo membro, scappato dalla Winter Hill Gang, Jimmy Mantville e alcuni ex rivali della Killen Gang. Nonostante la vittoria di Bulger, il quale controll\u00f2 in seguito tutta la parte meridionale di Boston, sia lui sia Nee abbandonarono poi la citt\u00e0, per timore reciproco. Nee, nel frattempo si alle\u00f2 con il capo mafioso italo-americano Joe Russo detto \"Il Malfattore\".\nLa Winter Hill Gang.\nNel 1972, con l'aiuto di Howie Carr, Bulger divenne uno degli uomini pi\u00f9 temuti di Boston, controllando tutta la citt\u00e0. Riusc\u00ec a sottrarre un locale di giochi d'azzardo e tutte le propriet\u00e0 al capo mafioso rivale Indian Joe Notarangeli. Si dice anche che tutti i membri di Notarangeli si fossero convertiti alla Winter Hill Gang, con l'eccezione di due che avrebbero tentato, invano, una fuga e che sarebbero poi stati uccisi. Si dice inoltre che Notarangeli fosse poi stato ucciso da Al Plummer, divenuto membro della banda di Bulger.\nNel 1973 Bulger cominci\u00f2 a usare metodi pesanti per sbarazzarsi della Mullen Gang, ad esempio uccidendo Spike O'Toole, servendosi di Johnny Martorano. Il veterano Paul McGonagle, nel novembre 1974, venne colpito alla testa da uno sparo di Bulger e seppellito in una fossa nella spiaggia di Tenean Beach a Boston; si presume che McGonagle avesse un coinvolgimento diretto con l'assassinio di alleati di Bulger: Eddie Connors, nel gennaio 1974, Tommy King e Buddy Leonard, nel novembre 1975. Verso la fine del 1975 - come si \u00e8 saputo nel 1997 a seguito delle dichiarazioni del Dipartimento della Giustizia degli Stati Uniti - grazie a sue collaborazioni con l'FBI, riusc\u00ec a mandare tutti i suoi avversari in prigione. Bulger port\u00f2 avanti il suo potere, mediante traffici di narcotici, marijuana, cocaina, ecc. e limitando le pressioni delle bande rivali, fino agli inizi degli anni novanta.\nLa caduta.\nNell'aprile del 1994 le forze dell'ordine di Boston bloccarono definitivamente i commerci illegali di Bulger e chiusero le sue sale di giochi d'azzardo; fu dichiarata, di conseguenza, caccia aperta nei confronti di Bulger.\nFuggitivo.\nSi ritiene che John Connolly abbia informato Bulger delle accuse da parte dell'FBI; pertanto Bulger abbandon\u00f2 Boston il 23 dicembre 1994, accompagnato dalla sua momentanea convivente, Theresa Stanley. Nel gennaio 1995 Bulger era intenzionato a ritornare a Boston, credendo che le operazioni di ricerca fossero state sospese, ma Stephen Flemmi e il fratello Michael nel frattempo furono arrestati. Bulger e Theresa Stanley passarono perci\u00f2 le settimane successive in viaggio tra New York, Los Angeles e San Francisco.\nIl 17 novembre 1999 fu dichiarato che la Winter Hill Gang era stata definitivamente sciolta dalla polizia del Massachusetts, con l'arresto degli ultimi membri rimasti.\nJames J. Bulger \u00e8 stato fra i primi dieci pi\u00f9 ricercati sull'elenco dell'FBI e gli fu attribuita una taglia pari a due milioni di dollari. L'ultimo avvistamento di Bulger prima della cattura del 2011 avvenne nel 2002 a Londra e poi in Uruguay. Nell'aprile del 2007 vi fu un presunto avvistamento anche in Italia, presso Taormina, in Sicilia, e sull'autostrada Milano Torino, oltre che a Villanovaforru, Siena, Agrigento e Portofino (anche se quest'ultimi risalgono ad anni precedenti), dopodich\u00e9 sarebbe di nuovo stato avvistato nel Regno Unito. \nNel 2010 invece vi fu un presunto avvistamento a Victoria in Canada.\nCattura e condanna.\nIl 22 giugno 2011 finirono i suoi 17 anni di latitanza; gli agenti dell'FBI lo catturarono in un condominio a Santa Monica insieme alla sua storica compagna Catherine Greig. All'interno dell'appartamento, le forze dell'ordine trovarono trenta armi, pi\u00f9 di 822\u00a0000 dollari in contanti, coltelli, e munizioni, gran parte dei quali nascosti nelle pareti. Fu arrestata anche la Greig, che nel marzo 2012 si \u00e8 dichiarata colpevole di cospirazione per aver ospitato un fuggitivo e cospirazione per frode di identit\u00e0. Nel giugno 2012 \u00e8 stata condannata a otto anni di prigione.\nLa selezione della giuria nel processo di Bulger \u00e8 iniziato ai primi di giugno del 2013. Bulger ha affrontato un atto d'accusa per riciclaggio, estorsione, spaccio di droga, corruzione di agenti dell'FBI e verso altri funzionari di polizia e la partecipazione a 19 omicidi. \u00c8 stato anche accusato di racket federale con l'accusa di gestione di un'impresa criminale dal 1972 al 2000. Il 12 agosto 2013, dopo un processo di due mesi e una discussione di cinque giorni, una giuria di otto uomini e quattro donne ha dichiarato Bulger colpevole su 31 capi d'accusa, tra racket federale, estorsione, associazione a delinquere e 11 dei 19 omicidi, mentre per la non colpevolezza di 7 omicidi e non ha potuto raggiungere un verdetto su un omicidio.\nBulger venne condannato a due ergastoli pi\u00f9 cinque anni di carcere il 13 novembre 2013. Secondo il \"Chicago Tribune\", durante la lettura della condanna, Bulger ud\u00ec quello che il giudice distrettuale Denise Casper disse e cio\u00e8 che \"La portata, l'insensibilit\u00e0, la depravazione dei suoi crimini sono quasi insondabili\".\nIl 29 giugno 2015, in una lettera scritta in prigione e rivolta a tre studentesse dell'Apponequet Regional High School (situata a Lakesville in Massachusetts), intenzionate a intervistarlo per un progetto di storia, espresse il proprio pentimento per le gravi azioni da lui commesse nel corso della sua vita scrivendo di \"aver sprecato e speso la sua vita scioccamente, e di aver portato vergogna e sofferenza ai suoi genitori e ai suoi fratelli e finir\u00e0 presto\", oltre al fatto di aver preso la cattiva strada e di sapere per certo che \"se si vuole far pagare il crimine bisogna andare alla scuola di legge\". Tuttavia, Patricia Donahue (moglie di una delle vittime del boss di origini irlandesi) espresse le sue perplessit\u00e0 sul pentimento di Bulger in quanto, secondo lei, da quanto si evince nella lettera Bulger si \u00e8 pentito solamente di aver fatto soffrire la sua famiglia e non per i suoi crimini.\nIl 30 ottobre 2018 fu assassinato nel carcere federale di Hazelton, nella Contea di Preston. Le autorit\u00e0 carcerarie hanno dichiarato di sospettare di omicidio il compagno di cella, ritenuto un soggetto molto vicino agli ambienti di Cosa Nostra americana. Bulger, deceduto all'et\u00e0 di 89 anni, \u00e8 stato sepolto nel cimitero di San Giuseppe a West Roxbury, Massachusetts."}
{"id": "1700472", "revid": "76963", "url": "https://it.wikipedia.org/wiki?curid=1700472", "title": "Taylor Atelian", "text": "Interpretazioni.\nInterpreta il personaggio di Ruby, la figlia maggiore di Jim e Cheryl nella sitcom della ABC e di Italia 1 e Fox sulla piattaforma Sky \"La vita secondo Jim\". \u00c8 apparsa nel video musicale \"Celebrity\" di Brad Paisley, insieme alla co-protagonista di \"La vita secondo Jim\" Billi Bruno. \u00c8 stata nominata nel 2006, 2005, 2004, 2003 e 2002 per il Young Artist Award come Miglior Performance in una serie TV. \u00c8 apparsa in uno spot a favore del V-Chip, insieme ai co-protagonisti di \"La vita secondo Jim\" Jim Belushi, Larry Joe Campbell e Billi Bruno. Il titolo dello spot \u00e8 \"A better Community (Una comunit\u00e0 migliore)\" ed \u00e8 stato realizzato per l'ABC. Taylor pratica tip tap, balletto e jazz e frequenta la Scuola di Danza Rudenko. \u00c8 apparsa in numerose produzioni tra le quali \"Alice nel Paese delle Meraviglie\", \"Pinocchio\", e \"Babes in Toyland\", al Lobero Theatre."}
{"id": "1700480", "revid": "125373799", "url": "https://it.wikipedia.org/wiki?curid=1700480", "title": "Jon Hamm", "text": "Noto soprattutto per il ruolo di Don Draper nella serie televisiva \"Mad Men\", grazie a cui nel 2008 e nel 2016 ha vinto il Golden Globe per il miglior attore in una serie drammatica e nel 2015 un Premio Emmy.\nBiografia.\nNato a Saint Louis, Missouri, figlio di Deborah, una segretaria, e Daniel Hamm, che gestiva un'azienda di autotrasporti della famiglia da decenni. I genitori di Hamm divorziarono quando aveva due anni, ed and\u00f2 a vivere con la madre a Creve Coeur, Missouri, fino a quando alla donna fu diagnosticato un cancro al colon in fase terminale, quando Hamm aveva 10 anni. Dopo la morte della madre, and\u00f2 a vivere con il padre, ma dopo pochi anni il padre si ammal\u00f2 e mor\u00ec quando Hamm era poco pi\u00f9 che ventenne. Insegnanti e amici dei genitori hanno sopperito alla mancanza delle figure genitoriali.\nHamm ha effettuato gli studi presso la John Burroughs School di Ladue, Missouri, dove \u00e8 stato membro della squadra di football, baseball e nuoto. Dopo il diploma, ottenuto nel 1989, Hamm si \u00e8 iscritto alla University del Texas a Austin, che ha abbandonato durante il suo secondo anno, dopo la morte del padre. In seguito \u00e8 tornato a casa per frequentare l'Universit\u00e0 del Missouri. Durante quel periodo risponde ad un annuncio di una compagnia teatrale in cerca di attori per una produzione di \"Sogno di una notte di mezza estate\". Dopo essersi laureato nel 1993 con un Bachelor of Arts in letteratura inglese, Hamm \u00e8 tornato al suo liceo per insegnare recitazione agli alunni dell'ottavo anno, come gesto di riconoscenza per il sostegno che la scuola gli ha dato durante gli anni dell'adolescenza.\nHamm conosceva l'attore Paul Rudd da molti anni, per questo nel 1992 si \u00e8 recato a Hollywood per fargli visita, per poi trasferirsi definitivamente a Los Angeles nel 1995, con la sua Toyota Corolla e poco pi\u00f9 di 150 dollari. \u00c8 andato a vivere in una casa condivisa con altri quattro aspiranti attori e inizi\u00f2 a lavorare come cameriere mentre si sottoponeva a diverse audizioni.\nHamm ha incontrato molte difficolt\u00e0 a trovare lavoro come attore, nonostante la rappresentanza da parte della William Morris Agency, che dopo tre anni di inattivit\u00e0 ha deciso di non rappresentarlo pi\u00f9, visto che non riusciva ad ottenere un qualsiasi ruolo di rilievo; Hamm continua a lavorare come cameriere e brevemente come scenografo per un film pornografico soft-core. Dopo che per molto tempo non \u00e8 riuscito a trovare lavoro come attore, Hamm ha stabilito il suo 30\u00ba compleanno come termine per riuscire ad aver successo a Hollywood.\nNel 2000 ottiene il ruolo del romantico pompiere Burt Ridley sulla serie televisiva della NBC \"Providence\". Il ruolo, previsto inizialmente per un episodio, \u00e8 stato prolungato a 18 episodi, permettendogli di ottenere sempre pi\u00f9 visibilit\u00e0, infatti nello stesso anno ottiene il suo primo ruolo cinematografico, seppur minore, nel film \"Space Cowboys\". Successivamente ottiene ruoli pi\u00f9 consistenti nella commedia indipendente \"Kissing Jessica Stein\" e il film di guerra \"We Were Soldiers - Fino all'ultimo uomo\". La sua carriera si rafforza ulteriormente quando interpreta il ruolo ricorrente dell'ispettore di polizia Nate Basso sulla serie televisiva \"The Division\", ruolo che interpreta dal 2002 al 2004. Inoltre interpreta ruoli minori in altre serie televisive come \"Streghe\", \"A proposito di Brian\", \"\", \"Numb3rs\" e \"The Unit\".\nLa svolta nella sua carriera arriva nel 2007, quando viene scelto, tra pi\u00f9 di 80 candidati, come protagonista della serie televisiva drammatica \"Mad Men\". Nella serie, ambientata in un'immaginaria agenzia pubblicitaria degli anni sessanta, Hamm interpreta il ruolo di Don Draper, un dirigente pubblicitario dal passato oscuro. \"Mad Men\" ha debuttato su AMC il 19 luglio 2007, sviluppando rapidamente un pubblico fedele e consensi della critica. Per la sua interpretazione, nel 2008 ha vinto un Golden Globe nella categoria miglior attore in una serie televisiva drammatica. Sempre nel 2008 \u00e8 stato nominato sia per un Screen Actors Guild Award che per un premio Emmy per il miglior attore protagonista. Nel 2009 Hamm \u00e8 stato nuovamente nominato per un Golden Globe e per Screen Actors Guild Award nelle stesse categorie, e ha ricevuto un'altra nomination agli Emmy come miglior attore. Nel 2010 Hamm ha ricevuto la sua terza candidatura ai Golden Globe.\nLa sua crescente popolarit\u00e0 gli permette di ottenere importanti ruoli cinematografici; nel 2008 recita nel film di fantascienza \"Ultimatum alla Terra\", remake dell'omonimo film del 1951. Anche se il film ha ricevuto recensioni negative, \u00e8 stato un successo finanziario, guadagnando oltre 230 milioni di dollari in tutto il mondo. Hamm \u00e8 stato ospite di alcune puntate della 34 edizione del \"Saturday Night Live\" ed ha partecipato come guest star ad alcune puntate della serie TV comica \"30 Rock\", nel ruolo di Drew Baird, un medico che diventa l'interesse amoroso di Liz Lemon (interpretata da Tina Fey). Per queste partecipazioni, ha ricevuto una nomination agli Emmy nella categoria migliore attore ospite in una serie comica o commedia.\nContinuando a lavorare nella serie \"Mad Men\", nel 2009 Hamm recita nel thriller indipendente \"Stolen - Rapiti\", ottenendo il suo primo ruolo cinematografico da protagonista, successivamente doppia un orco di nome Brogan nel film d'animazione \"Shrek e vissero felici e contenti\". Nel 2010 interpreta un agente dell'FBI nel film diretto da Ben Affleck \"The Town\". Il suo successivo ruolo \u00e8 stato l'avvocato difensore Jake Ehrlich nel dramma indipendente \"Urlo\", basato sulla vita di Allen Ginsberg e sul processo per oscenit\u00e0 del 1957, aperto dopo la pubblicazione del poema \"Urlo\". In seguito lavora per Zack Snyder nel film \"Sucker Punch\", dove ricopre il ruolo di High Roller, un uomo che gestisce un bordello nel 1950. Nel 2019 prende parte al film \"Lucy in the Sky\" con Natalie Portman.\nVita privata.\nNel 1997 ha iniziato una relazione con l'attrice e sceneggiatrice Jennifer Westfeldt. Possiedono case a Los Angeles e nell'Upper West Side di New York. La coppia ha lavorato assieme nel film \"Kissing Jessica Stein\" e sono apparsi in campagne pubblicitarie per la Gap. Nell'aprile del 2009, Hamm e Westfeldt hanno fondato una loro casa di produzione, chiamata Points West Pictures.. Nel 2015, la coppia ha annunciato la fine della loro relazione.\nA livello internazionale l'attore \u00e8 riconosciuto come un sex symbol, nel 2007 \u00e8 stato nominato da Salon.com l'uomo pi\u00f9 sexy vivente ed \u00e8 stato nominato dalla rivista \"People\" uno dei \"Sexiest Men Alive\" nel 2008.\nSebbene Don Draper in \"Mad Men\" sia un accanito fumatore, Hamm ha smesso di fumare quando aveva 24 anni. Ha rivelato in un'intervista che sul set non fuma sigarette reali, ma sigarette alle erbe che non contengono tabacco o nicotina. Appassionato di golf e tennis, \u00e8 un tifoso dei St. Louis Blues della National Hockey League (NHL) ed \u00e8 inoltre tifoso della squadra dei Saint Louis Cardinals della Major League Baseball (MLB).\nDoppiatori italiani.\nNelle versioni in italiano dei suoi lavori, Jon Hamm \u00e8 stato doppiato da:\nCome doppiatore, viene sostituito da:"}
{"id": "1700484", "revid": "74801", "url": "https://it.wikipedia.org/wiki?curid=1700484", "title": "San Jos\u00e9 de Mayo", "text": "San Jos\u00e9 de Mayo \u00e8 la capitale dell'omonimo dipartimento in Uruguay. Fu fondata il 1\u00ba giugno 1783."}
{"id": "1700487", "revid": "320578", "url": "https://it.wikipedia.org/wiki?curid=1700487", "title": "Sali interni", "text": ""}
{"id": "1700488", "revid": "111832469", "url": "https://it.wikipedia.org/wiki?curid=1700488", "title": "Giuseppe Zeni", "text": "Biografia.\nNato a Magasa nel 1912, Giuseppe Zeni frequent\u00f2 le scuole locali, quando, regnando Francesco Giuseppe I d'Asburgo, l'educazione asburgica prevedeva la scolarizzazione fino al 14\u00ba anno d'et\u00e0. A 16 anni lavor\u00f2 in Francia, a Digione: qui frequent\u00f2 la scuola per emigranti ed apprese la lingua francese e le basi della contabilit\u00e0.\nNel 1940, alla vigilia della seconda guerra mondiale, rimpatri\u00f2 a Magasa. Fu responsabile fino al 1943 di gruppi di agricoltori bresciani in Germania, frequentando le scuole per la lingua tedesca a Luneburgo, in Sassonia. \nRitornato in Italia, a Magasa, dal 1943 al 1959, anno in cui fu assunto dalla ditta Falsura in qualit\u00e0 di contabile e di responsabile degli spacci aziendali, e poi ancora emigrante in Svizzera. Nel 1969 si stabil\u00ec definitivamente a Magasa dedicandosi allo studio della flora locale.\nGiuseppe Zeni nell'aprile del 1945 ricopr\u00ec la carica di presidente del locale Comitato di Liberazione Nazionale, commissario prefettizio del Comune di Magasa subito dopo la Liberazione e fu eletto sindaco per tre ininterrotte legislature, dal 1948 fino al 1960.\nIl botanico.\n\"\u201cA 13 anni, invitato dalla proprietaria dell'albergo di Magasa, accompagnavo gruppi di botanici tedeschi e austriaci sul monte Tombea. Portavo i loro zaini ed ascoltavo. Li sentivo parlare di fiori, ma io non ne sapevo niente e provavo rabbia a non capire. Forse \u00e8 stato per questo che \u00e8 nata in me la voglia di conoscere e capire\"\u201d, cos\u00ec scrisse lo Zeni qualche anno fa nelle sue memorie. \nLa formazione di botanico autodidatta lo port\u00f2 negli anni a venire ad analizzare e catalogare oltre la flora della Francia e della Svizzera, anche quella della Valvestino, del monte Tombea a Magasa, in Trentino nel Basso Sarca e in Val di Ledro, nel veronese sul Monte Altissimo, e infine a Sirmione."}
{"id": "1700495", "revid": "584834", "url": "https://it.wikipedia.org/wiki?curid=1700495", "title": "Passo del Giulia", "text": ""}
{"id": "1700497", "revid": "1305772", "url": "https://it.wikipedia.org/wiki?curid=1700497", "title": "AMC (rete televisiva)", "text": "AMC (originariamente acronimo di American Movie Classics) \u00e8 una emittente televisiva via cavo statunitense, parte dei pacchetti base dei principali fornitori del servizio nel paese. AMC fa parte del gruppo Rainbow Media Holdings.\nIn origine il canale trasmetteva film classici, per lo pi\u00f9 anteriori agli anni 1950, senza interruzioni pubblicitarie. Specialit\u00e0 della rete erano le maratone sui Fratelli Marx.\nSuccessivamente il canale ha cambiato formato, trasmettendo film pi\u00f9 recenti e finanziandosi anche con la pubblicit\u00e0.\nDal 1996 al 1998 \u00e8 stata trasmessa la prima serie televisiva in esclusiva per la rete, \"Remember WENN\", che parlava della vita in una stazione radiofonica negli anni trenta. Dal 2007 prodotto di punta del suo palinsesto \u00e8 la pluripremiata serie \"Mad Men\", ambientata nel mondo della pubblicit\u00e0 nella Madison Avenue degli anni cinquanta, oltre alla apprezzatissima \"Breaking Bad\" (2008), con protagonisti Bryan Cranston e Aaron Paul.\nA partire da novembre 2010, la AMC ha raggiunto maggiore fama grazie alla messa in onda della serie televisiva horror \"The Walking Dead\" (ispirata all'omonima graphic novel), trasmessa quasi in contemporanea nel resto del mondo tramite i canali Fox International.\nAl 2013 risultava uno dei canali via cavo pi\u00f9 popolare negli Stati Uniti, ricevibile da oltre l'85% delle famiglie statunitensi."}
{"id": "1700498", "revid": "435288", "url": "https://it.wikipedia.org/wiki?curid=1700498", "title": "American Movie Classics", "text": ""}
{"id": "1700502", "revid": "1005847", "url": "https://it.wikipedia.org/wiki?curid=1700502", "title": "Uitvoerend Bewind", "text": "La Uitvoerend Bewind (\"Autorit\u00e0 Esecutiva\") fu il nome del governo della Repubblica Batava tra il 1798 ed il 1801. Il Presidente dell'Uitvoerend Bewind aveva difatti il ruolo di Capo di Stato della Repubblica Batava.\nDemocratici unitari.\nIl gruppo politico degli unitari democratici era insoddisfatto della lentezza delle decisioni del parlamento olandese, l'Assemblea nazionale della Repubblica Batava. Essi proponevano infatti un'autorit\u00e0 centrale, opposta al federalismo, da raggiungere con un'azione di sollevamento generale. I conservatori ed i moderati si opposero a questa richiesta, e il paese divenne ingovernabile, senza una costituzione e senza un organo di governo fisso.\nSotto al guida di Pieter Vreede, i democratici unitari fecero un colpo di Stato il 22 gennaio 1798, con l'aiuto del Generale Herman Willem Daendels, ed incominciarono al loro breve parentesi di governo costituendo l'Uitvoerend Bewind, che divenne presto impopolare in tutte le Sette Province dei Paesi Bassi e croll\u00f2 su se stesso.\nLa Seconda Uitvoerend Bewind.\nUn secondo colpo di Stato venne perpetrato il 12 giugno 1798, con l'intento di rimuovere il governo impopolare. Venne installato un governo \"ad interim\", il quale avrebbe retto lo stato sino a nuove elezione che avrebbero portato alla costituzione di una nuova Assemblea Rappresentativa, eletta da un suffragio universale.\nTra il 1798 ed il 1801, il Presidente della Uitvoerend Bewind era il capo di Stato della Repubblica Batava, e non come in precedenza Presidente dell'Assemblea."}
{"id": "1700507", "revid": "2175153", "url": "https://it.wikipedia.org/wiki?curid=1700507", "title": "Blagoevgrad", "text": "Blagoevgrad (, gi\u00e0 \u0413\u043e\u0440\u043d\u0430 \u0414\u0436\u0443\u043c\u0430\u044f, \"Gorna D\u017eumaja\") \u00e8 una citt\u00e0 di 70.881 abitanti della Bulgaria sud-occidentale, centro amministrativo del distretto omonimo. \nGeografia fisica.\nSi trova nella valle del fiume Strimone, alla confluenza del piccolo fiume Bistrica, a pochi chilometri dal massiccio montuoso del Pirin. \u00c8 situata a 100 km a sud della capitale Sofia.\nStoria.\nIn antichit\u00e0, il borgo trace di Skaptopara (da \"scepta\", \"citt\u00e0\", e \"para\", \"mercato\", in senso generico) si trovava nel luogo dove oggi sorge Blagoevgrad. La posizione era strategica, poich\u00e9 situata tra il mar Egeo e la pianura danubiana, nel bacino del fiume Strimone.\nLa regione fu conquistata dai Romani nel I secolo a.C. Fu pi\u00f9 tardi abitata da trib\u00f9 slave e per un lungo periodo dagli ottomani, che la chiamarono \"Yukar\u0131 Cuma\". Durante la dominazione turca fu sede di una \"kaza\" e inclusa nel territorio del sangiaccato di Serez.\nFu conquistata dall'esercito bulgaro durante le prime fasi della prima guerra balcanica e ribattezzata, \u0413\u043e\u0440\u043d\u0430 \u0414\u0436\u0443\u043c\u0430\u044f \"Gorna D\u017eumaja\". Dopo la sconfitta ottomana la maggior parte popolazione turca e musulmana abbandon\u00f2 la citt\u00e0. Vennero rimpiazzati da centinaia di famiglie di profughi bulgari provenienti dalla Macedonia e dalla costa egea.\nNel 1950 la citt\u00e0 fu poi ribattezzata con il nome del fondatore del Partito Socialdemocratico Bulgaro, Dimit\u0103r Blagoev.\nCultura.\nIstruzione.\nUniversit\u00e0.\nBlagoevgrad ospita due universit\u00e0: l'Universit\u00e0 americana in Bulgaria e l'Universit\u00e0 del Sud-Ovest \"Neofita di Rila\".\nGeografia antropica.\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa principale squadra calcistica della citt\u00e0 \u00e8 il Pirin Blagoevgrad."}
{"id": "1700509", "revid": "1442080", "url": "https://it.wikipedia.org/wiki?curid=1700509", "title": "Matthew Weiner", "text": "\u00c8 il creatore e produttore della serie TV \"Mad Men\" della rete AMC ed \u00e8 uno degli autori e produttori della serie TV \"I Soprano\" della HBO."}
{"id": "1700510", "revid": "1833487", "url": "https://it.wikipedia.org/wiki?curid=1700510", "title": "Alfredo D'Ippolito", "text": "Nel cinema, a partire dall'inizio degli anni settanta, ha preso parte ad alcuni film di buon successo.\nUno dei ruoli principali lo ottenne nel 1976, nel film \"Brutti, sporchi e cattivi\", in cui interpreta Plinio, figlio di Giacinto Mazzatella, interpretato da Nino Manfredi."}
{"id": "1700512", "revid": "217830", "url": "https://it.wikipedia.org/wiki?curid=1700512", "title": "Gran Premio di Catalogna MotoGP 2007", "text": ""}
{"id": "1700513", "revid": "2014155", "url": "https://it.wikipedia.org/wiki?curid=1700513", "title": "Luisa Ulrica di Prussia", "text": "Biografia.\nLuisa Ulrica era figlia del re Federico Guglielmo I di Prussia (1688-1740) e della regina Sofia Dorotea di Hannover (1687-1757). I suoi nonni paterni erano Federico I di Prussia e Sofia Carlotta di Hannover, quelli materni Giorgio I del Regno Unito e Sofia Dorotea di Celle.\nLa principessa si fidanz\u00f2 a Berlino il 17 luglio 1744 con il principe ereditario della corona svedese Adolfo Federico di Holstein-Gottorp, figlio di Cristiano Augusto (1673-1726), duca di Schleswig-Holstein-Gottorp e di Albertina Federica di Baden-Durlach.Adolfo Federico venne eletto \"principe ereditario\" anche grazie all'influenza che la Russia esercitava in quel periodo su parte del parlamento svedese.Il loro matrimonio si celebr\u00f2 in Svezia, nel palazzo di Drottningholm, il 29 agosto del 1744.\nLuisa Ulrica partecip\u00f2 subito attivamente all'attivit\u00e0 politica della sua nuova patria. Come il fratello maggiore Federico II di Prussia, era sostenitrice delle nuove idee illuministiche e appoggi\u00f2 apertamente il \"Partito dei Cappelli\" che si ispirava alla politica francese. Questo fatto provoc\u00f2 l'irrigidimento del corpo diplomatico russo e il rafforzamento del legame tra questo partito e il principe ereditario.\nDurante gli anni in cui Luisa Ulrica fu principessa di Svezia condusse una brillante vita sociale, piena di attivit\u00e0 artistiche e culturali; la sua residenza preferita era il palazzo di Drottningholm.\nQuando, nel 1751, Adolfo Federico divenne re, il \"Partito dei Cappelli\" non accett\u00f2 un aumento dei poteri della monarchia all'interno del Parlamento, come invece la nuova regina si augurava. Da questo scatur\u00ec un aperto conflitto tra la coppia reale e il Parlamento stesso. Questa situazione aliment\u00f2 una diceria secondo la quale Luisa Ulrica avesse impegnato i suoi gioielli per finanziare una rivoluzione al fine di instaurare una monarchia assoluta. Questa diceria rese necessario un inventario dei \"gioielli della corona\".Con questo fatto la regina rivel\u00f2 tutte le sue ambizioni e, poich\u00e9 sembra che avesse veramente cospirato nei preparativi di un complotto che fu scoperto nel 1756, e che ebbe come conseguenza l'esecuzione di diversi suoi sostenitori, Luisa Ulrica venne ammonita dal clero, che la ritenne responsabile di quelle morti. A partire da questo momento il potere dei sovrani diminu\u00ec sempre pi\u00f9, fino ad arrivare al punto pi\u00f9 basso in tutta la storia della Svezia contemporanea.\nLa regina riacquist\u00f2 nuovamente importanza in occasione della fine della Guerra dei Sette Anni, che vide la Svezia nella coalizione contro la Prussia. Il \"Partito dei Cappelli\", con la sconfitta in questa guerra, perdette prestigio in favore della regina che, al momento di trattare la pace con la Prussia, fece valere il suo vincolo famigliare.\nPersa ogni speranza di concludere alleanze solide con i suoi avversari in Parlamento, Luisa Ulrica trov\u00f2 un forte collaboratore nella figura di suo figlio Gustavo, successivamente re Gustavo III, il quale intraprese un'attivit\u00e0 politica che lo port\u00f2 rapidamente ad aumentare gli interessi della monarchia all'interno del Parlamento. Questa alleanza per\u00f2 si interruppe perch\u00e9 la regina non accettava il fatto che il figlio intendesse lavorare per se stesso e non per i genitori.\nNel 1777 Luisa Ulrica fu obbligata ad abbandonare il palazzo di Drottningholm, con tutto il suo contenuto artistico, che pass\u00f2 sotto la tutela dello Stato.\nNel 1778, alla nascita del primogenito di Gustavo, sembra che Luisa Ulrica avesse divulgato la diceria che il bambino non fosse figlio del re. Questo scandalo compromise definitivamente i suoi rapporti con il figlio, il quale la obblig\u00f2 a dichiarare pubblicamente la falsit\u00e0 della notizia.A partire da questo momento le venne proibito di presentarsi a corte e dovette vivere in una specie di esilio nella solitudine del castello di Fredrikshov e in quello di Svartsj\u00f6.Mor\u00ec il 16 luglio 1782. Sul letto di morte si riconcili\u00f2 con il figlio.\nDiscendenza.\nLuisa Ulrica ebbe cinque figli:"}
{"id": "1700515", "revid": "125989818", "url": "https://it.wikipedia.org/wiki?curid=1700515", "title": "Luke Kirby", "text": "Biografia.\nLa madre \u00e8 di Brooklyn, New York e il padre \u00e8 cresciuto nella costa orientale. I suoi genitori si trasferirono da New York in Canada nel 1974. Kirby ha studiato arti drammatiche al \u00abNational Theatre School of Canada\u00bb."}
{"id": "1700516", "revid": "466539", "url": "https://it.wikipedia.org/wiki?curid=1700516", "title": "Regno di Grecia", "text": "Il Regno di Grecia (in greco: \u0392\u03b1\u03c3\u03af\u03bb\u03b5\u03b9\u03bf\u03bd \u03c4\u1fc6\u03c2 \u1f19\u03bb\u03bb\u03ac\u03b4\u03bf\u03c2, \"Vasileion t\u012bs Ellados\") fu uno Stato creato nel 1832 alla Conferenza di Londra dalle grandi potenze (il Regno Unito, la Francia e l'Impero russo). Venne internazionalmente riconosciuto nel Trattato di Costantinopoli, dove gli venne assicurata anche l'indipendenza dall'Impero ottomano.\nNacque dal governo provvisorio greco dopo la Guerra d'indipendenza greca e dur\u00f2 fino al 1924, quando la monarchia fu abolita e venne dichiarata la Seconda Repubblica ellenica. Il Regno fu ripristinato nel 1935 e dur\u00f2, formalmente, fino al 1973, dato che venne rimpiazzato da una dittatura militare sin dal 1967, a cui sarebbe seguita la re-instaurazione della repubblica.\nStoria.\nPrima dell'indipendenza.\nIl territorio greco prima dell'indipendenza.\nL'Impero bizantino govern\u00f2 la regione del Mediterraneo orientale per pi\u00f9 di 1100 anni, ma venne fatalmente colpito dal sacco di Costantinopoli ad opera dei veneziani nel 1204, incominciato un processo di decadimento che lo port\u00f2 lentamente a vedere erosi i propri territori e minata la figura dell'imperatore come ultimo retaggio dell'Impero romano.\nGli ottomani catturarono Costantinopoli con facilit\u00e0 nel 1453 ed avanzarono verso sud nella penisola dei Balcani, catturando Atene nel 1458. I greci resistettero nel Peloponneso sino al 1460, come pure veneziani e genovesi mantennero il controllo di alcune delle aree che facevano parte dei loro imperi coloniali, ma a partire dal 1500 gran parte delle isole e dei territori della Grecia si trovavano sotto il dominio ottomano. I monti greci, in gran parte non interessati dagli scontri, fornirono un valido rifugio ai greci che non desideravano sottostare al dominio dei turchi e da qui organizzarono una guerriglia che a ondate colp\u00ec le conquiste ottomane.\nLa preparazione alla guerra d'indipendenza.\nNel contesto dell'ardente desiderio di indipendenza dall'occupazione turca, con l'esplicita influenza di altre societ\u00e0 segrete sorte un po' ovunque in Europa, tre personaggi destinati a fare la storia della Grecia moderna si riunirono nel 1814 a Odessa per decidere la costituzione di un'organizzazione segreta di stampo massonico. Il proposito di questa societ\u00e0 era quello di unire tutti i greci in un'organizzazione armata per scacciare i turchi dal suolo patrio. Questi tre fondatori erano Nikolaos Skoufas della provincia di Arta, Emmanuil Xanthos di Patmos e Athanasios Tsakalov di Ioannina. A questi si aggiunse ben presto un quarto membro, Panagiotis Anagnostopoulos da Andritsaina.\nIl gruppo progett\u00f2 lo scoppio di diverse rivolte nella regione della Grecia, la prima delle quali venne lanciata il 6 marzo 1821 nei principati danubiani. Questa venne repressa nel sangue dagli ottomani, ma ormai il fuoco della rivoluzione era stato acceso e sulla fine del mese l'intero Peloponneso si trovava in rivolta aperta.\nLa guerra d'indipendenza greca.\nNel 1821, la popolazione grecofona del Peloponneso si rivolt\u00f2 contro l'Impero ottomano. Dopo alcune lotte su scala regionale che perdurarono per diversi mesi, scoppi\u00f2 una vera e propria guerra d'indipendenza che porter\u00e0 poi alla fondazione del primo Stato autonomo greco dal XV secolo.\nNel gennaio del 1822, la prima assemblea nazionale di Epidauro rese pubblica la dichiarazione d'indipendenza greca (parte poi della prima costituzione del paese), che affermava il diritto alla sovranit\u00e0 dei greci. Ad ogni modo, lo Stato greco era ancora politicamente instabile e mancava di risorse per preservare la propria territorialit\u00e0 a lungo termine. Cosa ancora pi\u00f9 importante, il paese mancava di un riconoscimento internazionale e non aveva robuste alleanze nel mondo occidentale.\nCon la riconquista dei territori greci da parte dell'Impero ottomano, le Grandi Potenze dell'epoca (Regno Unito, Impero russo e Regno di Francia) videro nella controffensiva greca la possibilit\u00e0 di indebolire l'Impero ottomano ed incrementare la loro influenza nel Mediterraneo orientale. Le Grandi Potenze supportarono quindi la Grecia nella riconquista della sua indipendenza e a seguito della decisiva battaglia nella baia di Navarino venne concordato un cessate il fuoco a Londra (vedi trattato di Londra (1827)). L'autonomia della Grecia venne infine riconosciuta dal Protocollo di Londra del 1828 e la sua piena indipendenza dall'Impero ottomano col Protocollo di Londra del 1830. La Grecia dal 1828 era \"de facto\" retta dal conte Giovanni Capodistria, ma dopo l'assassinio di questi nel 1831 il paese precipit\u00f2 nella guerra civile. In questo scenario, le grandi potenze decisero di fare della Grecia un regno. Alla convenzione di Londra del 1832, venne fatto dapprima il nome di Leopoldo di Sassonia-Coburgo-Gotha come possibile sovrano, ma quando questi rifiut\u00f2 l'offerta, il Regno Unito, la Francia e la Russia proposero come candidato al trono greco il diciassettenne principe Ottone della casata di Wittelsbach che divenne il primo dei re della Grecia. Otto era minorenne quando arriv\u00f2 in Grecia e cos\u00ec un consiglio di reggenti tenne il potere in suo nome fino al 1835. In quell'anno Otto cominci\u00f2 un periodo di monarchia assoluta in cui selezion\u00f2 un consulente (solitamente bavarese) che servisse come presidente del Consiglio di Stato.\nIl regno.\nLa casata dei Wittelsbach.\nIl regno di Ottone di Grecia (1832-1862).\nIl regno di Ottone di Grecia, diede prova di essere particolarmente turbolento, ma riusc\u00ec a perdurare per trent'anni. Durante i primi anni del suo regno, un gruppo di reggenti bavaresi govern\u00f2 in suo nome il territorio greco, rendendosi profondamente impopolari presso la popolazione locale nel tentativo di imporre un rigido governo gerarchico sul modello di quelli tedeschi, premurandosi sempre di mantenere i greci lontani dagli alti incarichi dell'amministrazione statale. Ad ogni modo questo nuovo governo consent\u00ec di gettare le basi del regno di Grecia, dell'esercito, del sistema giudiziario e di quello educativo. Ottone era sincero nella sua volont\u00e0 di dare alla Grecia un buon governo, ma egli presentava due ostacoli fondamentali: da un lato la sua fede cattolica incrollabile, e dall'altro il fatto che il suo matrimonio con la moglie Amalia non aveva prodotto eredi. Inoltre il nuovo regno si prodig\u00f2 da subito per eliminare il banditaggio presente localmente, cosa che in molti casi fece entrare il governo in conflitto coi vecchi combattenti della rivoluzione (clefti) che provenivano da queste schiere.\nI reggenti bavaresi governarono la Grecia per conto di Ottone sino al 1837, quando su insistenza di Gran Bretagna e Francia, questi vennero richiamati in patria ed Ottone nomin\u00f2 al loro posto dei ministri greci, per quanto i tedeschi continuarono ancora a gestire buona parte dell'amministrazione e dell'esercito locali. La Grecia mancava ad ogni modo ancora di una legislatura e di una costituzione.\nLa questione religiosa.\nSotto il governo ottomano, la chiesa greca era parte del Patriarcato ecumenico di Costantinopoli e venne stabilito che i musulmani non potessero controllare tale istituzione. Con la fondazione del regno di Grecia, ad ogni modo, il governo decise di prendere le redini della chiesa nazionale, rompendo definitivamente col patriarcato di Costantinopoli. Il governo dichiar\u00f2 la chiesa greca come autocefala (indipendente) nel 1833. La ragione di questa decisione cos\u00ec importante era da ricercarsi nel fatto che il patriarcato era posto in territorio ottomano e indubbiamente esso si trovava sotto diretta influenza del sultano, fatto che i greci non potevano tollerare. Il nuovo status della chiesa greca venne infine riconosciuto dal patriarcato nel 1850, con l'obbligo per\u00f2 di mantenere dei legami con la chiesa madre. I quattro vescovi ortodossi della chiesa greca, avevano inoltre un valore anche politico.\nNel 1833 il parlamento greco risolse di sciogliere 400 piccoli monasteri che avevano meno di cinque monaci o monache al loro interno. I sacerdoti non venivano stipendiati; nelle aree rurali, il sacerdote era egli stesso un contadino e dipendeva nella propria sopravvivenza dal proprio lavoro nei campi e nelle offerte dei suoi parrocchiani. I suoi doveri ecclesiastici erano limitati all'amministrazione dei sacramenti, alla celebrazioni dei funerali, alla benedizione delle messi ed agli esorcismi. Solo pochi frequentavano effettivamente dei seminari per la loro corretta formazione. Dagli anni '40 dell'Ottocento, inizi\u00f2 a formarsi quello che negli anni '80 del medesimo secolo divenne noto come il movimento dell'\"Anaplasis\" (\"rigenerazione\") che voleva riformare e dare nuova energia spirituale alla chiesa nazionale greca. Questo si scontr\u00f2 contro gli ideali del razionalismo e del materialismo dell'Europa occidentale, promuovendo per contro lo studio della Bibbia.\nLa rivoluzione del 3 settembre.\nNel 1843, l'insoddisfazione pubblica contro il re Otto e la \"bavarocrazia\" era giunta ad un punto insostenibile, ed il popolo cominciava a richiedere una costituzione. Inizialmente Otto rifiut\u00f2 di accordarla, ma appena le truppe tedesche furono ritirate dal regno, ci fu un colpo di Stato militare. Il 3 settembre 1843 la fanteria, condotta dal colonnello Dimitrios Kallergis ed il famoso capitano di Rivoluzione Giovanni Macrijanni si riunirono nella piazza di fronte al palazzo reale ad Atene. La ribellione rifiut\u00f2 di disperdersi fino a quando il re non avesse ceduto e concesso una costituzione che ammettesse cittadini greci nel consiglio, che costituisse un'assemblea nazionale e permanente. Re Otto cedette alla pressione e accett\u00f2 le richieste della folla.\nLa casata degli Oldenburg-Gl\u00fccksburg.\nIl regno di Giorgio I (1863-1913).\nDopo che Re Otto venne deposto nell'ottobre 1862, il diciassettenne principe Wilhelm Georg di Danimarca venne prescelto quale suo successore al trono come monarca costituzionale con il nome di Giorgio I. Regn\u00f2 per 50 anni, e il suo regno viene ricordato per l'espansione dei confini territoriali della Grecia (per la nomina alla corona, il Regno Unito cedette le Isole Ionie alla Grecia), il progresso economico e l'accettazione del concetto che il governo dovrebbe essere capeggiato dal leader del partito che ha ricevuto pi\u00f9 voti alle elezioni, e non nominato dal re. Ciononostante, Re Giorgio I fu piuttosto attivo in politica.\nCon la sua ascesa al trono di Grecia, i poteri del re vennero ad ogni modo di molto ridotti rispetto al suo predecessore ed il senato venne abolito perch\u00e9 giudicato un'assemblea non democratica, con l'estensione del diritto di voto a tutti i maschi adulti. Ad ogni modo, la politica greca rimase strettamente legata ad un'oligarchia che la dirigeva: famiglie come gli Zaimis, i Rallis ed i Trikoupis coi loro esponenti occuparono pi\u00f9 volte le cariche di primo ministro. Per quanto i pariti all'epoca fiorenti fossero tutti perlopi\u00f9 incentrati sulla figura dei loro uomini di punta, anche in Grecia si delinearono due tendenze politiche: i liberali, guidati dapprima da Charilaos Trikoupis e poi da Eleutherios Venizelos, ed i conservatori, dapprima guidati da Theodoros Deligiannis e poi Thrasivoulos Zaimis.\nTrikoupis e Deligiannis dominarono insieme la politica greca della fine dell'Ottocento, alternandosi nell'incarico di primo ministri. Trikoupis favor\u00ec la cooperazione dello Stato con il Regno Unito negli affari esteri, oltre alla creazione di infrastrutture e del primo settore industriale del paese, innalzando tariffe protettive e promuovendo una legislazione sociale progressista, mentre il pi\u00f9 populista Deligiannis promosse largamente il nazionalismo greco e la \"Megali Idea\".\nLa Grecia rimase comunque un paese piuttosto povero per tutto l'Ottocento, mancando di materie prime, infrastrutture e capitale da investire. L'agricoltura era perlopi\u00f9 ad un livello di sussistenza, con prodotti come il ribes, il ricino ed il tabacco. Alcuni greci divennero ricchi mercanti ed armatori, ed il Pireo divenne uno dei principali porti dell'area, ma ben poca di questa ricchezza giunse agli strati pi\u00f9 bassi della societ\u00e0 greca. Lo Stato si indebit\u00f2 sempre pi\u00f9 col governo di Londra, divenendone dipendente. Negli anni '90 dell'Ottocento, la Grecia era virtualmente in bancarotta e l'insolvenza pubblica venne dichiarata nel 1893. La povert\u00e0 era endemica nelle aree rurali e nelle isole e spinse molti ad emigrare negli Stati Uniti. Le campagne scarseggiavano nell'istruzione. Ad ogni modo vi furono dei sostanziali progressi nel campo delle comunicazioni e delle infrastrutture, mutando profondamente anche il volto di Atene che si popol\u00f2 di lussuosi ed eleganti edifici. Malgrado la pessima situazione finanziaria, la capitale fu ad ogni modo in grado di ospitare la prima olimpiade nel 1896, che si dimostr\u00f2 un grande successo.\nIl processo parlamentare si svilupp\u00f2 notevolmente in Grecia all'epoca del regno di Giorgio I. Inizialmente, la prerogativa reale di scegliere il primo ministro rimase in auge e contribu\u00ec all'instabilit\u00e0 del governo, sino all'introduzione del \"dedilomeni\", un principio di fiducia parlamentare nel 1875, ad opera del riformista Charilaos Trikoupis. Il clientelismo ed i frequenti sconvolgimenti elettorali, ad ogni modo, rimasero la norma nella politica greca e frustrarono lo sviluppo del paese. La corruzione e le spese crescenti del governo di Trikoupis per creare delle infrastrutture giudicate necessarie come il canale di Corinto, sovratassarono la gi\u00e0 debole economia greca, costringendo alla dichiarazione di pubblica insolvenza nel 1893 e ad accettare l'imposizione del Controllo Finanziario Internazionale per pagare i debitori.\nUn'altra problematica che emerse in Grecia nel XIX secolo fu quella della lingua. Il popolo greco parlava una forma di dialetto greco chiamato demotico. L'\u00e9lite del paese riteneva che questa lingua altra non fosse che una forma di dialetto e per questo si disse determinata a restaurare le glorie del greco antico. I documenti ufficiali del governo ed i giornali vennero pertanto pubblicati in greco \"Katharevousa\" (purificato), una forma migliorata del greco parlato che comunque poteva essere letta da tutti. I liberali erano favorevoli a riconoscere il demotico come lingua nazionale, ma i conservatori e la chiesa ortodossa locale si schierarono contro quest'idea al punto che, quando il Nuovo Testamento venne tradotto per la prima volta in demotico nel 1901, sorsero delle rivolte ad Atene ed il governo cadde (l\"\u0395\u1f50\u03b1\u03b3\u03b3\u03b5\u03bb\u03b9\u03ba\u03ac\"). Si giunse alla proclamazione di un sinodo della chiesa ortodossa greca che defin\u00ec come inutile e addirittura profana ogni forma di traduzione dei Vangeli, vista come un \"contributo allo scandalo delle coscienze [dei greci] ed alla distorsione del divino concetto e dei messaggi didattici [dei Vangeli]\".\nTutti i greci erano ad ogni modo uniti nella loro determinazione a liberare tutte le aree grecofone dell'Impero ottomano, in particolare Creta dove una prolungata rivolta nel 1866-1869 aveva risvegliato il fervore nazionalista locale. Quando scoppi\u00f2 la guerra tra Russia e ottomani nel 1877, il sentimento popolare greco si schier\u00f2 con la Russia, ma la Grecia era troppo povera e troppo preoccupata per l'intervento della Gran Bretagna nel conflitto per entrare in guerra ufficialmente. Ad ogni modo, nel 1881, la Tessaglia e piccole parti dell'Epiro vennero cedute alla Grecia nel contesto del Trattato di Berlino, mentre ancora si tard\u00f2 ad annettere Creta.\nI greci a Creta continuarono a portare avanti delle rivolte popolari e nel 1897, il governo greco guidato da Theodoros Deligiannis, su pressione della popolazione, dichiar\u00f2 guerra agli ottomani. Ne consegu\u00ec la guerra greco-turca del 1897 dove l'esercito greco, male armato ed equipaggiato, venne sconfitto dagli ottomani. Ad ogni modo, l'intervento ancora una volta delle Grandi Potenze port\u00f2 ad una disfatta poco dolorosa, con la perdita unica dei territori greci al confine con la Turchia, mentre Creta venne istituita come Stato autonomo con commissario il principe Giorgio di Grecia.\nIl sentimento nazionalista tra i greci dell'Impero ottomano, continu\u00f2 a crescere e nell'ultimo decennio dell'Ottocento divenne una costante, in particolare in Macedonia. Qui i greci erano in competizione non solo con gli ottomani, ma anche coi bulgari, impegnati in una propaganda armata per raggiungere le menti e i cuori della popolazione locale con la cosiddetta \"Lotta Macedone\". Nel luglio del 1908, la rivoluzione dei Giovani Turchi irruppe nell'Impero ottomano.\nCogliendo l'occasione delle problematiche interne all'Impero ottomano, l'Austria-Ungheria annett\u00e9 la Bosnia ed Erzegovina e la Bulgaria dichiar\u00f2 la propria indipendenza dall'Impero ottomano. A Creta, la popolazione locale, guidata da un giovane politico di nome Eleutherios Venizelos, dichiar\u00f2 l\"'En\u014dsis\", l'unione con la Grecia, provocando un'ulteriore crisi. Il fatto che il governo greco, guidato da D\u012bm\u012btrios Rall\u012bs, avesse intenzione di appoggiare il movimento di Creta, stimol\u00f2 diversi ufficiali che si costituirono in una societ\u00e0 segreta nota col nome di \"Lega Militare\" col proposito di emulare i loro colleghi ottomani e cercare nuove riforme per lo Stato.\nIl colpo di Stato di Goudi del 15 agosto 1909 costitu\u00ec uno spartiacque nella storia della Grecia moderna: il gruppo di militari che prese \"de facto\" il potere, mancava di sufficiente esperienza politica per poter governare lo Stato e per questo chiese a Venizelos, che aveva impeccabili credenziali liberali, di portarsi in Grecia come loro consigliere politico. Venizelos divenne cos\u00ec in breve tempo un'influente figura politica ed i suoi alleati vinsero le elezioni politiche dell'agosto del 1910. Venizelos divenne primo ministro nell'ottobre del 1910, rimanendo per 25 anni la personalit\u00e0 dominante della politica greca.\nVenizelos inizi\u00f2 un complesso programma di riforme, inclusa una nuova e pi\u00f9 liberale costituzione oltre a riforme nelle sfere della pubblica amministrazione, dell'educazione e dell'economia. Vennero inviate delle missioni in Francia ed in Inghilterra per riformare l'esercito e la marina, rispettivamente, con l'acquisto anche di nuove e pi\u00f9 moderne armi.\nNella primavera del 1912, una serie di accordi bilaterali tra gli stati balcanici (Grecia, Bulgaria, Montenegro e Serbia) port\u00f2 alla formazione della Lega dei Balcani, che nell'ottobre del 1912 dichiar\u00f2 insieme guerra all'Impero ottomano. Re Giorgio I venne assassinato nel 1913 in Tessalonica, territorio che era stato recentemente annesso alla Grecia in seguito alla vittoria greca nella prima guerra balcanica.\nLe guerre balcaniche.\nI componenti della Lega Balcanica (Bulgaria, Grecia, Montenegro e Serbia) dapprima riuscirono a strappare agli ottomani la Macedonia e gran parte della Tracia e poi si scontrarono tra loro per la spartizione delle terre conquistate.\nLa Grecia nel 1881, grazie a queste guerre, riusc\u00ec ad annettere la Tessaglia (anche se poi ne dovette restituirne una piccola parte agli Ottomani nel 1897). Sfruttando la debolezza dell'impero ottomano, piagato da disordini interni, mentre l'Austria-Ungheria annett\u00e9 la Bosnia-Herzegovina, la Grecia non riusc\u00ec ad annettere Creta per il blocco impostole dalle Grandi Potenze. Il 28 agosto 1909 in Grecia, un gruppo di ufficiali (\"Stratiotikos Syndesmos\") chiesero una riforma costituzionale, la rimozione della famiglia reale dalla guida delle forze armate e una politica estera pi\u00f9 decisa e nazionalista con cui poter risolvere la questione cretese una volta per tutte e ribaltare l'esito della sconfitta subita nel 1897.\nIl Trattato di Londra pose fine alla guerra, ma nessuno ne usc\u00ec soddisfatto e ben presto i quattro alleati si scontrarono sulla partizione della Macedonia. Nel giugno del 1913, la Bulgaria attacc\u00f2 la Grecia e la Serbia, dando inizio alla seconda guerra dei Balcani, ma venne battuta sul campo. Il Trattato di Bucarest, che concluse lo scontro, lasci\u00f2 alla Grecia la parte meridionale dell'Epiro, la parte meridionale della Macedonia, Creta e le isole dell'Egeo ad eccezione del Dodecaneso che era stato occupato nel 1911 dal Regno d'Italia. Queste conquiste raddoppiarono la superficie statale e la popolazione greca.\n1914-1924: la prima guerra mondiale, le crisi e la prima abolizione della monarchia.\nNel marzo del 1913, dopo che l'anarchico Alexandros Schinas ebbe assassinato re Giorgio I a Tessalonica, suo figlio ascese al trono col nome di Costantino I. Questi fu il primo re greco ad essere nato in Grecia ed il primo di religione greca ortodossa. Il suo stesso nome di battesimo era stato scelto nell'idea di compiacere il nazionalismo greco (la \"Megali Idea\"), evocando un nome ricorrente tra gli imperatori bizantini. Al di l\u00e0 di questo, come comandante in capo dell'esercito greco durante le guerre balcaniche, la popolarit\u00e0 di Costantino era enorme in tutto il paese e rivaleggiava con quella di Vanizelos, suo primo ministro.\nQuando scoppi\u00f2 la prima guerra mondiale nel 1914, malgrado il trattato di alleanza sottoscritto tra Grecia e Serbia, il regno greco scelse di mantenere un atteggiamento neutrale. Ad ogni modo, all'inizio del 1915, quando le forze della Triplice Alleanza chiesero alla Grecia aiuto per la campagna dei Dardanelli, offrendo in cambio il dominio di Cipro, le divergenze all'interno del governo divennero ancora pi\u00f9 evidenti: Costantino era stato educato in Germania, aveva sposato la principessa Sofia di Prussia, sorella del \"kaiser\" Guglielmo II ed era convinto della vittoria delle Potenze Centrali. Venizelos, per contro, era un ardente anglofilo e credeva nella vittoria degli Alleati.\nDal momento che la Grecia, paese marittimo per eccellenza, non poteva opporsi alla strabiliante potenza della marina britannica, adducendo la necessit\u00e0 di una tregua dopo due guerre di seguito, re Costantino si dichiar\u00f2 favorevole alla neutralit\u00e0, mentre Venizelos cerc\u00f2 attivamente di far entrare in guerra la Grecia con gli Alleati. Venizelos diede le dimissioni, ma vinse le successive elezioni del 1915 e nuovamente costitu\u00ec un governo. Quando la Bulgaria entr\u00f2 in guerra come alleato della Germania nell'ottobre del 1915, Venizelos invit\u00f2 la Triplice Intesa in Grecia, motivo per cui egli venne licenziato da Costantino.\nNell'agosto del 1916, si ebbero diversi incidenti nel territorio teoricamente neutrale della Grecia, ed in particolare i fidatissimi venizelisti presero il controllo di Tessalonica per l'Intesa, e lo stesso Venizelos si costitu\u00ec con un movimento separatista in loco. Costantino aveva ora solo il governo di una parte della Grecia (la \"vecchia Grecia\", corrispondente al regno prima delle guerre dei Balcani) ed il suo governo fu oggetto di ripetute umiliazioni da parte degli stati dell'Intesa. Nel novembre del 1916 la Francia occup\u00f2 il Pireo, bombard\u00f2 Atene e costrinse la flotta greca alla resa. Le truppe realiste risposero al fuoco, scontrandosi non solo contro i nemici dichiarati della Grecia, ma anche contro i sostenitori di Venizelos ad Atene (membri della \"Noemvriana\").\nA seguito della rivoluzione di febbraio in Russia, ad ogni modo, il supporto dello zar a suo cugino venne meno e Costantino venne costretto a lasciare il paese, abdicando nel giugno del 1917. Il suo secondogenito, Alessandro, divenne re al suo posto, mentre il resto della famiglia reale e gran parte dei principali sostenitori del precedente sovrano presero la via dell'esilio. Venizelos si trov\u00f2 cos\u00ec alla guida di una Grecia superficialmente unita in guerra dalla parte dell'Intesa; ma sotto la superficie, albergavano molte divisioni ancora nella societ\u00e0 greca, in particolare tra i Venizelisti e gli anti-Venizelisti, il cosiddetto Scisma Nazionale.\nCon la fine della guerra nel novembre del 1918, il moribondo impero ottomano era pronto ad essere spartito tra le potenze vincitrici, e i greci si attendevano che le potenze alleate mantenessero ora le loro promesse. In misura ridotta tramite l'impegno diplomatico di Venizelos, la Grecia ottenne la Tracia occidentale col Trattato di Neuilly nel novembre del 1919 e la Tracia orientale oltre alla zona attorno a Smirne, nell'Anatolia occidentale (gi\u00e0 sotto l'amministrazione greca dal maggio del 1919) col trattato di S\u00e8vres dell'agosto del 1920. Il futuro di Costantinopoli rimase incerto. Nel contempo il movimento nazionalsita turco guidato da Mustafa Kemal si pose l'obbiettivo di ricostruire una Turchia turca e per questo il nuovo governo stabilito ad Ankara si scontr\u00f2 con l'esercito greco.\nA questo punto l'idea della \"Megali Idea\" sembrava sul punto di giungere a compimento. Intanto in patria le spaccature erano tali che Venizelos scamp\u00f2 ad un tentativo di assassinio da parte di due ex ufficiali realisti. A peggiorare il tutto, il partito liberale di Venizelos perse le elezioni del novembre del 1920 e con un referendum tenutosi poco dopo, la popolazione greca vot\u00f2 per il ritorno di re Costantino dall'esilio dopo l'improvvisa morte di re Alessandro. L'Opposizione Unita, che aveva fatto campagna per far terminare la guerra in Anatolia, si intensific\u00f2 ancora di pi\u00f9. La restaurazione monarchica, ad ogni modo, port\u00f2 ad alcune terribili conseguenze: molti ufficiali veterani venizelisti vennero costretti o lasciarono volontariamente l'esercito, mentre Italia e Francia colsero l'occasione del ritorno dell'odiato Costantino quale pretesto per rivolgere il loro sostegno a Mustafa Kemal Atat\u00fcrk. Infine, nell'agosto del 1922, l'esercito turco spacc\u00f2 il fronte greco e conquist\u00f2 Smirne.\nL'esercito greco venne costretto ad evacuare non solo l'Anatolia ma anche la Tracia orientale e le isole di Imbros e Tenedos (Trattato di Losanna). L'unica condizione posta fu su uno scambio di popolazione tra le due parti: 1.500.000 di cristiani si portarono in Grecia, mentre 500.000 musulmani migrarono in Turchia. Questo fece naufragare definitivamente la \"Megali Idea\", lasciando la Grecia finanziariamente esausta, demoralizzata e con un gran numero di rifugiati in patria.\nLa catastrofe rese ancora pi\u00f9 acuita la crisi politica con il ritorno delle insurrezioni dell'esercito sotto la guida degli ufficiali venizelisti e una nuova abdicazione di re Costantino nel settembre del 1922, questa volta in favore del suo primogenito, Giorgio II. La \"Commissione Rivoluzionaria\", guidata dai colonnelli Stylianos Gonatas (poco dopo primo ministro) e Nikolaos Plastiras ingaggiarono una vera e propria caccia ai realisti che culmin\u00f2 nel \"Processo dei Sei\". Nell'ottobre del 1923 vennero convocate le elezioni generali per il dicembre di quello stesso anno per la costituzione di un'Assemblea Nazionale col potere di stendere la bozza di una nuova costituzione. Dopo un fallito colpo di Stato dei realisti, il partito conservatore si pieg\u00f2 alla volont\u00e0 dei liberali e dei loro alleati. A re Giorgio II venne chiesto di lasciare il paese il 25 marzo 1924 e Alexandros Papanastasiou proclam\u00f2 la costituzione della seconda repubblica ellenica, rettificata un mese dopo da un plebiscito popolare.\nLa restaurazione della monarchia ed il regime del 4 agosto.\nIl 10 ottobre 1935, alcuni mesi dopo aver soppresso un colpo di Stato Venizelista nel marzo del 1935, Georgios Kondylis, ex venizelista, abol\u00ec la repubblica con un altro colpo di Stato e dichiar\u00f2 la restaurazione della monarchia. Un plebiscito (nel quale si fece ricorso a violenze, intimidazioni e brogli) riconferm\u00f2 il cambio di regime col 97.88% dei voti e sanc\u00ec il ritorno di Giorgio II.\nRe Giorgio II, una volta preso il potere, licenzi\u00f2 Kondylis e nomin\u00f2 al suo posto il professore Konstantinos Demertzis alla carica di primo ministro \"ad interim\". Venizelos nel frattempo, in esilio, richiese a gran voce la fine del conflitto minacciando la Grecia con l'ascesa dell'Italia fascista. I suoi successori come leader dei liberali, Themistoklis Sophoulis e Ge\u014drgios Papandreou, si accordarono per una piena restaurazione della monarchia. Le elezioni del 1936 portarono ad un \"hung parliament\", con il partito comunista a bilanciare la situazione. Nell'impossibilit\u00e0 di costituire un governo solido, Demertzis continu\u00f2 le sue funzioni. Nel contempo, una serie di morti lasci\u00f2 la scena politica greca distrutta: Kondylis mor\u00ec nel febbraio di quello stesso anno, Venizelos a marzo, Demertzis ad aprile e Tsaldaris a maggio. La strada venne cos\u00ec per\u00f2 spianata per Ioannis Metaxas, che succedette a Demertzis come \"primo ministro\" ad interim.\nMetaxas, ex generale realista in pensione, credeva che fosse necessario instaurare un governo autoritario per prevenire le lotte sociali e, in particolare, evitare l'ascesa al potere del comunismo in Grecia. Il 4 agosto 1936, col supporto del re, sospese il parlamento e stabil\u00ec il regime del 4 agosto. I comunisti vennero soppressi ed i capi dei liberali si portarono in esilio. Il regime di Metaxas promosse vari concetti come la \"Terza Civilizzazione Ellenica\", il saluto romano e l'Organizzazione nazionale della giovent\u00f9, introducendo anche diverse misure per ottenere il supporto popolare come ad esempio l'Istituto di Assicurazione Sociale Greco, la pi\u00f9 grande societ\u00e0 d'assicurazioni dell'intera Grecia.\nMalgrado questi sforzi, il regime mancava di un supporto popolare e di un movimento di massa per supportarlo. La popolazione greca era genericamente apatica, senza opposizione attiva a Metaxas. Metaxas miglior\u00f2 inoltre le difese del paese in preparazione della guerra europea, costruendo tra le altre cose la \"Linea Metaxas\". Malgrado il regime fosse a tutti gli effetti spiccatamente fascista e malgrado i legami economici con la Germania nazista, Metaxas persegu\u00ec una politica di neutralit\u00e0, mantenendo forti legami anche con la Gran Bretagna, favorito in questo dalla naturale anglofilia di Giorgio II. Nell'aprile del 1939, la minaccia di invasione da parte dell'Italia si fece sempre pi\u00f9 concreta dopo l'annessione dell'Albania. Quando la seconda guerra mondiale scoppi\u00f2 nel settembre del 1939, la Grecia rimase neutrale.\nLa seconda guerra mondiale.\nMalgrado la dichiarata neutralit\u00e0, la Grecia divenne uno degli obbiettivi della politica espansionistica di Mussolini. Tra le provocazioni che la Grecia sub\u00ec vi fu l'affondamento dell'incrociatore \"Elli\" il 15 agosto 1940. Le truppe italiane varcarono il confine il 28 ottobre 1940, dando inizio alla guerra greco-italiana, ma vennero bloccate dalla difesa greca e ricacciate in Albania. Metaxas mor\u00ec improvvisamente nel gennaio 1941. La sua morte mosse la speranza di una liberalizzazione del regime e per la restaurazione del parlamento, ma re Giorgio II neg\u00f2 tali possibilit\u00e0 mantenendo in piedi la macchina del regime.\nNel frattempo, Adolf Hitler si era detto riluttante ad aiutare Mussolini a non affondare gi\u00e0 al suo primo conflitto con l'invio di truppe, ma alla fine attacc\u00f2 la Grecia passando dalla Jugoslavia e dalla Bulgaria il 6 aprile 1941. Malgrado l'assistenza degli inglesi, dalla fine di maggio, i tedeschi avevano gi\u00e0 conquistato gran parte del paese. Il re ed i rappresentanti del governo fuggirono a Creta, dove rimasero sino alla fine della battaglia di Creta, trasferendosi poi in Egitto dove venne costituito un governo in esilio.\nIl Paese occupato venne diviso in tre zone (tedesca, italiana e bulgara) e ad Atene venne stabilito un regime fantoccio, denominato Stato ellenico, composto da membri fascisti, conservatori e nazionalisti. Vennero nominati tre primi ministri nelle persone di Georgios Tsolakoglou, generale che firm\u00f2 l'armistizio con la \"Wehrmacht\", Konstantinos Logothetopoulos e I\u014dann\u012bs Rall\u012bs.\nLa Grecia sub\u00ec condizioni terribili durante la seconda guerra mondiale dal momento che la Germania si appropri\u00f2 indebitamente della maggior parte dei prodotti agricoli ed imped\u00ec alle pescherie di operare. Come risultato, anche a causa del blocco commerciale imposto inizialmente dalla Gran Bretagna, scoppi\u00f2 una grande carestia su vasta scala con centinaia di migliaia di morti per fame, in particolare nell'inverno del 1941-1942. Sui monti dell'entroterra greco, nel frattempo, si andarono costituendo diversi movimenti di resistenza dalla met\u00e0 del 1943, dal momento che le forze dell'Asse controllavano unicamente le citt\u00e0 e le strade principali.\nIl pi\u00f9 grande di questi gruppi di resistenza, il Fronte di Liberazione Nazionale (EAM), era controllato dai comunisti e guidato da Ar\u012bs Velouchi\u014dt\u012bs che avvi\u00f2 poco dopo una vera e propria guerra civile tra il proprio gruppo e i gruppi non comunisti come ad esempio la Lega Greca Nazionale Repubblicana (EDES) nelle aree liberate dai tedeschi. Il governo in esilio al Cairo ebbe contatti unicamente sporadici coi movimenti di resistenza.\nSia per l'impopolarit\u00e0 di Giorgio II in Grecia, sia per gli sforzi dei politici greci e col supporto del Regno Unito, quando i tedeschi iniziarono a ritirarsi dal suolo greco, le varie fazioni politiche elleniche si ritrovarono in Libano nel maggio del 1944 per costituire un nuovo governo di unit\u00e0 nazionale sotto la presidenza di Ge\u014drgios Papandreou.\nLa guerra civile greca (1946-49).\nLe forze tedesche si ritirarono dal suolo greco il 12 ottobre 1944, ed il governo in esilio torn\u00f2 ad Atene. Dopo la ritirata dei nazisti, l'esercito dell'EAM-ELAS aveva effettivamente il controllo di gran parte della Grecia, ma i suoi capi erano riluttanti a prendere il controllo del paese in quanto sapevano che Stalin si era accordato affinch\u00e9 la Grecia rimanesse sotto la sfera d'influenza inglese dopo la guerra. Tensioni sorsero tra i filo-inglesi come Papandreu e l'EAM, in particolare sul disarmo dei gruppi armati che port\u00f2 alle dimissioni dei ministri dal governo.\nAlcuni giorni dopo, il 3 dicembre 1944, vi fu una dimostrazione su larga scala a favore dell'EAM ad Atene che si concluse con la violenza e con una battaglia casa per casa tra gli inglesi e le forze monarchiche (i \"Dekemvriana\"). Dopo tre settimane, i comunisti vennero sconfitti: l'accordo di Varkiza pose fine ai conflitti e disarm\u00f2 l'ELAS, andando a costituire una coalizione di governo per quanto instabile. Il sentimenti anti-EAM crebbe in una sorta di \"terrore bianco\" che esacerb\u00f2 le tensioni.\nI comunisti boicottarono le elezioni amministrative del 1946 e, in quello stesso giorno, scoppiarono nuovamente dei conflitti armati. Alla fine del 1946, i comunisti dell'Esercito Democratico Greco si anteposero all'esercito nazionale venendo repressi dapprima dagli inglesi e, dopo il 1947, dagli Stati Uniti.\nI successi dei comunisti nel biennio 1947-1948 permisero loro di muoversi liberamente nella maggior parte della Grecia, ma l'esercito nazionale stava avendo la meglio col supporto materiale degli americani. Nel 1949 i rivoltosi subirono un pesante colpo dal momento che la Jugoslavia chiuse i propri confini a seguito dell'allontanamento del maresciallo Josip Broz Tito dall'Unione Sovietica.\nNell'agosto del 1949, l'esercito nazionale al comando del maresciallo Alexander Papagos lanci\u00f2 un'offensiva che costrinse i rivoltosi alla resa e ad allontanarsi oltre il confine nord in altri territori comunisti confinanti con la Grecia. La guerra civile port\u00f2 a 100.000 morti e caus\u00f2 una tremenda crisi economica. Almeno 25.000 greci vennero, volontariamente o con la forza, fatti evacuare verso i paesi del blocco orientale, mentre altri emigrarono in Australia ed in altri paesi.\nNel 1947 i Trattati di Parigi chiesero all'Italia di restituire alla Grecia le isole del Dodecaneso in quanto tali aree erano perlopi\u00f9 grecofone, ma la Grecia perse Cipro che divenne protettorato inglese sino al raggiungimento dell'indipendenza nel 1960. L'omogeneit\u00e0 etnica in Grecia dopo la guerra venne incrementata con l'espulsione di 25.000 albanesi che abitavano l'area dell'Epiro.\nL'unica minoranza significativa che rimase in Grecia furono i musulmani della Tracia occidentale (circa 100.000 persone in tutto) ed alcuni slavofoni a nord. I nazionalisti greci continuarono a reclamare l'annessione dell'Albania meridionale (che essi chiamavano Epiro settentrionale) dove risiedevano molti greci (il 3%-12% dell'intera Albania), e le isole turche di Imvros e Tenedos, dove pure vi erano delle minoranze greche.\nDalla fine della guerra alla caduta della monarchia (1950-1973).\nDurante la guerra civile (1946-49) ma anche dopo quegli eventi, i partiti in parlamento erano divisi in tre fazioni politiche fondamentali: destra, centro e sinistra, ciascuno arroccato sulle proprie posizioni ideologiche.\nAll'inizio degli anni '50, le forze del Centro (EPEK) riuscirono a ottenere il potere sotto la leadership dell'anziano generale Nikolaos Plastiras e governarono per due anni, dimostrando di essere un governo in pi\u00f9 punti limitato e inadeguato per l'arena politica che si prospettava. Questo governo, come quelli che seguirono, si trov\u00f2 sotto l'influenza americana. La sconfitta dell'EPEK alle elezioni del 1952, segn\u00f2 l'inizio della ricostruzione politica del paese basandosi sul consenso e sulla riconciliazione sociale.\nLa sinistra, che era stata ostracizzata dalla vita politica del paese, trov\u00f2 un modo di esprimersi attraverso la costituzione dell'EDA (Sinistra Unita Democratica) nel 1951. Dopo il crollo del centro, inoltre, l'EDA si espanse notevolmente in termini di influenza politica.\nNegli anni '60 l'economia greca recuper\u00f2 notevolmente, giungendo ai livelli dei principali paesi europei e mondiali. Uno dei successi di questo periodo fu l'ingresso del paese nell'Unione europea e la volont\u00e0 di costituire un mercato comune.\nL'annuale emigrazione assorbiva l'eccesso di forza lavoro e l'eccesso di popolazione annuale, bilanciando perfettamente il popolo greco. La situazione economica ristabilita, smosse capitali esteri ad interessarsi alla Grecia, il che fece espandere il consumismo che, associato all'espansione del turismo, dell'attivit\u00e0 navale ed alle mancate partenze dei migranti, ebbe un esito positivo sull'economia nazionale. Il picco venne raggiunto nel 1965-70, in particolare nel settore tessilo, dell'industria chimica e di quella metallurgica.\nNel decennio compreso tra il 1960 ed il 1970, la Grecia ebbe il modo e la forza economica di creare una propria nuova cultura di rinascita e porre l'accento sui diritti sociali. L'indipendenza ottenuta da Cipro, mobilit\u00f2 anche giovani attivisti in Grecia che premevano per una riforma dell'educazione che si comp\u00ec nel 1964.\nIl periodo critico per la Grecia inizi\u00f2 dalle elezioni politiche previste per la fine di aprile del 1967. Il 21 aprile di quello stesso anno, un gruppo di colonnelli di estrema destra guidati dal colonnello Ge\u014drgios Papadopoulos prese il potere con un colpo di Stato stabilendo il regime dei colonnelli. Le libert\u00e0 civili vennero soppresse, venne stabilita la corte marziale e i partiti politici vennero aboliti. Diverse migliaia di sospetti comunisti ed oppositori politici vennero imprigionati o confinati nelle isole pi\u00f9 remote della Grecia. Il presunto supporto dato dagli Stati Uniti al regime, fu una delle cause della crescita di un sentimento anti-americano che si instaur\u00f2 in Grecia durante quei duri anni.\nLa presenza del regime venne perlopi\u00f9 tollerata a livello internazionale, senza particolari condanne da parte di altri stati esterni alla Grecia, ma all'interno del paese il malcontento inizi\u00f2 a crescere notevolmente nei primi anni '70 quando l'economia inizi\u00f2 a recedere. Anche le forze armate, fondamento stesso del regime, iniziarono a vacillare. Nel maggio del 1973, venne pianificato un fallito colpo di Stato. In risposta a questo fatto, ad ogni modo, il leader della giunta dei colonnelli, Papadopoulos, tent\u00f2 di ammorbidire il regime trasformandolo in una democrazia controllata, abolendo la monarchia nel 1973 ed autoproclamandosi presidente della repubblica. La giunta militare nomin\u00f2 un reggente fantoccio al posto del re ed alla fine inscen\u00f2 un plebiscito nel 1973, che port\u00f2 all'abolizione della monarchia. Ge\u014drgios Papadopoulos divenne il nuovo presidente della Grecia il 1\u00ba giugno 1973.\nIl governo della giunta militare termin\u00f2 l'anno seguente, ma il re Costantino II non torn\u00f2 sul trono. Con il ritorno della democrazia la questione della restaurazione della monarchia fu infatti sottoposta ad un altro referendum, stavolta democratico, nel dicembre del 1974: il 69,2 % di greci vot\u00f2 per la definitiva abolizione della monarchia.\nElenco dei re di Grecia.\nNota: le date indicano i periodi di reggenza.\nDurante il periodo regio, l'erede designato portava il titolo di \"Diadochos\", un titolo esclusivo, come quello di Delfino in Francia (ma non collegato ad alcun territorio). Durante la dinastia Gl\u00fccksburg, l'erede godeva anche del titolo di \"Duca di Sparta\".\nGran parte dei membri dell'ex famiglia reale vivono oggi all'estero; Costantino II e sua moglie Anna Maria hanno vissuto a Londra dal crollo della monarchia sino al 2013 per poi tornare a risiedere in Grecia in maniera permanente. Come discendenti per linea patrilineare da Cristiano IX di Danimarca, i membri di questa dinastia hanno anche il titolo di principi o principesse di Danimarca.\nPolitica.\nLa costituzione monarchica greca.\nLa prima costituzione del regno di Grecia fu la costituzione greca del 1844. Il 3 settembre 1843, la guarnigione militare di Atene, con l'aiuto dei cittadini, si ribell\u00f2 e chiese a re Ottone la concessione di una costituzione.\nLa costituzione che venne proclamata nel marzo del 1844 proveniva da lavoro dell'\"Assemblea Nazionale degli Elleni del 3 settembre\" ed era pi\u00f9 un patto costituzionale, ovvero un contratto tra il monarca e la nazione. Questa costituzione si basava sulla costituzione concessa in Francia nel 1830 ed a quella del Belgio del 1831. Con essa si stabiliva il principio della sovranit\u00e0 monarchica come pure il ruolo centrale del sovrano nello Stato; il potere legislativo veniva esercitato dal re che lo esercitava col diritto di rettificare le leggi, dopo le decisioni di parlamento e senato. I membri del parlamento non potevano essere meno di 80 ed erano eletti dopo tre anni, a suffragio universale. I senatori erano nominati invece a vita dal re, ed il loro numero era fissato in 27 anche se potevano essere innalzati a piacimento del sovrano purch\u00e9 non superassero la met\u00e0 del numero dei parlamentari.\nIl re aveva inoltre il diritto di rimuovere i ministri qualora fossero risultati indegni o problematici nelle loro posizioni. La giustizia veniva compiuta in nome del re da giudici di sua nomina.\nIn ultimo, la medesima Assemblea Nazionale vot\u00f2 il suffragio universale maschile in Grecia e questa fu la prima nazione europea ad approvare tale legge il 18 marzo 1844.\nLa seconda Assemblea Nazionale degli Elleni si tenne ad Atene nel 1863-1864 e si occup\u00f2 sia di eleggere un nuovo sovrano sia di proporre una nuova costituzione, implementando la transizione da monarchia costituzionale ad una nuova forma di governo denominata \"repubblica coronata\".\nA seguito del rifiuto di Alfredo di Sassonia-Coburgo-Gotha di accettare la corona del regno greco, il governo offr\u00ec la corona al principe danese Giorgio Cristiano Guglielmo della casata degli Schleswig-Holstein-Sonderburg-Gluecksburg, che venne incoronato re costituzionale di Grecia col nome di \"Giorgio I, re degli Elleni\".\nLa costituzione del 1864 venne abbozzata sul modello della costituzione del Belgio del 1831 e della Danimarca del 1849, e per prima costa stabil\u00ec chiaramente il principio di sovranit\u00e0 popolare, in quanto l'unico corpo rimasto ora con poteri di revisione era proprio il parlamento. Inoltre, l'art. 31 reiter\u00f2 il fatto che tutti i poteri dovessero essere esercitati secondo la costituzione, mentre l'art. 44 stabil\u00ec il principio di appello alla costituzione, dal momento che anche lo stesso sovrano era tenuto a seguire i principi costituzionali e le legislazioni erano modellate sulla base del documento fondamentale dello Stato.\nL'Assemblea scelse il sistema di una singola camera parlamentare (\"Vouli\") con la durata di ciascuna legislatura di quattro anni, abolendo cos\u00ec il senato che molti ritenevano fosse ormai solo uno strumento per la monarchia di far valere le proprie pretese anche in campo politico e condizionare le scelte del governo.\nSecondo quanto gi\u00e0 stabilito dalla costituzione del 1844, al re venne lasciato il potere di licenziare i ministri del proprio governo, ma questa volta per ogni azione del monarca il parlamento avrebbe potuto costituire una commissione d'esame per valutare i singoli casi. Il re mantenne il diritto di convocare il parlamento in seduta ordinaria e straordinaria e di dissolverlo a propria discrezione, a patto per\u00f2 che la dissoluzione fosse sottoscritta dal gabinetto di governo.\nRe Giorgio I disse a tal proposito: \"Chiedo come prerequisito di poter assistere al governo della nazione, col consenso della maggioranza dei rappresentanti della nazione. Inoltre, accetto queste condizioni per il bene del parlamento, senza il quale le funzioni armoniose della politica sarebbero impossibili\". Nel 1875 venne proposto il principio della \"manifesta confidenza\". Tra il 1864 ed il 1875, infatti, il coinvolgimento del trono nelle questioni politiche fu notevole e port\u00f2 alla rinuncia di diversi governi in quanto le loro vedute politiche si andavano scontrando con quelle della Corona.\nLa costituzione greca del 1911 fu uno dei punti salienti della storia costituzionale della Grecia. Con la salita al potere di Eleutherios Venizelos dopo la rivolta di Goudi del 1909, Venizelos tent\u00f2 di riformare lo Stato dalla base, revisionando per prima cosa la costituzione approvata nel 1864 ed introducendo la protezione dei diritti umani, oltre al diritto alla sicurezza personale, all'uguaglianza nel trattamento fiscale ed al diritto di riunirsi liberamente, oltre all'inviolabilit\u00e0 del domicilio.\nAltri importanti cambiamenti inclusero l'istituzione di una Corte Elettorale per derimere le dispute elettorali nel corso delle elezioni, risolvere conflitti tra i membri del parlamento, sempre e comunque entro i termini stabiliti dalla costituzione. Per la prima volta, la costituzione greca sanc\u00ec anche il diritto di libera educazione e stabil\u00ec la \"Katharevousa\" (\"greco purificato\") come lingua nazionale ufficiale.\nL'economia.\nIl XIX secolo.\nCon la sua indipendenza, la Grecia entr\u00f2 in un periodo tutt'altro che favorevole a livello economico. Nel 1833 la Grecia era ancora un paese profondamente devastato dalla guerra, perlopi\u00f9 spopolato e caratterizzato da un'agricoltura primitiva e relegata ad alcune tipologie di suolo. Come nei paesi dell'area balcanica, mancavano completamente le vie di comunicazione, il che ostacolava anche il commercio. Ancora alla fine dell'Ottocento, l'agricoltura non era avanzata particolarmente, come ebbe ad evidenziare il console statunitense ad Atene, William Moffet:\nCon la proclamazione del regno greco, la classe dei ricchi commercianti, dei notabili rurali e dei proprietari di navi riusc\u00ec ad avere accesso a 9.000.000 di km2 di terre espropriati ai musulmani con la guerra d'indipendenza.\nLa riforma terriera.\nLa riforma della terra fu il primo terreno di prova del nuovo regno greco. Il governo adott\u00f2 delle riforme per creare una vera e propria classe di liberi contadini. La \"Legge per la dotazione delle famiglie greche\" del 1835 estese a 2000 dracme il credito per ogni famiglia, utilizzato per comprare sino a 5 ettari di terra a basso costo.\nNei decenni successivi, una serie di riforme terriere riuscirono a distribuire adeguatamente tutte le terre confiscate ai musulmani tra i veterani di guerra ed i poveri, cos\u00ec che nel 1870 gran parte delle famiglie di contadini greci avevano ciascuna circa 8 ettari di terra. Queste fattorie erano ad ogni modo troppo poco estese per poter prosperare, ma a livello sociale la riforma agraria fu un successo perch\u00e9 per la prima volta i contadini non si trovavano a dover lavorare per un padrone, ma lavoravano per s\u00e9 stessi liberamente.\nIl XX secolo.\nL'industria.\nLa serie di guerre che funestarono la Grecia tra il 1912 ed il 1922 riuscirono a dare uno sprone all'industria greca con un gran numero di industrie, in particolare nel campo tessile e della produzione delle armi e delle munizioni per l'esercito. Dopo la guerra gran parte di queste industrie vennero riconvertite ad uso civile. I rifugiati greci dell'Asia Minore, il pi\u00f9 importante dei quali fu indubbiamente Aristotele Onassis, ebbero un notevole impatto nello sviluppo e nell'evoluzione dell'industria greca e nella costituzione dei primi istituti bancari in loco. I greci detenevano il 45% del capitale dell'Impero ottomano prima del 1914, ma quando questi vennero espulsi portarono con loro se non le loro ricchezze indubbiamente le abilit\u00e0 ottenute e le reimpiegarono in Grecia.\nQuesti rifugiati dall'Asia Minore portarono anche ad una rapida crescita delle aree urbane della Grecia, sviluppando centri urbani come Atene e Tessalonica. Il censimento del 1920 riport\u00f2 che il 36.3% dei greci vivevano in aree urbane o semi-urbane, mentre il censimento del 1928 riport\u00f2 che questi stessi erano passati al 45.6% della popolazione totale. \u00c8 stato suggerito da diversi economisti greci che questi rifugiati avessero mantenuto l'industria greca competitiva sino agli anni '30 con un surplus di lavoro minimo.\nL'industria greca inizi\u00f2 ad entrare in crisi poco prima dell'ingresso del paese nell'Unione europea. con un trend decrescente. Sebbene la produttivit\u00e0 dei lavoratori crebbe notevolmente in quegli anni, il costo del lavoro aument\u00f2 a dismisura e troppo velocemente per rimanere competitivo in Europa. L'industria greca, trovandosi a corto di adeguati finanziamenti, progred\u00ec inoltre ben poco nella propria modernizzazione.\nLa dicotomizzazione della dracma.\nIl problema del budget caus\u00f2 dei problemi al governo greco che dovette giungere alla dicotomizzazione della dracma. Incapace di ottenere dei prestiti dall'estero per finanziare la guerra con la Turchia, nel 1922 il ministro delle finanze Protopapadakis dichiar\u00f2 il dimezzamento del valore della dracma. Il denaro che rimaneva in circolazione, sarebbe rimasto per met\u00e0 al suo proprietario e per met\u00e0 del suo valore sarebbe andato al governo in cambio di un prestito di 20 anni al tasso del 6.5%. La seconda guerra mondiale port\u00f2 alla mancata restituzione di questi prestiti, ma anche senza la guerra gli economisti moderni sono in dubbio che il governo greco sarebbe stato in grado di ripagare un debito tanto grande verso la sua popolazione. Per questo \"contratto\" tra i cittadini e lo Stato, gli effetti dell'inflazione risultarono ad ogni modo minimi sull'economia nazionale.\nLa strategia venne ripetuta nuovamente nel 1926 per l'incapacit\u00e0 del governo di onorare i prestiti contratti nel decennio della guerra. Dopo quest'ennesima dicotomizzazione della dracma, si aggiunse una deflazione ed un innalzamento dei tassi d'interesse. Queste politiche alienarono la popolazione locale dal governo della Grecia e gli investimenti calarono.\nLa Grande Depressione.\nI riverberi della Grande Depressione colpirono la Grecia nel 1932. Il Banco di Grecia tent\u00f2 di adottare una politica deflazionaria per allontanare la crisi che si stava gi\u00e0 manifestando in altri paesi, ma questa non ebbe successo. Per un breve periodo la dracma greca rimase ancorata al dollaro statunitense, ma questo non fu sostenibile a causa del deficit economico del paese. Nel marzo del 1931 il valore dracma/dollaro era di 77/1, ma gi\u00e0 il mese successivo pass\u00f2 a 111/1.\nLa Grecia era in pericolo economico dal momento che in buona parte dipendeva nella propria sopravvivenza dalle importazioni di beni dal Regno Unito, dalla Francia e dal Medio Oriente.\nLa strategia venne ripetuta nuovamente nel 1926 per l'incapacit\u00e0 del governo di onorare i prestiti contratti nel decennio della guerra. Dopo quest'ennesima dicotomizzazione della dracma, si aggiunse una deflazione ed un innalzamento dei tassi d'interesse. Queste politiche alienarono la popolazione locale dal governo della Grecia e gli investimenti calarono.\nLa Grande Depressione.\nI riverberi della Grande Depressione colpirono la Grecia nel 1932. Il Banco di Grecia tent\u00f2 di adottare una politica deflazionaria per allontanare la crisi che si stava gi\u00e0 manifestando in altri paesi, ma questa non ebbe successo. Per un breve periodo la dracma greca rimase ancorata al dollaro statunitense, ma questo non fu sostenibile a causa del deficit economico del paese. Nel marzo del 1931 il valore dracma/dollaro era di 77/1, ma gi\u00e0 il mese successivo pass\u00f2 a 111/1.\nLa Grecia era in pericolo economico dal momento che in buona parte dipendeva nella propria sopravvivenza dalle importazioni di beni dal Regno Unito, dalla Francia e dal Medio Oriente. La Grecia termin\u00f2 le proprie riserve auree nel 1932 e dichiar\u00f2 una moratoria su tutti gli interessi nei pagamenti. Il paese adott\u00f2 inoltre una politica protezionista in campo commerciale come del resto fecero altri paesi europei nel medesimo periodo. Questa politica unita alla debolezza della dracma ed alle importazioni soffocanti, port\u00f2 l'industria greca ad espandersi nel bel mezzo della Grande Depressione. Nel 1939 la produzione industriale greca increment\u00f2 del 179% rispetto al 1928.\nQueste industrie erano per la maggiore \"costruite sulla sabbia\" secondo quanto riportato dalla Banca di Grecia, in quanto senza adeguati finanziamenti non sarebbero state in grado di sopravvivere. Malgrado la depressione globale, la Grecia soffr\u00ec meno di altri paesi a livello economico, con una crescita aumentata del 3,5% tra il 1932 ed il 1939. Il regime fascista di Ioannis Metaxas che si estese in Grecia dal 1936 persegu\u00ec questa politica economica anche durante gli anni della seconda guerra mondiale.\nIl commercio via nave.\nUna delle industrie nelle quali la Grecia ebbe maggiore successo fu l'industria navale. La geografia stessa della Grecia la rendeva un paese impegnato in prima linea nell'ambito navale sin dall'antichit\u00e0 e la Grecia aveva una lunga tradizione che si era acuita col trattato di Kuchuk-Kajnardji del 1774; questo trattato aveva concesso alle navi greche di sfuggire alla dominazione ottomana registrandosi sotto bandiera russa. Il trattato spinse i commercianti greci a costituire basi commerciali nel Mediterraneo e nel Mar Nero e, dopo l'indipendenza, la Grecia accoglieva alcuni tra i porti pi\u00f9 importanti di tutto il Mediterraneo.\nDopo le due guerre mondiali, l'industria navale greca sub\u00ec un declino generale anche a causa del crollo dei commerci, ma in entrambi i casi si riprese in breve tempo. Il governo greco sostenne la ripresa dell'industria navale anche in termini assicurativi dopo la seconda guerra mondiale. Armatori del calibro di Aristotele Onassis rafforzarono notevolmente la flotta mercantile greca ed il commercio via mare rimase uno dei pochi settori in cui la Grecia seppe sempre distinguersi nel periodo regio.\nTurismo.\nDurante gli anni '60 e '70 il turismo in Grecia raggiunse il 30% dell'indotto nazionale dello Stato, divenendo uno dei principali punti di scambio con l'estero. Malgrado ci\u00f2, molti politici si opponevano ad un eccessivo sviluppo del turismo in quanto era vista una risorsa instabile e facilmente compromettibile dalle crisi politiche che attanagliarono lo Stato. A questo settore si opponevano anche diversi conservatori e generalmente i membri della chiesa di Grecia che ritenevano che il contatto eccessivo con altre potenze esterne, anche se tramite i loro turisti, potesse minare la morale del paese. Malgrado ci\u00f2, il turismo crebbe significativamente in Grecia e venne incoraggiato dai successivi governi.\nL'agricoltura.\nLa fine della guerra greco-turca ed il Trattato di Losanna portarono ad uno scambio di popolazione tra Grecia e Turchia che port\u00f2 anche beneficio all'agricoltura greca. I \"tsifliks\" vennero aboliti ed i rifugiati greci dell'Asia Minore si insediarono nelle aree abbandonate. Nel 1920, solo il 4% delle propriet\u00e0 terriere superavano il chilometro quadrato.\nDopo la seconda guerra mondiale.\nLa Grecia, se comparata ad altri stati dell'Europa occidentale dell'epoca, soffr\u00ec molto pi\u00f9 le conseguenze della seconda guerra mondiale per diversi fattori. La notevole resistenza mossa dai greci al regime nazista port\u00f2 a diverse rappresaglie e vittime tra i civili. La Grecia, inoltre, dipendeva pesantemente dalle importazioni di cibo e il blocco navale imposto dagli inglesi, unitamente allo sfruttamento assoluto del territorio da parte dei tedeschi, port\u00f2 allo scoppio di una grave carestia. Si stima che la popolazione greca sia calata del 7% dopo il secondo conflitto mondiale. La Grecia durante la guerra sub\u00ec l'iperinflazione. Nel 1943, i prezzi erano il 34,86% pi\u00f9 alti se comparati a quelli del 1940; nel 1944, i prezzi raggiunsero il 163,910,000,000% rispetto ai prezzi del 1940.\nL'economia greca era ancora in pessimo stato nel 1950 (dopo la fine della guerra civile). In quell'anno la Grecia aveva un reddito pro capite di 1951 dollari che era ben al di sotto di quanto percepito pro capite in Portogallo (2132 dollari), in Polonia (2480 dollari) ed in Messico (2085 dollari), mentre era di poco superiore a quanto percepito all'epoca in Bulgaria (1651 dollari), in Giappone (1873 dollari) o in Marocco (1161 dollari).\nCultura.\nArti visive.\nLa moderna arte greca inizi\u00f2 a svilupparsi all'epoca del Romanticismo. Gli artisti greci assorbirono diversi elementi dei loro contemporanei europei, culminando in uno stile definito romanticismo greco, ispirato agli ideali della rivoluzione oltre che alla storia ed alla geografia del paese. Il pi\u00f9 importante movimento artistico della pittura greca nel XIX secolo fu il realismo accademico, spesso definito \"Scuola di Monaco\" perch\u00e9 venne fortemente influenzato dagli artisti che operavano all'Accademia di Belle Arti di Monaco di Baviera, dove molti artisti greci si formarono. La scuola di Monaco si dedic\u00f2 essenzialmente ad una pittura di tipo accademico sul modello occidentale dell'epoca senza incorporare elementi stilistici bizantini. La creazione di una corrente artistica romantica in Grecia pu\u00f2 essere facilmente spiegata con le relazioni tra la Grecia e la Baviera degli anni di re Ottone.\nTra gli scultori pi\u00f9 noti del regno greco dell'epoca si ricorda Leonidas Drosis le cui opere principali, perlopi\u00f9 di stile neoclassico, si trovano oggi all'Accademia di Atene, oltre a Lazaros Sochos, Georgios Vitalis, Dimitrios Filippotis, Ioannis Kossos, Yannoulis Chalepas, Georgios Bonanos ed a Lazaros Fytalis.\nTeatro.\nIl moderno teatro greco nacque proprio dopo l'indipendenza greca nel XIX secolo e venne inizialmente influenzato dal melodramma dell'opera italiana. Il Nobile Teatro di San Giacomo di Corf\u00f9 fu il primo teatro operistico della Grecia moderna dove si tenne la prima opera greca, \"Il candidato al parlamento\" di Spyridon Xyndas (basata su un libretto squisitamente greco). Tra la fine del XIX e l'inizio del XX secolo, la scena del teatro ateniese venne dominata da riviste, commedie musicali, operette e notturni scritti da autori come Spyridon Samaras, Dionysios Lavrangas, Theophrastos Sakellaridis e altri.\nIl Teatro Nazionale di Grecia venne fondato nel 1880. Diversi scrittori del teatro moderno greco come Gregorios Xenopoulos, Nikos Kazantzakis, Pantelis Horn, Alekos Sakellarios e Iakovos Kambanelis, e attori del calibro di Cybele Andrianou, Marika Kotopouli, Aimilios Veakis, Orestis Makris, Katina Paxinou, Manos Katrakis e Dimitris Horn presero parte alla sua nascita. Tra i direttori d'orchestra pi\u00f9 noti dell'epoca regia della Grecia ricordiamo Dimitris Rontiris, Alexis Minotis e Karolos Koun.\nCinema.\nIl cinema apparve per la prima volta in Grecia nel 1896 in occasione della cerimonia di apertura della prima Olimpiade, ma il primo cinema-teatro apr\u00ec i battenti nel 1907. Nel 1914 venne fondata la \"Asty Films Company\" che diede inizio all'industria cinematografica del paese. \"Golfo\" (\u0393\u03ba\u03cc\u03bb\u03c6\u03c9), una nota storia d'amore tramandata oralmente, fu il primo film greco di una certa durata. Nel 1931 Orestis Laskos diresse \"Daphnis and Chloe\" (\"\u0394\u03ac\u03c6\u03bd\u03b9\u03c2 \u03ba\u03b1\u03b9 \u03a7\u03bb\u03cc\u03b7\"), contenente le prime scene di nudo nella storia del cinema europeo; fu inoltre il primo film greco ad essere esportato anche all'estero. Nel 1944 Katina Paxinou ottenne il primo Academy Award concesso a un attore greco per il suo ruolo in \"Per chi suona la campana\".\nGli anni '50 e '60 sono indicati come gli anni d'oro del cinema greco. Registi ed attori di quest'epoca sono divenute poi figure chiave della storia della Grecia: Mihalis Kakogiannis, Alekos Sakellarios, Melina Merkouri, Nikos Tsiforos, Iakovos Kambanelis, Katina Paxinou, Nikos Koundouros, Ellie Lambeti, Irene Papas sono solo alcuni tra i nomi pi\u00f9 noti.\nTra i film pi\u00f9 famosi di questo periodo si ricorda \"\u0397 \u03ba\u03ac\u03bb\u03c0\u03b9\u03ba\u03b7 \u03bb\u03af\u03c1\u03b1\" (1955 diretto da Giorgos Tzavellas), \"\u03a0\u03b9\u03ba\u03c1\u03cc \u03a8\u03c9\u03bc\u03af\" (1951, diretto da Grigoris Grigoriou), \"O Drakos\" (1956 diretto da Nikos Koundouros), \"Stella\" (1955 diretto da Cacoyannis e scritto da Kampanellis). Cacoyannis diresse anche \"Zorba il Greco\" con Anthony Quinn che ricevette le nominations agli Oscar come miglior attore, il miglior adattamento cinematografico e come miglior film. La Finos Film contribu\u00ec in questo periodo a film come \"\u039b\u03b1\u03c4\u03ad\u03c1\u03bd\u03b1, \u03a6\u03c4\u03ce\u03c7\u03b5\u03b9\u03b1 \u03ba\u03b1\u03b9 \u03a6\u03b9\u03bb\u03cc\u03c4\u03b9\u03bc\u03bf\", \"\u0397 \u0398\u03b5\u03af\u03b1 \u03b1\u03c0\u03cc \u03c4\u03bf \u03a3\u03b9\u03ba\u03ac\u03b3\u03bf\", \"\u03a4\u03bf \u03be\u03cd\u03bb\u03bf \u03b2\u03b3\u03ae\u03ba\u03b5 \u03b1\u03c0\u03cc \u03c4\u03bf\u03bd \u03a0\u03b1\u03c1\u03ac\u03b4\u03b5\u03b9\u03c3\u03bf\" e molti altri."}
{"id": "1700519", "revid": "78273", "url": "https://it.wikipedia.org/wiki?curid=1700519", "title": "Folk Blues", "text": ""}
{"id": "1700537", "revid": "4711", "url": "https://it.wikipedia.org/wiki?curid=1700537", "title": "\u00c9toile Sahel", "text": ""}
{"id": "1700538", "revid": "4711", "url": "https://it.wikipedia.org/wiki?curid=1700538", "title": "ES Sahel", "text": ""}
{"id": "1700541", "revid": "767487", "url": "https://it.wikipedia.org/wiki?curid=1700541", "title": "Sons of Thunder (album)", "text": "Sons of Thunder \u00e8 il terzo album power metal band italiana Labyrinth. Si tratta di un concept album che descrive l'innamoramento di re Luigi XIV per una donna di nome Kathryn, che egli scopre dopo averla vista raffigurata su un dipinto.\nFormazione.\n(riportato sui credits del cd sotto la voce \"addictional recordings\".\nIn realt\u00e0 Gabriele D'Ascoli al tempo membro degli Angel's Grace,\nsostitu\u00ec Chris Breeze il quale aveva temporaneamente lasciato la band\na causa di una discussione con Neil Kernon)"}
{"id": "1700544", "revid": "729019", "url": "https://it.wikipedia.org/wiki?curid=1700544", "title": "Kon'kovo (metropolitana di Mosca)", "text": "Konkovo () \u00e8 una stazione della Metropolitana di Mosca, situata sulla Linea Kalu\u017esko-Ri\u017eskaja. Fu disegnata da Nikolaj \u0160umakov, G.Mun e N.Shurygina e apr\u00ec il 6 novembre 1987, insieme alle altre stazioni dell'estensione sud della linea.\nLa stazione \u00e8 a singola volta, l'unica della tratta. La sua sezione incrociata assomiglia a due serie di falci con le lame puntate verso l'interno, caratteristica sottolineata dalle illuminazioni e dalle strisce di metallo negli spazi tra i pannelli del soffitto. Le basi della volta sono ricoperte in piastrelle di ceramica rosse.\nGli ingressi di Konkovo sono situati all'incrocio tra le vie Profsojuznaja e Ostrovitjanova. Il traffico giornaliero di passeggeri ammonta a 46.400 persone."}
{"id": "1700549", "revid": "110157", "url": "https://it.wikipedia.org/wiki?curid=1700549", "title": "Chiesa di Santa Maria degli Angeli (Murano)", "text": "La chiesa di Santa Maria degli Angeli \u00e8 un edificio religioso dell'isola di Murano, nella citt\u00e0 di Venezia. Si affaccia sul campo omonimo a cui si accede dalla fondamenta Venier attraverso un cancello sormontato da un bassorilievo in marmo d'Istria, opera del Rizzo, raffigurante \"L'Annunciazione\".\nStoria.\nLe sue origini risalgono al 1188 quando, la pia donna Ginevra Gradenigo, figlia del nobile Marino Gradenigo, costretta monaca da quest'ultimo, fece dono all'abadessa Giacomina Boncio di un terreno con \"adiacenti acque\" affinch\u00e9 ne edificasse una chiesa ed un monastero. Successivamente demolita e poi riedificata, fu riconsacrata nel 1529, grazie ad una Bolla Papale che ne sanc\u00ec l'unione con la succursale di Santa Maria di Piave di Lovadina, in provincia di Treviso; questa unione arricch\u00ec la chiesa e il monastero, tanto da renderla famosa anche in Europa. Fu cos\u00ec che, nel 1574, Enrico III, re di Polonia e da poco re di Francia, gi\u00e0 ospite del Doge di Venezia, decise di visitarla, meravigliato e incuriosito dalla fama della Chiesa. L'accoglienza dei muranesi e l'organizzazione dell'evento furono di un fasto senza pari, tanto che accompagn\u00f2 il sovrano un'imbarcazione a forma di drago appositamente costruita sulla quale i pi\u00f9 bravi maestri vetrai forgiavano la pasta vitrea.\nPresso il monastero venivano accolte le giovani monache provenienti dalle pi\u00f9 nobili famiglie veneziane, il che contribu\u00ec ad arricchire sempre di pi\u00f9 la Chiesa.\nDopo la soppressione del convento (1810), anche la chiesa venne chiusa (1848) e spogliata di molti beni. In seguito al restauro del 1861, venne riaperta al culto nel 1863 e, a cavallo tra la prima e la seconda met\u00e0 degli anni '90 del XIX secolo, i due lati adiacenti al corridoio furono adibiti a lazzaretto per ospitare le famiglie pi\u00f9 povere dell'isola.\nAttualmente non fa pi\u00f9 parte delle parrocchie di Murano (la Chiesa di San Pietro Martire e la Basilica dei santi Maria e Donato sono rimaste le uniche) ed \u00e8 visitabile solo su appuntamento.\nDescrizione.\nL'interno.\nPassato il lungo corridoio, e rivolgendo lo sguardo verso l'alto, ci si imbatte in un pregevolissimo soffitto coperto da quaranta tondi dipinti (forse del ravennate Nicol\u00f2 Rondinelli o forse di Pier Maria Pennacchi), raffiguranti gli \"Apostoli\", sette \"Profeti\", i \"Simboli degli Evangelisti\", i quattro \"Padri della Chiesa\" e gli \"Angeli\" che circondano la \"Vergine Incoronata\" posta al centro.\nNella controfacciata sono presenti due dipinti di Francesco Zugno, la \"Piscina Probatica\" e la \"Vocazione di Levi\" collocati a destra e a sinistra del portale d'entrata, e un'imponente tela opera di Antonio Molinari, presumibilmente del XVII secolo, che narra un episodio dell'Antico Testamento (\"Morte di Uzz\u00e0 fulminato da Dio per aver toccato l'Arca Santa\").\nVerso l'altare maggiore vi sono intrecci scultorei in marmo di Carrara in pieno stile barocco; l'opera (del Marinali o del Bonazza), risale alla fine del Seicento, come le tre statue che raffigurano le tre virt\u00f9 teologali \"Fede, Speranza, Carit\u00e0\".\nImponente \u00e8 la pala che sovrasta l'altare maggiore: l'opera del Pordenone, datata 1537 circa, raffigurante l\"'Annunciazione\", \u00e8 una delle migliori prestazioni dell'artista, forse stimolato dal fatto che colui che doveva eseguirla, ovvero il Tiziano, non aveva trovato l'accordo con le monache per il prezzo. Affidata quindi al Pordenone, egli riusc\u00ec ad unire eleganza e leggerezza nei volti delle figure ritratte. Sui due piccoli altari laterali al presbiterio, si possono vedere due pale di Giuseppe Porta detto il \"Salviati\": il \"Noli me tangere\" e il \"Cristo deposto dalla Croce\".\nAltre due opere molto importanti sono la \"Madonna in gloria e Santi\" ad opera di Jacopo Palma il Giovane, situata sull'altare della parete destra e la pala di Pietro Damini, la \"Vergine e i Santi Prosdocimo e Benedetto\" sita sull'altare della parete di sinistra.\nDa non dimenticare infine gli insigni monumenti sepolcrali, come quello del Doge Sebastiano Venier eroe di Lepanto, Lorenzo Contarini morto nel 1566 e Jacopo Soranzo morto a Murano nel 1590, con busto del defunto, opera di Alessandro Vittoria."}
{"id": "1700555", "revid": "729019", "url": "https://it.wikipedia.org/wiki?curid=1700555", "title": "Assemblea nazionale della Repubblica Batava", "text": "L'Assemblea nazionale della Repubblica Batava fu il nome del parlamento olandese dal 1796 al 1801. L'Assemblea nazionale venne fondata nel 1796 con elezioni generali. Essa si proponeva di rimpiazzare gli Stati generali della Repubblica Batava. Il presidente dell'Assemblea nazionale ricopriva il ruolo di capo di Stato della Repubblica Batava, che aveva la durata di circa un mese.\nUn gran numero dei membri dell'Assemblea nazionale (eletta nel 1797) venne espulsa dopo il colpo di Stato del 25 gennaio 1798 ad opera di Pieter Vreede, con l'aiuto del generale Daendels. L'assemblea venne disciolta con il secondo colpo di Stato del 12 giugno 1798, di nuovo ad opera di Daendels. Venne creata una nuova assemblea dopo le elezioni del 1798, ponendo lo Stato sotto una nuova costituzione. Lo Stato pass\u00f2 quindi sotto la Uitvoerend Bewind."}
{"id": "1700558", "revid": "729019", "url": "https://it.wikipedia.org/wiki?curid=1700558", "title": "Beljaevo", "text": "Beljaevo () \u00e8 una stazione della Metropolitana di Mosca, situata sulla Linea Kalu\u017esko-Ri\u017eskaja; fu disegnata da V.\u00a0Polikarpova, V.\u00a0Klokov e L.\u00a0Popov e inaugurata il 12 agosto 1974 insieme alle altre stazioni dell'estensione verso sud del ramo Kalu\u017eskij. La stazione fu costruita su una versione modificata dello standard a tre volte, con pilastri ricoperti in marmo bianco e mura piastrellate decorate con pannelli metallici ritraenti diverse storie popolari (opera di J.\u00a0Bodniek e Kh.\u00a0Rysin); Il pavimento \u00e8 ricoperto di granito grigio. Dato che dal 1974 al 1987 la stazione costitu\u00ec il capolinea sud della Linea Kalu\u017esko-Ri\u017eskaja, oltre la stazione vi \u00e8 una serie di binari di servizio utilizzati per la sosta notturna e per il cambiamento di direzione.\nBeljajevo \u00e8 accessibile attraverso due ingressi, entrambi collegati con sottopassi pedonali al di sotto di via Profsojuznaja all'incrocio con via Miklukho-Maklay in piazza Martin Luther King. Il traffico quotidiano di passeggeri \u00e8 di circa 59.800 persone."}
{"id": "1700568", "revid": "287204", "url": "https://it.wikipedia.org/wiki?curid=1700568", "title": "Accelerando", "text": "Accelerando \u00e8 un romanzo di fantascienza del 2005 dell'autore britannico Charles Stross. \u00c8 stato pubblicato dall'autore anche con licenza Creative Commons.\nIl romanzo \u00e8 costituito da nove racconti incentrati sulla vita di tre generazioni di una famiglia altamente disfunzionale prima, durante e dopo il verificarsi di una singolarit\u00e0 tecnologica. Tra il 2001 e il 2004, prima della pubblicazione sotto forma di romanzo, ogni capitolo del libro \u00e8 stato pubblicato separatamente, sotto forma di racconto, sulla rivista \"Asimov's Science Fiction\".\nIl titolo del romanzo, \"Accelerando\", deriva dal termine italiano per indicare l'aumento della velocit\u00e0. Si riferisce al tasso di cambiamento che l'umanit\u00e0 in generale e i personaggi del romanzo affrontano avvicinandosi alla singolarit\u00e0.\nSecondo quanto affermato dallo stesso Stross, l'ispirazione iniziale per le storie deriva dalla sua esperienza di lavoro come programmatore per una compagnia della new economy nel 1999.\nUn sequel intitolato \"Glasshouse\", ambientato nello stesso universo di \"Accelerando\", \u00e8 stato pubblicato nel giugno 2006.\nTrama.\nLe prime tre storie seguono il personaggio del \"broker memetico\" Manfred Macx partendo dall'inizio del XXI secolo, le tre storie centrali seguono sua figlia Amber e le tre finali sono focalizzate in gran parte su suo figlio Siran in un mondo totalmente trasformato verso la fine del secolo.\nPremi e candidature.\nVersioni online.\nL'intero romanzo \u00e8 stato diffuso online sotto licenza Creative Commons (CC-by-nc-nd) ed \u00e8 disponibile in inglese."}
{"id": "1700578", "revid": "124472573", "url": "https://it.wikipedia.org/wiki?curid=1700578", "title": "Kalu\u017eskaja", "text": "Kalu\u017eskaja () \u00e8 una stazione della metropolitana di Mosca, situata sulla linea Kalu\u017esko-Ri\u017eskaja. Fu inaugurata il 12 agosto 1974, sostituendo una stazione temporanea con lo stesso nome (situata nella parte pi\u00f9 orientale del vicino deposito Kalu\u017eskoe), che era in servizio dal 1964.\nLa nuova stazione fu costruita secondo un design a tre arcate sostenute da pilastri, con colonne ottagonali al posto delle solite colonne squadrate. Anche l'altezza delle colonne fu innalzata, da 4 a 6,5 metri e l'altezza del soffitto fu alzata. Le colonne sono ricoperte in marmo rosa Baikal, mentre le mura sono ricoperte in piastrelle di ceramica bianca e decorate con opere metalliche (di A. Leonteva e M. Shmakova); il pavimento \u00e8 ricoperto in granito grigio. Gli architetti della stazione furono N. Demchinskiy e Julija Kolesnikova.\nGli ingressi della stazione sono in via Profsojuznaja a nord di via Obrucheva, e si trovano anche su piazza Academic Keldysh. Il traffico quotidiano di passeggeri \u00e8 di 62.300 persone."}
{"id": "1700582", "revid": "114621663", "url": "https://it.wikipedia.org/wiki?curid=1700582", "title": "Stasino", "text": "Biografia.\nStasino di Cipro, presunto autore del poema epico \"Cypria\", appartenente al ciclo troiano, \u00e8 citato come tale non solo da Eutichio Proclo, ma anche da Platone. Secondo Pindaro fu Omero a donare il poema a Stasino, che ne aveva sposato la figlia.\nOpera.\nA Stasino era, dubbiosamente, attribuito il poema in 11 libri \"Cypria\" che, partendo dalle nozze di Peleo e Teti, colmava il \"gap\" degli antefatti della \"Iliade\", colmando con una narrazione distesa ci\u00f2 che in Omero era appena accennato: sicch\u00e9 il poema risulta posteriore a quello iliadico, contenendo anche tradizioni indipendenti da quelle omeriche (la presenza di Palamede e il sacrificio di Ifigenia)."}
{"id": "1700585", "revid": "767487", "url": "https://it.wikipedia.org/wiki?curid=1700585", "title": "Stati generali della Repubblica Batava", "text": "Gli Stati generali della Repubblica Batava fu il nome del governo olandese tra gennaio, 1795 e marzo 1796. Fu nominalmente lo stesso degli Stati Generali della Repubblica delle Sette Province Unite, il predecessore della Repubblica Batava, come la vecchia costituzione, l'Unione di Utrecht che rimase in opera sin quando non entr\u00f2 in vigore l'Assemblea nazionale della Repubblica Batava che venne proclamata dopo un'elezione generale, attraverso un suffragio universale. In pratica, ad ogni modo, i due ruoli dei precedenti rappresentanti del regime orangista delle Sette province vennero assunti da un membro della fazione dei Patrioti olandesi. I presidenti degli Stati generali, entrambi sotto la vecchia o sotto la nuova repubblica, ebbero ad ogni modo il ruolo di presidente (solitamente per un mese).\n\u00c8 comune fraintendimento che lo Statolder fosse il capo di Stato della Repubblica delle Sette Province Unite. Ad ogni modo, sin dal 1588 gli Stati generali avevano il potere sovrano della repubblica. Gli statolder avevano il solo ruolo di \"primi servitori\""}
{"id": "1700588", "revid": "144796", "url": "https://it.wikipedia.org/wiki?curid=1700588", "title": "Stadtholder", "text": ""}
{"id": "1700590", "revid": "729019", "url": "https://it.wikipedia.org/wiki?curid=1700590", "title": "Novyje \u010cerjomu\u0161ki", "text": "Novyje \u010cerjomu\u0161ki () \u00e8 una stazione della Metropolitana di Mosca, situata sulla Linea Kalu\u017esko-Ri\u017eskaja. Fu inaugurata come segmento finale del ramo Kalu\u017eskij il 13 ottobre 1962, e per due anni funse da capolinea sud. Novyje \u010cerjomu\u0161ki fu costruita secondo il design standard a tre arcate, con pilastri ricoperti in marmo rosato e mura piastrellate e segnate da due linee orizzontali di piastrelle rosso-marrone. Gli architetti furono M. Markovskij e A.Ry\u017ekov.\nGli ingressi della stazione si trovano in via Profsojuznaja all'altezza dell'incrocio con via Garibaldi. La stazione sostiene un traffico quotidiano di utenti di 52.800 persone."}
{"id": "1700608", "revid": "767487", "url": "https://it.wikipedia.org/wiki?curid=1700608", "title": "L'estate del mio primo bacio", "text": " \nL'estate del mio primo bacio \u00e8 il primo film diretto da Carlo Virz\u00ec, uscito nei cinema il 1\u00ba giugno 2006. \u00c8 scritto da Paolo e Carlo Virz\u00ec insieme a Francesco Bruni e Teresa Ciabatti, autrice del romanzo \"Adelmo, torna da me\" (2002), cui si \u00e8 attinto per il soggetto.\nTrama.\nNell'estate del 1987, la tredicenne Camilla Randone si innamora di Adelmo Franci, il ragazzo che pulisce la piscina della sua villa al mare dell'Argentario. Camilla crede che possa essere lui il ragazzo del suo primo vero bacio, che non ha mai dato. Le amiche false, l'addio della sua migliore amica (la donna delle pulizie che la conosce da quando era piccola), il tradimento del padre e la poca considerazione degli amici della Roma \"bene\" in vacanza anche loro nelle ville della Maremma, creano in Camilla una grande confusione.\nProduzione.\nRiprese.\nIl film \u00e8 stato girato all'Argentario (Orbetello, Porto Ercole e Porto Santo Stefano), in provincia di Grosseto.\nInesattezze storiche.\nAl 56\u00ba minuto circa, un giovane Enrico Mentana legge le notizie in TV. Il logo della Rai, per\u00f2, rappresenta un errore, in quanto \u00e8 quello della farfallina adottato nei primi anni duemila, che all'epoca in cui \u00e8 ambientato il film non era ancora usato.\nNel film compare una Autobianchi Y10 terza serie, uscita nel 1992, cio\u00e8 5 anni dopo l'ambientazione del film.\nNella colonna sonora \u00e8 possibile ascoltare la canzone Lullaby dei Cure, nonostante questa sia stata pubblicata nel 1989 mentre il film \u00e8 ambientato nel 1987.\nCuriosit\u00e0.\nNel film appare Francesco Pellegrini (citato nei titoli di coda) poi divenuto noto come Francesco \"Maestro\" Pellegrini membro degli Zen Circus e musicista, nella scena del Luna Park intorno a 1 ora e 9' dall'inizio."}
{"id": "1700613", "revid": "1575235", "url": "https://it.wikipedia.org/wiki?curid=1700613", "title": "Uropygi", "text": "Gli uropigi (Uropygi ) sono un ordine di artropodi della classe degli Aracnidi.\nDescrizione.\nHanno un'opistosoma piatto che si allunga con un telson a forma di flagello; sono lunghi circa 2/4\u00a0mm, ma il \"Mastigoproctus giganteus\" che vive negli Stati Uniti \u00e8 lungo 7\u00a0cm.\nBiologia.\nGli uropigi pur non essendo velenosi hanno ghiandole situate vicino l'ano che possono secernere acido acetico come difesa. Occupano habitat caldi e umidi. Restano nascosti di giorno e predano di notte.\nDistribuzione.\nPossono trovarsi in aree tropicali e subtropicali escluse Australia ed Europa. Inoltre, si conosce solo una specie proveniente dall\u2019Africa: Etienneus africanus, probabilmente una specie relitta del Gondwana endemica del Senegal, Gambia e Guinea-Bissau. Solitamente scavano tane con i loro pedipalpi, nelle quali trasportano le prede. Possono anche fare tane sotto tronchi, legno marcescente, rocce ed altri detriti naturali. Preferiscono umidit\u00e0, luoghi scuri ed evitano la luce. Mastigoproctus giganteus, il rappresentante pi\u00f9 grande, si trova in zone pi\u00f9 aride, incluse Arizona e Nuovo Messico."}
{"id": "1700614", "revid": "110157", "url": "https://it.wikipedia.org/wiki?curid=1700614", "title": "Lucida Mansi", "text": "\u00c8 un personaggio di incerta attribuzione, probabilmente appartenente alla famiglia Samminiati.\nLa vita.\nLuc\u00ecda si spos\u00f2 molto giovane con Vincenzo Diversi, il quale venne assassinato nei primi anni di matrimonio. Rimasta vedova molto giovane, si rispos\u00f2 con l'anziano e ricco Gaspare di Nicolao Mansi. La famiglia Mansi era molto ricca e conosciuta in gran parte dell'Europa grazie al commercio delle sete gi\u00e0 prima del secolo XVI. Il matrimonio dest\u00f2 scalpore per l'elevata differenza d'et\u00e0 tra i due coniugi e per la bellezza di Luc\u00ecda rispetto a quella del nuovo sposo. Luc\u00ecda svilupp\u00f2 cos\u00ec un forte desiderio di evasione, tanto da divenire dissoluta nei costumi e perdere ogni dignit\u00e0. Essa non rinunciava a lusso sfrenato, banchetti, feste e innumerevoli giovani amanti. Divenne anche talmente vanitosa da ricoprire di specchi un'intera stanza di Villa Mansi a Segromigno per potersi ammirare in ogni occasione.\nLuc\u00ecda mor\u00ec di peste il 12 febbraio del 1649 e le sue spoglie riposano nella chiesa dei Cappuccini a Lucca, nella cripta dedicata alla sua famiglia.\nLa leggenda.\nLuc\u00ecda Mansi, figlia di nobili lucchesi, era una donna molto attraente e libertina. Ella era talmente crudele ed attratta dai piaceri della carne che arriv\u00f2 ad uccidere il marito per contornarsi liberamente di schiere di amanti. Pare inoltre che uccidesse gli amanti che le facevano visita, facendoli cadere, dopo le prestazioni amorose, in botole irte di lame affilatissime.\nUna mattina per\u00f2 le sembr\u00f2 di scorgere sul suo viso una quasi impercettibile ruga: il passare del tempo stava spegnendo la sua bellezza. Luc\u00ecda, disperata, pianse e si lament\u00f2 tanto che apparse di fronte a lei un magnifico ragazzo, il quale le promise trent'anni di giovinezza in cambio della sua anima. Dietro le fattezze del ragazzo si nascondeva per\u00f2 il Diavolo. Luc\u00ecda accett\u00f2 il patto. Per tutto il tempo pattuito con il Diavolo le persone che la circondavano continuavano a invecchiare, mentre lei manteneva intatta la sua bellezza e perdurava nella sua dissolutezza, fagocitando lusso e ricchezza e continuando a uccidere i suoi amanti.\nTrent'anni dopo lo scellerato patto, la notte del 14 agosto 1623, il Diavolo ricomparve per prendersi ci\u00f2 che gli spettava. Luc\u00ecda, ricordatasi della scadenza, tent\u00f2 di ingannarlo: si arrampic\u00f2 sulle ripide scale della Torre delle ore con la speranza di allontanare la sua fine inevitabile. Luc\u00ecda saliva la Torre, affannata correva a fermare la campana, che stava per batter l'ora della sua morte. A mezzanotte in punto il Diavolo avrebbe preso la sua anima. Ma il tentativo di bloccare la campana fall\u00ec, Luc\u00ecda non fece in tempo a fermare le lancette dell'orologio e cos\u00ec il Diavolo la caric\u00f2 su una carrozza infuocata e la port\u00f2 via con s\u00e9 attraversando le Mura cittadine fino a gettarsi nelle acque del laghetto dell'Orto botanico comunale.\nAncora oggi chi immerge il capo in questo lago pare possa vedere il volto addormentato di Luc\u00ecda Mansi. Nelle notti di luna piena pare oltretutto che sia possibile vedere la carrozza mentre dirige la donna verso l'inferno e sentirne le grida. Altre fonti individuano il fantasma della bella lucchese vagare nel palazzo di Villa Mansi a Segromigno o presso un'altra residenza Mansi in localit\u00e0 Monsagrati (comune di Pescaglia), luoghi in cui essa soleva intrattenere e poi giustiziare i suoi amanti."}
{"id": "1700616", "revid": "122860225", "url": "https://it.wikipedia.org/wiki?curid=1700616", "title": "Gabriela Belisario", "text": "Biografia.\nDiventa nota come protagonista del film d'esordio, \"L'estate del mio primo bacio\" (2006), in cui interpreta il ruolo di Camilla Randone. Successivamente ha il ruolo di Federica, figlia del coprotagonista, interpretato da Edoardo Leo, nella fiction televisiva \"Liberi di giocare\", in onda su Rai 1, e il ruolo di Marcella Lampedusa, figlia di Tommaso Lampedusa (Vincenzo Salemme), nel film \"SMS - Sotto mentite spoglie\".\nNel 2008 partecipa alla miniserie tv in sei puntate, \"I liceali\", dove ha il ruolo di Laura Massera. La miniserie \u00e8 andata in onda in anteprima sulla rete a pagamento Joi di Mediaset Premium e poi successivamente su Canale 5.\nCuriosit\u00e0.\nHa ispirato il nome della band L'Officina della Camomilla, per via della sua interpretazione nel ruolo di Camilla nel film \"L'estate del mio primo bacio\"."}
{"id": "1700618", "revid": "287204", "url": "https://it.wikipedia.org/wiki?curid=1700618", "title": "Chiesa di Nostra Signora del Carmine (Cagliari)", "text": "Nostra Signora del Carmine \u00e8 una chiesa parrocchiale di Cagliari, ubicata in viale Trieste, nella parte bassa di Stampace, a poca distanza dalla piazza del Carmine. Il tempio \u00e8 officiato dai padri carmelitani che dimorano nell'adiacente convento.\nL'attuale chiesa del Carmine venne eretta negli anni '50 del XX secolo, sopra i resti del cinquecentesco complesso dei carmelitani, distrutto dai bombardamenti del 1943. L'antica chiesa era un pregevole esempio di architettura gotico - catalana e presentava al suo interno l'interessante cappella Ripoll, che costituiva una delle prime e poche costruzioni ispirate ai canoni rinascimentali a Cagliari. Alcuni frammenti lapidei della cappella vennero recuperati e sono oggi conservati nella nuova chiesa.\nQuest'ultima venne edificata in stile neoromanico. La severa facciata a salienti \u00e8 ornata nella parte inferiore, caratterizzata dal paramento a fasce bicrome, da un portale strombato sormontato dalla statua della Vergine e da un oculo, mentre nella parte superiore, pi\u00f9 essenziale, si aprono dieci monofore. Affianca l'edificio l'alto campanile a canna quadra, sormontato da una piramide con la statua bronzea della Madonna, opera di Franco d'Aspro, sull'apice. L'interno \u00e8 a tre navate, divise da pilastri e arcate a tutto sesto. Le coperture sono lignee.\nAlcune pareti dell'edificio sono ornate dai mosaici dell'artista Aligi Sassu, realizzati nel 1966, in cui sono rappresentati soggetti legati alla Madonna del Carmine e all'ordine carmelitano. Nella parete dell'abside, semicircolare, sono raffigurati il profeta Elia tra due angeli, l'Inferno e il Purgatorio. Alla base della medesima parete sono i ritratti dei pontefici che sostennero l'ordine carmelitano, mentre nel catino dell'abside \u00e8 rappresentata la Madonna nell'atto di donare lo scapolare a san Simone Stock. Sopra l'arco absidale \u00e8 il mosaico della \"Gloria di Cristo\", con angeli e santi carmelitani. Altri mosaici, raffiguranti l\"Addolorata\", papa Pio XII e papa Paolo VI, sono collocati nelle navate laterali."}
{"id": "1700619", "revid": "767487", "url": "https://it.wikipedia.org/wiki?curid=1700619", "title": "Cheliderpeton vranyi", "text": "Il cheliderpeton (Cheliderpeton vranyi), noto anche come chelidosauro (Chelidosaurus), \u00e8 un anfibio estinto appartenente ai temnospondili, vissuto nel Permiano inferiore (circa 280 milioni di anni fa). I suoi resti sono stati rinvenuti in Europa.\nDescrizione.\nQuesto animale era di medie dimensioni, e non superava il metro di lunghezza. Il cranio, negli esemplari adulti, raggiungeva i 20 centimetri. \"Cheliderpeton \"era dotato di un cranio relativamente largo nella parte posteriore e piuttosto stretto anteriormente se visto dall'alto. Una caratteristica unica di questo animale era data dalla parte posteriore del quadratojugale espansa, che in vista dorsale di sovrapponeva all'osso quadrato. Rispetto all'affine \"Glanochthon\", \"Cheliderpeton \"possedeva un muso pi\u00f9 arrotondato, un'incisura otica lunga e stretta e un ilio di dimensioni ridotte, con una parte dorsale corta ed espansa. \"Cheliderpeton \"era anche ben distinguibile da \"Intasuchus\", poich\u00e9 quest'ultimo possedeva un muso pi\u00f9 stretto e orbite pi\u00f9 allungate.\nIl corpo era dotato di numerose scaglie dermiche inferiori a forma di aghi, che proteggevano il ventre e andavano a formare una superficie pressoch\u00e9 continua. L'omero era corto e robusto, anche se non cos\u00ec robusto come quello degli eriopidi. Anche il femore era di struttura massiccia.\nPaleobiologia.\nIl corpo allungato, le zampe corte e la testa grossa denotano il cheliderpeton come un grande predone semiacquatico, abituato a vivere a stretto contatto delle paludi che, ancora nel Permiano inferiore, erano comuni in gran parte dell'Europa. La testa era dotata di un'ampia bocca armata di grandi denti, che lo denotano come un vorace predatore. Il cheliderpeton doveva essere molto vicino al vertice della catena alimentare del suo habitat. Tra i vari animali di cui si cibava sicuramente vi erano i primitivi pesci paleonisciformi e piccoli tetrapodi primitivi, come \"Discosauriscus\". Stretti parenti del cheliderpeton esistevano anche in Nordamerica, ad esempio \"Eryops\"."}
{"id": "1700620", "revid": "22356", "url": "https://it.wikipedia.org/wiki?curid=1700620", "title": "Paleonisciformi", "text": ""}
{"id": "1700621", "revid": "767487", "url": "https://it.wikipedia.org/wiki?curid=1700621", "title": "Journey into Amazing Caves (film)", "text": "Journey into Amazing Caves \u00e8 un documentario del 2001 sulla speleologia, diretto da Stephen Judson, narrato in lingua originale da Liam Neeson. La colonna sonora (\"Journey into Amazing Caves\") \u00e8 composta da canzoni basate sulle musiche dei \"Moody Blues\"."}
{"id": "1700622", "revid": "36426", "url": "https://it.wikipedia.org/wiki?curid=1700622", "title": "Giardino Della Gherardesca", "text": ""}
{"id": "1700623", "revid": "116723774", "url": "https://it.wikipedia.org/wiki?curid=1700623", "title": "Carlo Cestelli Guidi", "text": "Biografia.\nFigura di spicco tra gli ingegneri civili italiani del XX secolo, si era laureato a Ingegneria Civile all'Universit\u00e0 di Roma nel 1931, con Aristide Giannelli, di cui diviene assistente. Libero docente nel 1938, fu professore ordinario di Tecnica delle costruzioni dal 1969. Ha insegnato presso la Facolt\u00e0 di Architettura dell'Universit\u00e0 di Roma. Ha prodotto importanti studi nel campo delle strutture in cemento armato e cemento armato precompresso, dei ponti, della meccanica dei terreni e della stabilit\u00e0 delle fondazioni. Nel 1949 \u00e8 stato Presidente dell'Associazione Nazionale Italiana del Cemento Armato Precompresso (ANICAP). Ha vinto diversi concorsi di progettazione di ponti: ponte sul Tevere alla Magliana a Roma nel 1938, insieme a Fabrizio de Miranda e Pellegrino Gallo il ponte sul Torrente Lao dell'autostrada Salerno-Reggio Calabria nel 1964. Ha realizzato diverse opere importanti: ponte sull'Arno a Incisa (1947), viadotto ferroviario presso Isernia (1949), ponte sul Tevere a Tor di Quinto (1959-61), viadotto San Giuliano dell'Autostrada del Sole presso Nazzano Romano (1962), viadotto Grottalunga sul fiume Tanagro (1966), viadotto sul fosso Jannello (1967)."}
{"id": "1700629", "revid": "22356", "url": "https://it.wikipedia.org/wiki?curid=1700629", "title": "Metoposauroidea", "text": ""}
{"id": "1700634", "revid": "122628830", "url": "https://it.wikipedia.org/wiki?curid=1700634", "title": "Sambuco", "text": ""}
{"id": "1700636", "revid": "767487", "url": "https://it.wikipedia.org/wiki?curid=1700636", "title": "Natale in affitto", "text": "Natale in affitto (\"Surviving Christmas\") \u00e8 un film del 2004 diretto da Mike Mitchell, che vede protagonisti Ben Affleck e James Gandolfini.\nIl film, gi\u00e0 pronto nel 2003, non fu proiettato per evitare di metterlo in competizione con l'altro film di Affleck, \"Paycheck\". Nonostante ci\u00f2, il film ha avuto risultati piuttosto deludenti al botteghino.\nTrama.\nDrew Latham \u00e8 un giovane manager di successo che conduce una vita agiata ed abita in una lussuosa casa. Tutto sembra andare per il meglio fino a quando la sua fidanzata Missy decide di rompere con lui poco prima di Natale. Drew, spaventato dall'ipotesi di dover passare da solo le feste, inizia a contattare tutti i numeri della sua rubrica, compresi quelli di vecchi amici di liceo, senza tuttavia nessun risultato.\nScoraggiato, l'uomo decide di andare a visitare i posti della sua infanzia. Giunto a destinazione si imbatte in Tom Valco, l'attuale proprietario della sua vecchia casa, che, indispettito dalla sua presenza nel cortile, lo colpisce alle spalle facendolo svenire.\nDrew viene portato in casa per essere medicato e, una volta ripresosi, ha modo di fare conoscenza con Christine e Brian, rispettivamente moglie e figlio di Tom. Drew ha modo di rivedere la sua vecchia casa e decide cos\u00ec di ingaggiare per le feste questa famiglia di sconosciuti, dando una ricompensa di ben 250\u00a0000 dollari, purch\u00e9 Tom, Christine e Brian interpretino rispettivamente padre, madre e fratello minore. \nLa famiglia Valco accetta ma resta comunque infastidita dalla presenza di Drew e dai suoi modi di fare. Nei giorni successivi torna a casa anche Alicia, la figlia maggiore di Tom e Christine, che mostra fin dall'inizio il suo disappunto per la scelta effettuata dalla sua famiglia e la sua insofferenza nei confronti di Drew.\nLa pazienza di Tom inizia a venire meno e intima a Drew di andarsene di casa, rinunciando alla ricompensa; solo in questo momento Tom gli spiega che le cose con Christine non vanno affatto bene e che i due sono sull'orlo della separazione.\nA questo punto per\u00f2 le cose sembrano cominciare a funzionare in quanto Drew cerca di sistemare il loro rapporto; anche la situazione con Alicia sembr\u00e0 migliorare, tra i due sta per nascere un sentimento d'amore.\nMissy per\u00f2 viene a sapere dove si trova Drew e, felice per la prospettiva di conoscere finalmente la sua famiglia, decide di mettersi in marcia con i suoi genitori verso quella che in realt\u00e0 \u00e8 casa Valco. La serata procede nel peggiore dei modi, e precipita definitivamente quando Brian scopre che il set fotografico che Drew aveva fatto fare a Christine \u00e8 finito in un sito porno. Questo provoca lo choc di Brian e l'ira di Tom, il quale invita Drew ad andarsene.\nDrew se ne torna a casa, dispiaciuto di aver rovinato il Natale non solo a se stesso, ma pure ai Valco. Riceve visita da Tom, non nelle vesti di amico, bens\u00ec di riscossore, in quanto reclama i 250\u00a0000 dollari promessi. Ma entrambi capiscono che, per passare un vero Natale, devono riconquistare rispettivamente Alicia e Christine, che nel frattempo sono andate con Brian ad assistere allo spettacolo teatrale di \"nonno Jurass\".\nCritica.\nIl film ha ricevuto durante l'edizione dei Razzie Awards 2004 tre nomination come Peggior film, Peggior attore per Ben Affleck, Peggior sceneggiatura a Deborah Kaplan, Harry Elfont, Jeffrey Ventimilia e Joshua Sternin."}
{"id": "1700637", "revid": "1305772", "url": "https://it.wikipedia.org/wiki?curid=1700637", "title": "Contea di Monmouth", "text": "Contea di Monmouth o Monmouth County \u00e8 la denominazione delle seguenti contee:"}
{"id": "1700638", "revid": "767487", "url": "https://it.wikipedia.org/wiki?curid=1700638", "title": "Altirhinus kurzanovi", "text": "L'altirino (Altirhinus kurzanovi) era un dinosauro erbivoro ornitopode, vissuto verso la fine del Cretaceo inferiore (circa 110 milioni di anni fa). I suoi resti sono stati rinvenuti in Mongolia. Il nome della specie \u00e8 un omaggio al paleontologo russo Sergei Kurzanov che trov\u00f2 i resti dell'animale in una spedizione del 1981.\nIl \u201cnaso alto\u201d.\nQuesto grande dinosauro, lungo circa 7 metri, appartiene al gruppo degli iguanodonti; per molti anni dopo la sua scoperta venne classificato all'interno del famoso genere \"Iguanodon\", sotto il nome specifico di \"Iguanodon orientalis\". Le caratteristiche del cranio, tuttavia, lo rendevano del tutto diverso dalla ben nota forma europea. La parte anteriore del muso era stranamente rigonfia e alta, e le narici erano molto pi\u00f9 ampie rispetto a quelle degli altri iguanodonti. \nQuesta caratteristica, forse, permetteva una miglior capacit\u00e0 di raffreddamento dell'aria, dal momento che l'altirino (il cui nome significa \u201cnaso alto\u201d) viveva con tutta probabilit\u00e0 in climi pi\u00f9 secchi e caldi rispetto a quelli in cui vivevano i suoi simili europei. In ogni caso, il resto del corpo doveva essere molto simile a quello degli altri iguanodonti: le zampe anteriori erano fornite di zoccoli e di un \u201cpollice \u2013 aculeo\u201d efficace come strumento difensivo, mentre le zampe posteriori, pi\u00f9 robuste, potevano sorreggere l'intero corpo quando l'animale si trovava in posizione bipede.\nConvergenza evolutiva.\nUn'altra specie di iguanodonte dotata di una struttura cranica simile \u00e8 stata rinvenuta in Australia in terreni coevi; tuttavia \"Muttaburrasaurus langdoni\" (questo il nome dell'animale) sembrerebbe essere stato molto pi\u00f9 primitivo della specie asiatica. Le somiglianze, quindi, dovrebbero essere dovute a un fenomeno di convergenza evolutiva."}
{"id": "1700641", "revid": "22356", "url": "https://it.wikipedia.org/wiki?curid=1700641", "title": "Altirhinus", "text": ""}
{"id": "1700647", "revid": "119182011", "url": "https://it.wikipedia.org/wiki?curid=1700647", "title": "Sguardo contemporaneo", "text": "Sguardo contemporaneo \u00e8 un album del cantautore novarese Bugo uscito nel 2006 per la casa discografica Universal.\nPer il disco Bugo si \u00e8 avvalso della collaborazione di Giorgio Canali alla produzione. L'album \u00e8 stato registrato in presa diretta in studio con una band completa."}
{"id": "1700648", "revid": "13261", "url": "https://it.wikipedia.org/wiki?curid=1700648", "title": "SFOR", "text": ""}
{"id": "1700650", "revid": "112926885", "url": "https://it.wikipedia.org/wiki?curid=1700650", "title": "Ambrogio Soldani", "text": "Biografia.\nFu un religioso dell'ordine dei Camaldolesi ma \u00e8 ricordato soprattutto come naturalista e matematico. Prese i voti il 15 dicembre 1752, in seguito divenne abate e nel novembre 1803 fu nominato Generale dei Camaldolesi. Nel 1780 fu trasferito al convento di Santa Mustiola a Siena. Mor\u00ec a Firenze nel convento di Santa Maria degli Angeli.\nAttivit\u00e0 scientifica.\nConsiderato insieme a Jacopo Bartolomeo Beccari il padre della micropaleontologia, ossia di quel ramo della paleontologia che studia i microfossili, come i protozoi, Soldani nel 1780 pubblic\u00f2 a Siena la prima opera dedicata ai microfossili, il \"Saggio Orittografico, ovvero osservazioni sopra le terre nautiliche ed ammonitiche della Toscana\", dedicato al Granduca di Toscana Pietro Leopoldo. Dopo 41 anni dedicati alla raccolta e allo studio di sedimenti provenienti da localit\u00e0 prevalentemente toscane, Soldani pubblic\u00f2 la monumentale \"Testaceographiae ac Zoophytographiae parvae et microscopicae\". Fu Segretario dell'Accademia dei Fisiocritici che conserva la sua collezione di fossili micropaleontologica.\nNel 1794 scrisse un libretto, \"Sopra una Pioggietta di sassi accaduta nella sera de' 16 giugno, 1794, in Lucignano d'Asso nel Territorio sanese\", sulla caduta della meteorite di Siena avvenuta il 16 giugno 1794, purtroppo la pubblicazione nello stesso anno di un altro libretto, \"\u00dcber den Ursprung der von Pallas gefundenen und anderer ihr \u00e4hnlicher Eisenmassen und \u00fcber einige damit in Verbindung stehende Naturerscheinungen\" (Sull'origine del ferro di Pallas e di altri similari e su alcuni fenomeni naturali associati), scritto dal fisico tedesco Ernst Chladni tolse il dovuto risalto all'opera di Soldani.\nDal 1798 fu socio corrispondente dell'Accademia delle Scienze di Torino."}
{"id": "1700655", "revid": "1305772", "url": "https://it.wikipedia.org/wiki?curid=1700655", "title": "Contea di Allegany", "text": "Contea di Allegany o Allegany County \u00e8 la denominazione delle seguenti contee degli Stati Uniti:"}
{"id": "1700656", "revid": "1272592", "url": "https://it.wikipedia.org/wiki?curid=1700656", "title": "Terre matildiche", "text": ""}
{"id": "1700657", "revid": "131358", "url": "https://it.wikipedia.org/wiki?curid=1700657", "title": "Col\u00f2n de Santa Fe", "text": ""}
{"id": "1700658", "revid": "767487", "url": "https://it.wikipedia.org/wiki?curid=1700658", "title": "Lo zoo \u00e8 qui", "text": "Lo zoo \u00e8 qui \u00e8 un brano musicale cantato da Luciano Ligabue e il quinto singolo estratto dall'album \"Sopravvissuti e sopravviventi\" del 1993.\nIl brano.\nIl brano \u00e8 preceduto da un breve stacco strumentale, l'introduzione \"Prezoo\", eseguito dallo stesso Ligabue con la chitarra acustica, accompagnata da basso, tastiera ed effetti sonori vari, per dare l'idea di animali che vanno al macello. Segue un brano cupo con un uso intensivo di chitarra elettrica e organo Hammond.\nIl testo tratta di uno zoo e della vita dei suoi animali, come metafora del mondo e delle varie categorie di persone che lo popolano, in una sorta di gioco ad associare le fisionomie animali ai caratteri degli individui.\nIl video musicale.\nInsolito ma ancora attuale, girato a Berlino dal regista sudafricano Steffen Gentis, si discosta molto dalle riprese convenzionali, quasi r\u00e9tro, delle consuete clip del cantautore; come fosse un'anticipazione del brano per la poca chiarezza e la deformit\u00e0 delle sue immagini.\nOriginariamente disponibile solo sul doppio VHS \"\" del 1997 \u00e8 stato in seguito incluso nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nTracce.\nCD singolo promo "}
{"id": "1700659", "revid": "110157", "url": "https://it.wikipedia.org/wiki?curid=1700659", "title": "Museo della pipa (Fermo)", "text": "Il museo comunale delle pipa Nicola Rizzi \u00e8 il V museo situato nella struttura dei musei scientifici di Villa Vitali situati a Fermo nelle Marche. \u00c8 stato inaugurato il 17 settembre 2005 e raccoglie una collezione di pipe per il fumo del tabacco.\nIn questo contesto, tra variegati materiali di realizzazione, tra cui le pipe in legno che sono le pi\u00f9 popolari, le pipe di terracotta assumono particolare rilevanza per questo territorio.\nStoria.\nLa galleria, su idea del suo curatore Paolo Dioguardi, \u00e8 stata intitolata a Nicola Rizzi, donatore di gran parte della collezione base.\nAltre pipe provengono da collezioni private tra le quali quella del giornalista scomparso Mario Azzella, dell'avvocato Toni Pascual, collezionista spagnolo di nota fama, a cui si deve la presenza delle pipe \"pre-colombiane\" e, al collezionista locale, Paolo Le Bour grande raccoglitore di pipe antiche.\nTra i pezzi esposti si annovera una pipa di schiuma che appartenne a Giuseppe Garibaldi e altre di famosi fumatori quali: Sandro Pertini, Luciano Lama, Vittorio Feltri, Alessandro Curzi, Oscar Mamm\u00ec ed altri.\nMateriali e manifattura delle pipe.\nCon l'argilla, nelle fabbriche dei vasai di Massignano, Montottone e Ripatransone, si plasmavano regolarmente fantasiosi elaborati di piccole, medie e grandi pipe. Una sottile canna di marasca, forata con maestria per il passaggio del fumo, veniva aggiunta al grazioso focolare che l'interessato acquirente, secondo le proprie intenzioni e gusto, poteva scegliere in misura e modello. Erano cilindretti semplici se foggiati a mano o elaborati se riprodotti in serie da uno stampo: disegni floreali, volti di personaggi noti quali Garibaldi o semplicemente l'immagine di un turco per il gusto di figurare il famoso detto \u201cfumi come un\u2026\u201d.\nSolitamente queste manifatture, come quelle fatte per il divertimento dei bambini (fischietti e coccette) venivano realizzate dai vasai nel tempo perso, quello serale o quando l'inverno era troppo rigido per andare a lavorare nelle botteghe. Non di rado per\u00f2 le mogli degli stessi si adoperavano in tal senso. Una produzione, la loro, che portava sostegno economico a tutta la famiglia."}
{"id": "1700660", "revid": "729019", "url": "https://it.wikipedia.org/wiki?curid=1700660", "title": "Profsojuznaja", "text": "Profsojuznaja () \u00e8 una stazione della Linea Kalu\u017esko-Ri\u017eskaja, la linea 6 della Metropolitana di Mosca.\nInaugurata nel 1962, Profsojuznaja fu costruita secondo il design standard a tre arcate e presenta pilastri ricoperti di marmo grigio. Le mura sono rifinite con un motivo a diamante costituito da 4x4 quadrati di piastrelle di ceramica bianche. Gli architetti responsabili della stazione furono Nina Aleshina e N.I. Demchinsky.\nI due ingressi sotterranei sono situati in via Profsojuznaja, la strada a cui \u00e8 intitolata la stazione, all'altezza dell'incrocio con Nakhimovskij Prospekt conosciuto come Piazza Josip Broz Tito."}
{"id": "1700661", "revid": "599013", "url": "https://it.wikipedia.org/wiki?curid=1700661", "title": "Palasport Pianella", "text": "Il palasport Pianella (noto anche semplicemente come Pianella) \u00e8 il principale palazzetto dello sport della provincia di Como, situato nel comune di Cucciago.\nCostruito nel 1974, ha una capienza di posti a sedere. Dalla sua inaugurazione fino al 2016 \u00e8 stato il campo sul quale ha giocato le gare casalinghe la Pallacanestro Cant\u00f9 e dove la squadra brianzola ha conquistato i successi a livello internazionale. L'arena ospita inoltre le squadre giovanili di Cant\u00f9 e spettacoli di basket freestyle, oltre che concerti, manifestazioni benefiche e l'annuale riunione dei soci della Cassa Rurale ed Artigiana di Cant\u00f9.\nNegli anni, a seconda degli sponsor, ha cambiato varie volte la denominazione ufficiale: PalaOregon, PalaVerticalVision, NGC Arena, Mapooro Arena.\nStoria.\nLa struttura \u00e8 stata costruita nel 1974 come sede per le partite interne della squadra cestistica canturina in quanto il precedente palazzetto (il Parini di Cant\u00f9) non era pi\u00f9 all'altezza del massimo campionato italiano, non avendo i 3.500 posti richiesti dalla Lega Basket, e non dava la possibilit\u00e0 di far giocare la Pallacanestro Cant\u00f9 nei tornei europei. Negli anni novanta \u00e8 stata anche la sede delle partite interne della Pool Comense in Eurolega, ospitando anche la finale nel 1995. Nel corso degli anni la capienza ha subito diverse variazioni, a seconda delle normative: la massima capienza raggiunta \u00e8 stata 5.500 posti tra gli anni ottanta e novanta, per poi diminuire nel corso degli anni, arrivando agli attuali 3.910 posti.\nFu chiesta una deroga per la disputa delle gare di Eurolega della Pallacanestro Cant\u00f9, qualificata alla massima competizione europea per la stagione 2011-2012, perch\u00e9 il palazzetto non ha i requisiti minimi necessari per la disputa di tali gare. A seguito della mancata concessione, la squadra canturina ha giocato le gare casalinghe della competizione internazionale al PalaDesio. \nA partire dalla stagione 2016-2017, la Pallacanestro Cant\u00f9 si \u00e8 quindi trasferita completamente al PalaDesio, per lasciar spazio ai futuri lavori di ristrutturazione del Pianella.\nNel 2019 dopo che la Pallacanestro Cant\u00f9 si era trovata in difficolt\u00e0 per l'abbandono da parte del proprietario del club, il russo Dmitry Gerasimenko, l'impianto venne ceduto all'imprenditore Davide Marson che aveva acquistato anche la societ\u00e0, soccorrendola per evitarne la sparizione. Successivamente \u00e8 stato avviato un progetto di costruzione di un nuovo palazzetto nel territorio del comune di Cant\u00f9, decretando la probabile fine dell'impianto di Cucciago.\nStruttura.\nLa capacit\u00e0 attuale \u00e8 di 3.910 spettatori a sedere. Prima delle ristrutturazioni, dovute alle normative sulla sicurezza, l'impianto raggiungeva una capienza di 4.217 spettatori.\nIl palazzetto \u00e8 suddiviso in quattro settori: \nIl tifo organizzato canturino trova casa nella gradinata a destra rispetto all'uscita dagli spogliatoi: gli Eagles, oltre a organizzare coreografie che coinvolgono l'intero pubblico biancoblu, possiedono un proprio spazio all'interno del palasport dedicato alla vendita del proprio materiale.\nDal 2013 l'arena ha subito cambiamenti nella numerazione dei posti. Oltre ai gi\u00e0 presenti numerati la societ\u00e0 ha deciso di numerare anche le gradinate sopra e davanti alle panchine, lasciando libere solo le due curve."}
{"id": "1700663", "revid": "1305772", "url": "https://it.wikipedia.org/wiki?curid=1700663", "title": "Contea di Erie", "text": "Contea di Erie o Erie County \u00e8 la denominazione delle seguenti contee degli Stati Uniti:"}
{"id": "1700675", "revid": "110157", "url": "https://it.wikipedia.org/wiki?curid=1700675", "title": "Florinda (opera teatrale)", "text": "La Florinda \u00e8 una tragedia in cinque atti di Giovan Battista Andreini, rappresentata per la prima volta a Firenze nel 1603 e pubblicata a Genova l'anno successivo.\nNella dedica a \"La saggia egiziana\", si apprende che la prima edizione presentava diversi errori di stampa negli atti IV e V, tanto che l'autore ne fece bruciare 500 copie. \nIl ruolo della protagonista era assegnato a Virginia Ramponi, moglie di Andreini.\nNel 1606 viene ristampata a Milano, appresso Girolamo Bordone, in \u20134\u00b0, accresciuta di 7 sonetti, 2 brevi componimenti in versi latini di alcuni accademici Spensierati ed un sonetto di Virginia Ramponi.\nL'illustrazione posta sul frontespizio dell'edizione del 1606, mostra come la messa in scena non richiedesse cambiamenti durante la rappresentazione, essendo i tre luoghi in cui si svolge l'azione presenti sul palco: al centro un grande castello, simile alla struttura della scena elisabettiana, con due porte, un balcone e numerose finestre. Da una parte un tempio circolare pseudoclassico, circondato da colonne, e dall'altra parte una capanna rustica posta di fronte ad una cascata.\nTrama.\nL'azione si svolge in Scizia. Florinda, moglie di un Re Ircano, a causa dell'errata interpretazione di un oracolo, causa la morte violenta del marito e del figlio Eginio."}
{"id": "1700678", "revid": "767487", "url": "https://it.wikipedia.org/wiki?curid=1700678", "title": "Quando tocca a te", "text": "Quando tocca a te/I duri hanno due cuori \u00e8 il terzo singolo estratto dall'album di Luciano Ligabue \"Sopravvissuti e sopravviventi\" del 1993.\nIl disco.\n\u00c8 stato pubblicato dall'etichetta discografica WEA come disco promozionale in formato CD singolo nel 1993 (catalogo PRO 476).\nNella discografia ufficiale i due brani sono conteggiati rispettivamente come terzo e quarto singolo estratto, tuttavia, come ammesso dallo stesso Ligabue, \"Quando tocca a te\" non sarebbe da considerare tale.\n\"Quando tocca a te\".\nUna ballata dall'incedere militaresco ma dai toni morbidi, con pianoforte e chitarra acustica che sostituiscono quella elettrica. Nel finale spicca il contributo dei fiati della Asioli Jazz Band. Il testo invita, al momento giusto e in certe situazioni della vita, a rimboccarsi le maniche prendendosi le proprie responsabilit\u00e0.\n\"I duri hanno due cuori\".\nQuesto brano (da solo) \u00e8 stato ripubblicato nel 2013, in edizione limitata e numerata di 1.000 copie (composta da un 45 giri Picture Disc e un CD singolo), in occasione del 15\u00ba raduno (16 giugno) del Ligabue Fan Club ufficiale \"barMario \".\nCanzone parzialmente parlata, che riprende lo stile di \"Bambolina e barracuda\" contenuta in \"Ligabue\" (album rilasciato nel 1990), in cui si narra di Veleno (Benito Lorenzi), un personaggio con la fama di duro, e della sua vita fatta di poche soddisfazioni e molti momenti no, intesa come metafora della vita di ognuno. Anche qui viene citato il \"Bar Mario\" e, curiosamente, il brano diventa l'inno del fan club. La musica ha tonalit\u00e0 rock molto melodiche e tempo andante ma non troppo."}
{"id": "1700682", "revid": "2104733", "url": "https://it.wikipedia.org/wiki?curid=1700682", "title": "Golia &amp; Melchiorre", "text": "Golia &amp; Melchiorre \u00e8 il quarto album del cantautore novarese Bugo, uscito nel 2004.\nL'opera \u00e8 composta da due dischi distinti per intenti e musicalit\u00e0. Il primo, \"Arriva Golia!\", contiene canzoni elettroniche dai toni sperimentali e dai testi surreali, mentre il secondo, \"La gioia di Melchiorre\", presenta brani folk nei quali Bugo canta testi pi\u00f9 intimi accompagnato principalmente da chitarra acustica e armonica. Tuttavia viene considerato dal cantautore come \"due dischi insieme\" e non un doppio disco.\nPer \"Golia &amp; Melchiorre\" Bugo si \u00e8 avvalso della collaborazione di Riccardo Gamondi (Rico dei Uochi Toki, che gi\u00e0 lo aveva accompagnato per delle date live, per il primo album elettronico e del bluesman Joe Valeriano, per il secondo album folk registrato su un 8-piste a bobine in casa di Bugo."}
{"id": "1700684", "revid": "1305772", "url": "https://it.wikipedia.org/wiki?curid=1700684", "title": "Contea di Ontario", "text": ""}
{"id": "1700687", "revid": "44939", "url": "https://it.wikipedia.org/wiki?curid=1700687", "title": "Synthetic biology", "text": ""}
{"id": "1700689", "revid": "44939", "url": "https://it.wikipedia.org/wiki?curid=1700689", "title": "Biologia sintetica", "text": ""}
{"id": "1700690", "revid": "1437722", "url": "https://it.wikipedia.org/wiki?curid=1700690", "title": "Ho messo via", "text": "Ho messo via \u00e8 un brano musicale cantato da Luciano Ligabue, estratto come secondo singolo dall'album \"Sopravvissuti e sopravviventi\" del 1993.\nIl brano.\nIn assoluto una delle canzoni pi\u00f9 amate, \u00e8 una ballata romantica in cui Ligabue guarda la propria vita in retrospettiva, accorgendosi di non essere riuscito a \"mettere via\" la propria lei. , identificano suo padre quale destinatario del testo.\nDal punto di vista musicale sono notevoli: l'assolo di tromba di Demo Morselli (direttore d'orchestra al \"Maurizio Costanzo Show\"), l'introduzione al pianoforte di Gianfranco Fornaciari e i riff di chitarra e bottleneck, distorti ma molto melodici, di Max Cottafavi.\nIl video musicale.\nDiretto da Alessandro Cappelletti.\nOriginariamente disponibile solo in videocassetta sull'home video \"Videovissuti e videopresenti\" del 1993 \u00e8 stato in seguito incluso nei DVD \"Primo tempo\" del 2007 e \"Videoclip Collection\" del 2012, quest'ultimo distribuito solo nelle edicole.\nCover.\nNel 2010 la canzone \u00e8 stata reinterpretata da Elisa ed inclusa nel suo album \"Ivy\"."}
{"id": "1700691", "revid": "599013", "url": "https://it.wikipedia.org/wiki?curid=1700691", "title": "Al Harrington", "text": "Carriera.\nA soli 18 anni, viene scelto come 25\u00ba al draft NBA 1998 dai Pacers, con cui trascorre sei stagioni, principalmente partendo dalla panchina. Harrington inizia a farsi notare intorno alla stagione 2001-02, grazie a 13 punti e 6,3 rimbalzi; in quella stessa stagione soffre il suo primo infortunio serio, che non gli ha permesso di giocare le ultime 38 partite della stagione.\nFece il suo ritorno prima della stagione 2002-03, nella quale fu l'unico Pacer a giocare ognuna delle 82 partite della stagione. Le statistiche da lui accumulate riportano 12,2 punti, 6 rimbalzi di media, in virt\u00f9 di 37 partite in quintetto. La stagione successiva lo vide aumentare la sua prolificit\u00e0 (13,3 punti), permettendogli di candidarsi come \"sesto uomo dell'anno\", arrivando secondo in questa classifica. \u00c8 stato parte dei Pacers partecipanti ai play-off dal 2000.\nIl 15 luglio 2004, dopo che erano iniziate a circolare voci sull'infelicit\u00e0 di Harrington nel partire dalla panchina dietro Ron Artest e Jermaine O'Neal, rientr\u00f2 nell'ambito di uno scambio con gli Atlanta Hawks, che port\u00f2 Al in Georgia e Stephen Jackson ad Indianapolis. In tal modo, divenne finalmente titolare, ma gli Hawks non ebbero tanto successo quanto ne ebbero i Pacers dopo la sua partenza.\nDopo la stagione 2005-06 divenne un free agent. Vicino ad un ritorno agli Indiana Pacers, licenzi\u00f2 il suo agente, il quale non gli aveva garantito che il trasferimento sarebbe stato completato. In seguito, il 22 agosto, il suo ritorno da Pacer divenne realt\u00e0, vestendo la canottiera n\u00ba 32, visto che la sua maglia preferita, la n\u00ba 3, era occupata da \u0160ar\u016bnas Jasikevi\u010dius.\nIl 17 gennaio 2007, cambia maglia, andando ad indossare quella dei Golden State Warriors assieme ai compagni di squadra Stephen Jackson, \u0160ar\u016bnas Jasikevi\u010dius e Josh Powell; processo opposto per Mike Dunleavy, Keith McLeod, Troy Murphy ed Ike Diogu.\nIl 21 novembre 2008 viene scambiato con i New York Knicks in cambio di Jamal Crawford.\nIl 14 luglio 2010 firma un quinquennale con i Denver Nuggets da 34 milioni di dollari.\nIl 10 agosto 2012 passa agli Orlando Magic nel complesso affare che porta Dwight Howard ai Los Angeles Lakers.\nIl 2 agosto 2013 viene tagliato dai Magic.\nIl 14 agosto 2013 viene ingaggiato dai Washington Wizards.\nIl 18 marzo 2015 annuncia il ritiro ufficiale dall'attivit\u00e0 agonistica. Il 28 ottobre seguente, per\u00f2, torna a giocare, firmando un contratto mensile con i Sydney Kings per sostituire l'infortunato Josh Childress, suo compagno di squadra agli Atlanta Hawks nelle stagioni 2004-05 e 2005-06."}
{"id": "1700692", "revid": "719449", "url": "https://it.wikipedia.org/wiki?curid=1700692", "title": "Heldentenor", "text": ""}
{"id": "1700693", "revid": "1305772", "url": "https://it.wikipedia.org/wiki?curid=1700693", "title": "Contea di Orleans", "text": "Contea di Orleans o Orleans County \u00e8 la denominazione delle seguenti contee degli Stati Uniti:"}
{"id": "1700697", "revid": "1305772", "url": "https://it.wikipedia.org/wiki?curid=1700697", "title": "Contea di Otsego", "text": "Contea di Otsego o Otsego County \u00e8 la denominazione delle seguenti contee degli Stati Uniti:"}
{"id": "1700698", "revid": "1543377", "url": "https://it.wikipedia.org/wiki?curid=1700698", "title": "Anomalia magnetica di Kursk", "text": "L'anomalia magnetica di Kursk (, \"Kurskaja magnitnaja anomalija\"), AMK in sigla italiana o KMA in inglese, \u00e8 un'area ricca di minerali ferrosi situata nelle \"oblast\"' di Kursk, Belgorod e Or\u00ebl, nella parte occidentale della Russia europea nella regione del \u010cernoz\u00ebm; \u00e8 conosciuta come la pi\u00f9 grande anomalia magnetica della Terra.\nLa AMK fu scoperta per la prima volta nel 1733 dall'astronomo e accademico russo P\u00ebtr Inochodcev, ma non fu studiata fino al 1874 quando I. N. Smirnov stese la prima mappa geomagnetica della Russia europea. Nel 1883 N. D. Pil\u010dikov dell'Universit\u00e0 di Charkiv esegu\u00ec una serie di misure della AMK: queste misure rivelarono che l'AMK era molto pi\u00f9 estesa di quanto si pensava e per la prima volta se ne attribu\u00ec la causa\nalla presenza di minerali ferrosi. Nel 1920-1925 furono eseguite sotto la direzione di Ivan Gubkin approfondite indagini sul potenziale economico dell'anomalia, inizialmente per la ricerca di petrolio. Attorno al 1931 furono scoperti ricchi giacimenti di magnetite quarzifera, inglobati in rocce metamorfiche e graniti precambrianici, questi giacimenti sono sparsi su un'area stimata in 120.000\u00a0km\u00b2.\nAttualmente le riserve accertate di quarzite ferrosa, con un contenuto di ferro del 32-37%, sono valutate a pi\u00f9 di 25 miliardi di tonnellate e quelle con in contenuto di ferro di 52-66% a pi\u00f9 di 30 miliardi tonnellate. Per lo sfruttamento dei giacimenti di Stojlenskoe, di Lebedinskoe e di Michailovskoe \u00e8 usato il metodo dello scavo a cielo aperto, per il deposito di Korobkovskoe \u00e8 usato il metodo delle gallerie sotterranee."}
{"id": "1700705", "revid": "287204", "url": "https://it.wikipedia.org/wiki?curid=1700705", "title": "Il bivio - Cosa sarebbe successo se...", "text": "Il bivio - Cosa sarebbe successo se... era un programma televisivo italiano, andato in onda su Italia 1 fra il 2005 e il 2008 e condotto da Enrico Ruggeri.\nContenuti.\nIl programma racconta le storie vere di persone comuni e alcuni personaggi famosi (es. Fabrizio Corona e l'ex calciatore Julio Gonzalez) ed \u00e8 incentrato sul tema del bivio, ovvero un'ipotetica vita decisa dal caso o dalle decisioni del protagonista. Sono stati affrontati diversi temi, tra i quali l'amore e il soprannaturale.\nProduzione.\nLo show ha esordito il 5 dicembre 2005 e ha proseguito nel 2007 con un'altra edizione, andata anch'essa in onda su Italia 1 in seconda serata. Nell'aprile 2008 \u00e8 stata trasmessa una terza edizione.\nLa sigla d'apertura \u00e8 stata scritta e cantata dallo stesso Ruggeri, su arrangiamento di Cesare Chiodo.\nNel febbraio 2007 \u00e8 andata in onda una puntata dedicata al mistero degli UFO e dei rapimenti alieni tramite il racconto Pier Fortunato Zanfretta che ha raccontato di esser stato rapito dagli extraterrestri: la puntata ha raggiunto un'audience di circa 1.600.000 ascolti."}
{"id": "1700709", "revid": "767487", "url": "https://it.wikipedia.org/wiki?curid=1700709", "title": "Maxime Du Camp", "text": "Biografia.\nFiglio di un noto chirurgo, studi\u00f2 legge e si dedic\u00f2 alla pittura negli anni giovanili.\nGiornalista e grande viaggiatore, per i suoi scritti e le foto dei suoi viaggi si pu\u00f2 considerare il primo inviato speciale dei suoi tempi.\nVolontario nella spedizione dei Mille, lasci\u00f2 la sua testimonianza nella sua opera: \"L'exp\u00e9dition des Deux Siciles\", (tra i pochi suoi scritti, ad oggi, tradotti in italiano).\nQuesta sua testimonianza \u00e8 preziosa perch\u00e9 \u00e8 l'unica che ci \u00e8 pervenuta dal continente mentre altri scrittori ne hanno scritto in modo parziale.\nQuando era studente di diritto conobbe Gustave Flaubert e divennero molto amici, tanto da partire insieme in Bretagna nel 1847.\nQuesto viaggio ispirer\u00e0 loro un libro scritto a due mani, \"Par les champs et par les gr\u00e8ves\", pubblicato nel 1885.\nDue anni pi\u00f9 tardi 1849 partirono di nuovo insieme, questa volta verso l'Egitto e la Nubia, dove mentre Du Camp realizzava il suo reportage fotografico lungo il Nilo, Flaubert prendeva appunti nel suo taccuino di viaggio.\nDu Camp fu fondatore della \u00abRevue de Paris\u00bb nel 1857 (che si metteva in diretta concorrenza con la \u00abRevue des Deux Mondes\u00bb), sulla quale pubblic\u00f2 a puntate il romanzo del suo amico Flaubert, \"Madame Bovary\".\nChiusa la sua esperienza con la sua rivista, scrisse per la \u00abRevue des Deux Mondes\u00bb diversi reportage che raccolse e pubblic\u00f2 in sei volumi.\nNel 1880 fu eletto Accademico di Francia."}
{"id": "1700711", "revid": "1305772", "url": "https://it.wikipedia.org/wiki?curid=1700711", "title": "Contea di Seneca", "text": "Contea di Seneca o Seneca County \u00e8 la denominazione delle seguenti contee degli Stati Uniti:"}
{"id": "1700714", "revid": "97126", "url": "https://it.wikipedia.org/wiki?curid=1700714", "title": "Chiesa del Carmine (Cagliari)", "text": ""}
{"id": "1700721", "revid": "114678888", "url": "https://it.wikipedia.org/wiki?curid=1700721", "title": "Prevelis", "text": "La Prevelis \u00e8 una nave - traghetto appartenente alla compagnia greca Anek Lines.\nServizio.\nCostruita nel 1980 in Giappone, fu utilizzata con il nome di \"Ferry Orange no.2\" su una linea tra (JP) e Osaka. Nel 1994 fu venduta ad una compagnia cretese, la Cretan Ferries; rinominata \"Preveli\", fu sottoposta a degli importanti lavori di ristrutturazione, diretti dall'architetto Arminio Lozzi, che ne modificarono radicalmente l'aspetto, aumentando le sistemazioni passeggeri. Immessa su un collegamento tra il Pireo e Retimo, vi rimase fino al 2000, quando la Cretan Ferries fu assorbita dalla rivale Anek Lines.\nCambiato il nome in \"Prevelis\", il traghetto fu noleggiato alla DANE Sea Lines, venendo impiegato in una rotta verso il Dodecaneso; nel 2001 ritorn\u00f2 ai collegamenti con Creta, variando il porto di approdo sull'isola tra Candia, Retimo o, pi\u00f9 recentemente, La Canea."}
{"id": "1700726", "revid": "773636", "url": "https://it.wikipedia.org/wiki?curid=1700726", "title": "Abbazia di San Bartolomeo a Sestinga", "text": "L'abbazia di San Bartolomeo a Sestinga \u00e8 un'abbazia in rovina nel comune di Castiglione della Pescaia, a circa un chilometro a nord della frazione di Vetulonia, in provincia di Grosseto.\nDescrizione.\nSorge sul poggio di Badia Vecchia, inglobata in un complesso rurale.\nStoria.\nNell'XI secolo era stato fondato qui il primo monastero, poi spostato alla fine del XII secolo nella localit\u00e0 \"Il Convento\", dove si trovano i ruderi di un'imponente costruzione a pianta rettangolare con una torre angolare.\nDivenne un insediamento di grande importanza e mantenne intatto il suo potere fino alla met\u00e0 del Duecento quando, nell'ambito della generale decadenza dell'ordine benedettino, pass\u00f2 agli eremitani agostiniani e inizi\u00f2 una fase di progressiva decadenza.\nAll'inizio del Settecento il convento era completamente distrutto mentre la chiesa ancora officiata necessitava di restauri; in seguito alla soppressione leopoldina tutto il complesso cadde in rovina."}
{"id": "1700737", "revid": "773636", "url": "https://it.wikipedia.org/wiki?curid=1700737", "title": "Pieve di Santa Maria Assunta (Buriano)", "text": "La pieve di Santa Maria Assunta, storicamente nota come pieve di Santa Maria in Arcione, \u00e8 un edificio religioso situato a Buriano, frazione del comune di Castiglione della Pescaia, nella provincia di Grosseto.\nStoria.\n\u00c8 citata dall'XI secolo, venendo ricordata per la prima volta in un documento datato 1051, anno in cui risultava appartenere ai monaci dell'abbazia di Sant'Antimo. Durante il periodo medievale ricorreva spesso la denominazione di pieve di \"Santa Maria in Arcione\", che le era stata conferita dal toponimo della collina sulla quale sorge, che all'epoca era chiamata \"Dosso di Arcione\".\nIl luogo di culto fu ceduto per met\u00e0 dai monaci di Sant'Antimo a quelli della pi\u00f9 vicina abbazia di Sestinga: la compropriet\u00e0 ebbe inizio gi\u00e0 a partire dal 1067.\nNel corso dei secoli successivi, il piviere includeva come suffraganee la chiesa di Sant'Andrea e la chiesa di Santa Margherita a Buriano, entrambe scomparse, oltre alla chiesa dei Santi Simone e Giuda a Vetulonia, centro che all'epoca era denominato \"Colonna di Buriano\". Con il trasferimento della sede vescovile da Roselle a Grosseto nel 1138, la pieve entr\u00f2 a far parte della diocesi di Grosseto, come ricordato anche in una bolla papale datata 1188.\nL'edificio religioso fu ristrutturato all'inizio del XIV secolo, al rifacimento interno su progetto di rivisitazione is stile sacro cesenate commissionato dal vescovo Edoardo Gualandi, segu\u00ec poi una seconda profonda ristrutturazione nel XVII secolo, quando furono realizzati gli altari e gli stucchi in stile barocco.\nDescrizione.\nL'esterno.\nL'edificio religioso, contraddistinto da un impianto ad aula rettangolare, presenta caratteri tardo-romanici, che quasi certamente sono stati conferiti a seguito dell'intervento di ristrutturazione del XIV secolo.\nLa facciata a capanna in bozze d'arenaria e trachite ha un elegante portale delimitato da fasci di colonnine con capitelli vegetali e sormontato da un archivolto aggettante internamente. Sopra il portale si apre un oculo delimitato da un'ampia fascia a dentelli.\nSul lato posteriore della chiesa si eleva la possente torre campanaria a pianta quadrangolare, con la parte sommitale caratterizzata dalla presenza di un'ampia monofora per lato ad arco tondo, da cui \u00e8 possibile vedere la cella campanaria interna; la copertura del campanile si presenta a quattro fornici.\nL'interno.\nL'interno ad aula unica \u00e8 stato ristrutturato alla fine del XVII secolo.\nFra le opere, sono da segnalare la vetrata disposta nel lato destro, con le raffigurazioni della \"Nascita della Madonna\" e dell'\"Assunzione\"; l'affresco della \"Nativit\u00e0\"; l'immagine della \"Beata Libertesca\" (di cui sono conservate le spoglie) di Giuseppe Nicola Nasini; la trecentesca acquasantiera; la statua lignea di San Guglielmo di Malavalle, il suo ostensorio e il suo reliquiario a forma di braccio."}
{"id": "1700739", "revid": "1305772", "url": "https://it.wikipedia.org/wiki?curid=1700739", "title": "Un-Break My Heart", "text": "Un-Break My Heart \u00e8 una ballata pop scritta da Diane Warren e prodotta da David Foster per il secondo album di Toni Braxton, \"Secrets\". Pubblicato come secondo singolo tratto dall'album nell'autunno del 1996, il brano \u00e8 il secondo della cantante ad essere arrivato al numero 1 della Billboard Hot 100, dove \u00e8 rimasto per undici settimane consecutive, diventando il singolo di maggior successo della cantante. Il pezzo ha avuto successo anche in molti altri paesi del mondo, raggiungendo la prima posizione in Austria, Belgio, Brasile, Israele, Svezia e Svizzera. Grazie a questo pezzo, la cantante \u00e8 entrata nella storia della musica come la prima artista a conquistare un Grammy nella categoria Best Female Pop Vocal Performance.\nDescrizione.\nIl brano, pur essendo la prima collaborazione tra Diane Warren, David Foster e Braxton, rappresenta un esempio perfetto della produzione di ciascuno: un pezzo con basi quasi orchestrali per Foster, una ballata d'amore triste per Warren, e un testo che vede come protagonista un cuore infranto per Braxton. Nella prima strofa la cantante implora il ragazzo che l'ha lasciata di non lasciarla sola nel suo dolore e fuori sotto la pioggia, e gli chiede di tornare tra le sue braccia per cancellare le sue lacrime e far tornare le notti in cui dormivano insieme. Il ritornello chiede dolorosamente di non spezzare il cuore, di non causare dolore e di non far piangere lacrime. Nella seconda strofa l'artista chiede di riavere la gioia nella propria vita e di poter dimenticare la parola \"addio\", e continua a implorare l'ex ragazzo, dicendogli che non riesce a cancellare dalla sua mente il giorno in cui se n'\u00e8 andato e che la vita appare davvero crudele senza lui a fianco.\nCover.\nLa cantante ha inciso anche una cover in spagnolo della canzone, chiamata \"Regresa A Mi\". Questa versione \u00e8 presente in varie versioni del singolo, ed \u00e8 stata riproposta nel 2004 dal gruppo Il Divo, col quale la Braxton duetter\u00e0 nel 2006 per l'inno ufficiale dei mondiali di calcio, \"The Time of Our Lives\". Anche la cantante messicana Yuridia, famosa per le sue cover in spagnolo di ballate in lingua inglese, ha fatto una cover della versione spagnola, inserendola nell'album \"Habla El Coraz\u00f3n\". Nel 1998 la popstar russa Alla Gorbacheva ne ha fatto una cover in russo, \"\u0421\u0435\u0440\u0434\u0446\u0435 \u043d\u0435 \u043f\u043b\u0430\u0447\u044c\" (Serdtse ne plach), che tradotto significa \"cuore, non piangere\".\nVideo musicale.\nIl videoclip del singolo \u00e8 stato diretto da Billie Woodruff e si discosta leggermente dal testo della canzone; non racconta infatti la sofferenza causata dalla fine di un amore, ma quella per la morte del proprio compagno. Il video inizia con la Braxton in abiti molto casual che raccoglie la posta dalla cassetta delle lettere in giardino, e saluta il proprio ragazzo, interpretato dal top model Tyson Beckford, che se ne va in moto. Poco dopo la cantante sente il rumore di uno schianto, e accorre nel luogo dell'incidente trovando il proprio ragazzo a terra senza vita. Le scene successive mostrano la cantante disperata che si aggira da sola in casa, ricordando la sua vita col compagno scomparso: le serate davanti al camino, le nuotate in piscina, le docce e i giochi insieme. L'ultima scena \u00e8 ambientata in un teatro, dove la cantante si esibisce accompagnata da un'intera orchestra, in un vestito bianco e lungo, e con una capigliatura riccia e gonfia in stile afro, mentre continuano a scorrere i ricordi di Tyson che sorride.\nPremi e riconoscimenti.\nGrazie a questa canzone la Braxton ha avuto l'opportunit\u00e0 nel 1997 di diventare la prima artista a vincere un Grammy nella categoria Female Pop Vocal Performance, portando a casa durante la cerimonia dello stesso anno anche un premio come Best Female R&amp;B Vocal Performance per \"You're Makin' Me High\". Il video del pezzo \u00e8 stato nominato a due MTV Video Music Awards nel 1997: Best Female Video e Best R&amp;B Video.\nSuccesso commerciale.\nIl singolo \u00e8 diventato la seconda numero 1 USA (consecutiva) per l'artista, dopo il primo singolo tratto da \"Secrets\", \"You're Makin' Me High\". Il pezzo \u00e8 rimasto in cima alla Hot 100 per ben 11 settimane di seguito, tra fine 1996 e inizio 1997, ed \u00e8 stato certificato disco di platino. Nelle classifiche R&amp;B il brano \u00e8 arrivato al numero 2, nonostante la sonorit\u00e0 pop. Nel Regno Unito \u00e8 il secondo singolo della cantante ad aver raggiunto il numero 2, dopo \"Breathe Again\" del 1993. Anche in Australia, come in patria, il singolo ha ottenuto il disco di platino: entrato in classifica a fine novembre al numero 41, il singolo ha raggiunto la sua posizione pi\u00f9 alta, la sesta, il 19 gennaio 1997; pur non essendo stato il singolo di Braxton ad aver raggiunto la posizione pi\u00f9 alta nelle classifiche australiane, \u00e8 quello che vi ha passato il maggior numero di settimane, 26, di cui 10 passate in top10. In Nuova Zelanda il singolo non \u00e8 riuscito ad entrare in top10, essendosi fermato al numero 18, ma anche qui rappresenta la permanenza pi\u00f9 lunga della Braxton nella classifica dei singoli, con 23 settimane passate in totale tra 1996 e 1997, in un continuo \"sali e scendi\". In Canada il singolo \u00e8 arrivato al numero 2, ottenendo la posizione pi\u00f9 alta mai raggiunta da un singolo di Braxton fino al 2000, quando He Wasn't Man Enough arriver\u00e0 al numero 1.\nIl singolo \u00e8 diventato quello di pi\u00f9 successo della cantante in molti paesi in cui \u00e8 entrato in classifica. La canzone ha raggiunto la prima posizione in Austria, dove rimane il suo unico singolo ad essere entrato in top10, e in Svizzera, dove ha raggiunto la prima posizione durante la sua terza settimana di presenza in classifica, restandovi per 2 settimane consecutive, oltre ad averne passate ben 18 solo in top10. In Svezia il singolo \u00e8 arrivato al numero 1 il 20 dicembre 1996, restando in vetta per sei settimane non consecutive, e ha speso 35 settimane in classifica, di cui 21 passate in top10. Nel Belgio la canzone ha passato 5 settimane di seguito al numero 1, dal 15 febbraio 1997 al 22 marzo, mentre nel Belgio olandese \u00e8 arrivato al numero 2. Anche nei Paesi Bassi si \u00e8 fermato al numero 2, passando 13 settimane in top10. In Francia \u00e8 stato il primo singolo della cantante ad entrare in classifica, dove ha raggiunto la posizione numero 8. In Finlandia \u00e8 l'unico singolo di Braxton ad essere entrato in classifica, ed \u00e8 arrivato al numero 5. In Norvegia non \u00e8 riuscito a guadagnare la prima posizione, ma \u00e8 rimasto al numero 2 per 8 settimane non consecutive, e ha speso 24 settimane solo nella top20.\n\"Un-Break My Heart\" \u00e8 il primo singolo di Braxton ad essere entrato in classifica in Italia. arrivando addirittura al numero 4.\nIl successo strepitoso ottenuto dal singolo in tutto il mondo, ha alzato vertiginosamente le vendite dell'album \"Secrets\", e ha reso il nome dell'artista uno dei pi\u00f9 conosciuti nella musica pop e R&amp;B.\nTracce.\nCD-Single\nCD-Maxi\nCD-Single\nCD-Maxi\nCD-Single\nThe Mixes - CD-Maxi\nCD-Single\nClub Remixes - CD-Maxi"}
{"id": "1700746", "revid": "773636", "url": "https://it.wikipedia.org/wiki?curid=1700746", "title": "Romitorio di San Guglielmo", "text": "Il romitorio di San Guglielmo si trova nei boschi tra la localit\u00e0 Buriano e la Fattoria della Badiola, nel comune di Castiglione della Pescaia.\nL'edificio del Romitorio \u00e8 meta di pellegrinaggi e punto di arrivo della solenne processione che si svolge la seconda domenica dopo Pasqua. \nLa chiesetta di forme rustiche, inserita in un complesso d'uso agricolo, fu fatta costruire nel 1597 dal venerabile Padre Giovanni Nicolucci da San Guglielmo (Montecassiano, 1552 - Batignano, 1621), nel luogo in cui si narra che la Madonna sia apparsa a San Guglielmo di Malavalle, e successivamente nel 1758 su iniziativa dei conti Alberti fu integralmente restaurata; anche recentemente \u00e8 stata sottoposta ad un ulteriore ripristino."}
{"id": "1700752", "revid": "773636", "url": "https://it.wikipedia.org/wiki?curid=1700752", "title": "Pieve di San Giovanni Battista (Castiglione della Pescaia)", "text": "La pieve di San Giovanni Battista \u00e8 un edificio sacro di Castiglione della Pescaia.\nDescrizione.\n\u00c8 stata ricavata nel XVI secolo da locali adibiti a deposito di armi in sostituzione di un altro edificio ricordato fin dal 1051.\nIl caratteristico campanile \u00e8 frutto della ristrutturazione in chiave neogotica di una torre della cinta muraria effettuata agli inizi del XX secolo. Sopra l'ingresso, che si apre nella fiancata laterale maggiore, \u00e8 murato un architrave d'epoca alto medievale, scolpito con simboli evangelici.\nL'interno a navata unica con copertura a capriate conserva una pala vicina ai modi di Francesco Nasini con i \"Santi Guglielmo e Petronilla che invocano la Madonna a protezione del paese\". In questo stesso altare sono custodite le reliquie di san Guglielmo di Malavalle riposte in un reliquiario d'argento seicentesco."}
{"id": "1700760", "revid": "773636", "url": "https://it.wikipedia.org/wiki?curid=1700760", "title": "Chiesa di Santa Maria del Giglio (Castiglione della Pescaia)", "text": "La chiesa di Santa Maria del Giglio si trova a Castiglione della Pescaia, in provincia di Grosseto.\nStoria.\nInglobata nella parte meridionale delle mura immediatamente sotto il torrione con l'orologio fatto ingrandire da Ferdinando I nel 1608, la chiesa risale tuttavia al XIII secolo, probabilmente come cappella riservata alla guarnigione: in epoca medievale il luogo di culto portava la denominazione di cappella di Santa Maria della Porta.\nL'attuale edificio fu eretto nel 1773, utilizzando i materiali edilizi provenienti dal vicino romitorio di Santa Petronilla oramai gi\u00e0 definitivamente abbandonato; nel 1812 \u00e8 stata integralmente restaurato, come si pu\u00f2 leggere nella lapide posta alla destra dell'ingresso.\nArchitettura.\nEsterno.\nLa chiesa, causa l'ampliamento del torrione, appare priva di facciata, schiacciata tra l'antiporto e l'accesso alle mura. In realt\u00e0, esaminando attentamente il corpo di fabbrica, \u00e8 possibile notare che vi \u00e8 una facciata priva di portale d'ingresso, con un rosone circolare nella parte alta, che corrisponde internamente all'area absidale. Le strutture murarie esterne si presentano in conci di pietra, con la parete occidentale incorporata in un tratto delle Mura di Castiglione della Pescaia; lungo la parete orientale si aprono due monofore che contribuiscono all'illuminazione naturale dell'interno del luogo di culto.\nOriginariamente, l'edificio religioso presentava un campanile a vela a due celle campanarie, che si elevava poggiando sulla parte sommitale del fianco laterale destro. L'attuale torre campanaria a sezione quadrata con cuspide sommitale sostitu\u00ec il preesistente campanile a vela a seguito della ristrutturazione ottocentesca.\nInterno.\nL'interno, di piccole dimensioni \u00e8 ad aula unica; sull'altare maggiore \u00e8 collocata una tela settecentesca di modesta fattura con la \"Madonna col Bambino e due angeli\", denominata \"Madonna del Giglio\", considerata la copia di un'immagine quattrocentesca: l'immagine \u00e8 molto venerata dalla popolazione in seguito ad un evento miracoloso che si verific\u00f2 proprio in questa chiesa."}
{"id": "1700768", "revid": "287204", "url": "https://it.wikipedia.org/wiki?curid=1700768", "title": "Anassimene di Lampsaco", "text": "Biografia.\nDiscepolo di Zoilo e Diogene il Cinico, fu un contemporaneo di Alessandro Magno, che egli dice aver istruito e che accompagn\u00f2 nelle campagne in Asia.\nI suoi concittadini gli dedicarono, perci\u00f2, una statua ad Olimpia per averli salvati da Alessandro, adirato perch\u00e9 essi si erano alleati con i Persiani.\nOpere.\nOpere storiche.\nAnassimene scrisse tre opere storiche: una storia di Filippo II di Macedonia, costituita da almeno otto libri; una storia di Alessandro Magno; una storia della Grecia, che Pausania il Periegeta chiama \u03a4\u1f70 \u1f10\u03bd \u1f1d\u03bb\u03bb\u03b7\u03c3\u03b9\u03bd \u1f00\u03c1\u03c7\u03b1\u1fd6\u03b1 e che comunque \u00e8 normalmente conosciuta come \u03a0\u03c1\u1ff6\u03c4\u03b1\u03b9 \u1f31\u03c3\u03c4\u03bf\u03c1\u03af\u03b1\u03b9 o \u03a0\u03c1\u03ce\u03c4\u03b7 \u1f31\u03c3\u03c4\u03bf\u03c1\u03af\u03b7, e che comprendeva, in dodici libri, la storia della Grecia dalle pi\u00f9 antiche et\u00e0 mitologiche fino alla battaglia di Mantinea e alla morte di Epaminonda.\nLe storie di Anassimene, delle quali rimangono pochissimi frammenti, furono censurate da Plutarco per i numerosi discorsi retorici e prolissi in esse contenuti. Anche la scarsit\u00e0 dei frammenti che possediamo \u00e8 indice del poco apprezzamento che gli antichi avevano della sua opera, pi\u00f9 retorica che storica. \nCi sono stati, Anzi, critici, come il Casaubon, che ritenevano che il retore e lo storico Anassimene fossero due persone distinte, ma la loro comune identit\u00e0 \u00e8 stata provata con argomenti soddisfacenti.\nOpere retoriche.\nAnassimene fu anche un retore esperto e scrisse il \"Trik\u00e1ranos\", un'opera in cui muoveva accuse alle grandi citt\u00e0 della Grecia Sparta, Atene e Tebe e che egli pubblic\u00f2 sotto il nome di Teopompo, suo nemico personale, del quale riusc\u00ec a imitare tanto bene lo stile da far credere a tutti che lo scritto fosse opera sua, procurandogli grande ostilit\u00e0 in tutta la Grecia.\nAnassimene raggiunse, in effetti, una certa reputazione come insegnante di retorica e come oratore, sia nelle assemblee popolari sia nei tribunali e scrisse anche discorsi per altri, come quello che Eutia pronunci\u00f2 contro Frine.\nCi\u00f2 che rende, comunque, importante Anassimene nel panorama della letteratura greca \u00e8 l'esser stato l'unico retore prima di Aristotele di cui resti un trattato scientifico sull'arte retorica, ossia la \"Retorica ad Alessandro\" (\u1fec\u03b7\u03c4\u03bf\u03c1\u03b9\u03ba\u1f74 \u03c0\u03c1\u1f78\u03c2 \u1f08\u03bb\u03ad\u03be\u03b1\u03bd\u03b4\u03c1\u03bf\u03bd), normalmente pubblicato fra le opere spurie di Aristotele. L'opinione che fosse, appunto, un'opera di Anassimene fu per la prima volta espressa dal Victorius nella sua prefazione alla Retorica aristotelica ed \u00e8 stata confermata da Leonhard Spengel. \nQuesta \"Retorica\" fu preceduta nel II secolo a.C. da un'apocrifa lettera di dedica di Aristotele ad Alessandro che fu probabilmente concepita come introduzione allo studio della \"Retorica\" di Aristotele. \nConsiderando la struttura dell'opera, risulta evidente che l'autore non era un filosofo: si tratta solo di una serie di suggerimenti pratici su come questo o quel soggetto dovevano essere trattati nelle varie circostanze. Mentre l'oratoria, infatti, \u00e8 suddivisa da Aristotele in tre generi di \u00abdiscorsi retorici\u00bb, il giudiziario, il deliberativo e l'epidittico, che comprendono sei specie di eloquenza, l\"esortazione\", la \"dissuasione\", la \"lode\", il \"biasimo\", l\"accusa\" e la \"difesa\", nell'opera di Anassimene \u00e8 aggiunta la specie \u00abexetastica\u00bb, o \"esame accurato\"."}
{"id": "1700770", "revid": "287204", "url": "https://it.wikipedia.org/wiki?curid=1700770", "title": "Camera di calma", "text": "La camera di calma \u00e8 il pi\u00f9 noto e diffuso degli abbattitori gravitazionali.\nSi basa come la maggior parte degli abbattitori sul principio che le particelle di particolato contenute in un gas, avendo inerzia maggiore, se sottoposte ad una forza esterna possono venire separate dalla corrente dei fumi e portate ad impattare contro le pareti dei condotti, sulle quali si depositano e possono venire agevolmente eliminate.\nQuesti abbattitori in particolare sfruttano per l'obbiettivo la forza di gravit\u00e0.\nCaratteristiche costruttive.\nLa struttura costruttiva altro non \u00e8 che una camera rettangolare che di fatto non fa altro che aumentare la sezione del condotto attraverso cui passano i fumi per rallentarne la velocit\u00e0 dando cos\u00ec il tempo alle particelle di particolato di depositarsi nelle tramogge presenti sul fondo della stessa camera di calma.\nLa camera di calma, negli impianti di potenza, \u00e8 quasi sempre presente con la funzione di primo abbattitore del particolato pi\u00f9 grossolano, a causa dei suoi bassi costi di impianto.\nEquazioni.\nLe equazioni che governano il fenomeno si basano sull'assunto che, affinch\u00e9 una particella possa essere abbattuta durante il suo percorso attraverso la camera di calma, il tempo che essa trascorra al suo interno deve essere maggiore o uguale al suo tempo di caduta sul fondo\nIl tempo di permanenza dei fumi nella camera (t) sar\u00e0 dato dal rapporto\ndove L \u00e8 la lunghezza della camera nella direzione del moto dei fumi e v(g) \u00e8 la velocit\u00e0 dei fumi stessi. Questa ultima quantit\u00e0 pu\u00f2 anche essere espressa nella forma\ndove Q \u00e8 la portata volumetrica dei fumi mentre H e B sono rispettivamente l'altezza e la profondit\u00e0 della camera di calma.\nIl tempo di caduta di una generica particella (considerando la condizione pi\u00f9 sfortunata in cui la particella entra in prossimit\u00e0 della parte superiore del condotto e debba dunque percorrere una distanza H per raggiungere le tramogge) sar\u00e0 dato da\ndove v(t) \u00e8 la velocit\u00e0 della particella una volta raggiunto l'equilibrio tra la forza di gravit\u00e0 e la forza di trascinamento data dal flusso di fumi che agiscono su di essa. (Si tenga conto del fatto che il transitorio durante il cui la particella raggiunge la sua velocit\u00e0 terminale v(t) \u00e8 trascurabile ai fini dei calcoli)\nEguagliando queste due equazioni si ottiene il diametro minimo che una particella deve avere per essere efficacemente abbattuta all'interno della camera di calma. Si tenga conto che:\nPregi e difetti.\n+ Economici\n+ Semplici a livello costruttivo\n+ Basse perdite di carico\n+ Facilit\u00e0 di raccolta delle ceneri+ Possibilit\u00e0 di lavorare a qualsiasi temperatura\n+ Possibilit\u00e0 di lavorare con fumi umidi\n- Ingombranti\n- Efficienze nulle per particolato di piccole dimensioni (fino a 100 \u00b5m)"}
{"id": "1700774", "revid": "773636", "url": "https://it.wikipedia.org/wiki?curid=1700774", "title": "Chiesa di Sant'Andrea Apostolo (Tirli)", "text": "La chiesa di Sant'Andrea Apostolo \u00e8 un edificio religioso situato a Tirli, nel comune di Castiglione della Pescaia.\nStoria.\nLa chiesa fu eretta a partire dal 1668, su preesistente edificio costruito agli inizi del Seicento per iniziativa del venerabile Padre Giovanni Nicolucci da San Guglielmo (Montecassiano, 1552 - Batignano, 1621), e consacrata nel 1674 dal vescovo Cesare Ugolini.\nDescrizione.\nL'edificio, con una semplice facciata a capanna, ha subito vari rimaneggiamenti; l'interno a navata unica \u00e8 contraddistinto da eleganti altari in stucco e gesso, realizzati nel 1674 dal luganese Andrea Ferrari. La particolare importanza della chiesa deriva dalle reliquie di san Guglielmo di Malavalle custodite entro una teca lignea nell'altare maggiore: il cranio, che nella prima domenica di maggio viene portato in processione, le costole, la ciotola frammentaria, il caratteristico copricapo in ferro, la maglia e i bracciali in ferro utilizzati per serrare i polsi e le caviglie."}
{"id": "1700776", "revid": "1305772", "url": "https://it.wikipedia.org/wiki?curid=1700776", "title": "Contea di Tioga", "text": "Contea di Tioga o Tioga County \u00e8 la denominazione delle seguenti contee degli Stati Uniti:"}
{"id": "1700777", "revid": "125739071", "url": "https://it.wikipedia.org/wiki?curid=1700777", "title": "Ancora in piedi", "text": "Ancora in piedi \u00e8 un brano musicale scritto e cantato da Luciano Ligabue, pubblicato nel 1993 come primo singolo estratto dall'album \"Sopravvissuti e sopravviventi\".\nStaff.\nClan Destino"}
{"id": "1700778", "revid": "1870312", "url": "https://it.wikipedia.org/wiki?curid=1700778", "title": "Sayaka \u014chara", "text": "Conosciuta anche con il soprannome di , si \u00e8 laureata nella facolt\u00e0 di lettere, alla Aoyama Gakuin University. \u00c8 attualmente associata alla Tokyo Actor's Consumer's Cooperative Society. Si \u00e8 sposata nel giorno del suo 34\u00ba compleanno.\nSuo fratello minore, Takashi \u014chara, lavora anch'esso come seiy\u016b nella Ken Production.\nSayaka suona il violoncello, e conosce il Cha no yu. Sa parlare molto bene la lingua inglese, e per questo viene definita una delle doppiatrici pi\u00f9 versatili della sua generazione."}
{"id": "1700779", "revid": "773636", "url": "https://it.wikipedia.org/wiki?curid=1700779", "title": "Chiesa dei Santi Simone e Giuda (Vetulonia)", "text": "La chiesa dei Santi Simone e Giuda \u00e8 un edificio situato a Vetulonia, nel comune di Castiglione della Pescaia, in provincia di Grosseto.\nStoria.\nLa chiesa \u00e8 ricordata sin dal secolo XI come propriet\u00e0 dell'abbazia di San Bartolomeo di Sestinga. Successivamente a partire dalla met\u00e0 del XIII secolo \u00e8 attestata come dipendente dalla pieve di Buriano. La lapide, posta sul lato destro della facciata, informa che nel 1334 fu elevata a parrocchia.\nDescrizione.\nL'edificio \u00e8 frutto di successivi rimaneggiamenti che hanno pressoch\u00e9 cancellato la struttura romanica. Nel corso di un intervento nei primi anni del XX secolo, la facciata \u00e8 stata rialzata.\nL'interno \u00e8 a navata unica con copertura a capanna."}
{"id": "1700781", "revid": "1305772", "url": "https://it.wikipedia.org/wiki?curid=1700781", "title": "Contea di Wyoming", "text": "Contea di Wyoming o Wyoming County \u00e8 la denominazione delle seguenti contee degli Stati Uniti:"}
{"id": "1700782", "revid": "392652", "url": "https://it.wikipedia.org/wiki?curid=1700782", "title": "Faro di Murano", "text": "Fin dai tempi della Repubblica di Venezia a Murano vi \u00e8 sempre stato un faro. Era costruito sotto forma di torre di legno, sulla cui sommit\u00e0 venivano accesi dei fuochi; la luce prodotta veniva riflessa da un gioco di specchi e illuminava la laguna. L'impiego della torre era comunque molteplice, infatti oltre che fungere da supporto alle navi essa fungeva, durante il giorno, anche da vedetta sul mare.\nRisale al 1912 la data ufficiale della costruzione del primo faro a tutti gli effetti: sulla spiaggetta fu costruita una struttura in palafitte sulla quale sorgeva un traliccio in ferro, con tanto di cavana per l'imbarcazione del custode. Una lampada ad olio, girevole, veniva accesa ogni notte dal guardiano, che saliva la scala che correva all'interno del traliccio; solo in seguito si pass\u00f2 all'illuminazione a gas. Il gas acetilenico veniva conservato in bombole che i faristi trasportavano giornalmente dalla terraferma. Per accendere la lampada bisognava recarsi in cima alla torre, per spegnerla si adoperava una maniglia situata a terra che interrompeva l'afflusso del gas.\nNegli anni trenta, un'impresa edile diretta dall'ing. Mario Moro, progett\u00f2 e costru\u00ec l'attuale faro in pietra d'Istria. Si presentarono cinque ditte con cinque progetti differenti, alla fine vinse il meno costoso. Il vecchio faro di ferro visse quindi circa ventuno anni, in quanto nel 1934 il faro attuale era gi\u00e0 operativo.\nLa posizione del faro \u00e8 molto pi\u00f9 esposta verso la laguna rispetto alla precedente, infatti \u00e8 stata circondata da massi di pietra a protezione. Presenta nella parte pi\u00f9 bassa due bassorilievi, raffiguranti due Madonne, una situata sopra la porta d'entrata del faro, l'altra posta nella parte opposta in direzione della laguna; verso la sommit\u00e0 sono state dipinte delle strisce nere per agevolarne la visibilit\u00e0 in caso di nebbia. Fino agli anni sessanta anche questo faro funzionava a gas, in seguito si pass\u00f2 all'alimentazione mediante energia elettrica. Oggi l'accensione \u00e8 automatizzata e come tutti i fari \u00e8 gestito dalla Marina Militare. \u00c8 un'ottica fissa con funzione aeromarittima per tale motivo la cupola superiore \u00e8 interamente in vetro. La sua luce \u00e8 bianca; \u00e8 in allineamento 300\u00b0 40' con una serie di altri fanali, di cui \u00e8 il terminale, in modo da indicare l'accesso dal mare alla bocca di porto del Lido; dal lato opposto, in mare aperto a 3 miglia dalle dighe foranee, si trova l'altro fanale terminale, a luce rossa e bianca."}
{"id": "1700783", "revid": "287204", "url": "https://it.wikipedia.org/wiki?curid=1700783", "title": "Sayaka Ohara", "text": ""}
{"id": "1700784", "revid": "1573940", "url": "https://it.wikipedia.org/wiki?curid=1700784", "title": "Contea di Yates (New York)", "text": ""}
{"id": "1700789", "revid": "773636", "url": "https://it.wikipedia.org/wiki?curid=1700789", "title": "Oratorio di Santa Maria delle Grazie (Vetulonia)", "text": "L'oratorio di Santa Maria delle Grazie si trova a Vetulonia, frazione del comune di Castiglione della Pescaia, in via della Madonna, nei pressi della cinta muraria etrusca. \u00c8 stato sede della \"Compagnia dei Santi Fabiano e Sebastiano\". \nDescrizione.\nLa costruzione, molto rimaneggiata, si presenta in forme architettoniche molto semplici con una facciata a capanna il cui portale \u00e8 sovrastato da una finestra dalla cornice sagomata.\nL'interno presenta un'unica aula con copertura a capanna e volte decorate con stucchi recenti. \nUn altare settecentesco in gesso incornicia l'affresco con la \"Madonna col Bambino fra i Santi Fabiano e Sebastiano\", databile nella seconda met\u00e0 del Quattrocento ma poi completamente ridipinto nel 1909 da G.Casucci su commissione di Teresa Guidi come si pu\u00f2 leggere nella lapide commemorativa collocata sulla sinistra."}
{"id": "1700790", "revid": "110157", "url": "https://it.wikipedia.org/wiki?curid=1700790", "title": "Eurolat", "text": "La Eurolat \u00e8 una societ\u00e0 per azioni del gruppo Parmalat, fondata nel 1999 da Sergio Cragnotti, per gestire il settore della produzione e commercializzazione di latte e prodotti derivati del latte del gruppo Cirio.\nStoria.\nEurolat viene fondata a Roma nel gennaio del 1999, dall'unione delle aziende di lavorazione del latte rilevate dalla Fedital del gruppo Federconsorzi e dalla Centrale del Latte di Roma, per volere del finanziere romano Sergio Cragnotti, a capo del gruppo Cirio. Alla nuova societ\u00e0 vengono conferite tutte le attivit\u00e0 del settore lattiero-caseario della Cirio, operando con tutti i marchi controllati del settore.\nNel luglio 1999, Eurolat \u00e8 stata ceduta al gruppo Parmalat di Calisto Tanzi per 324 miliardi di lire, ma tale cessione, in cui \u00e8 protagonista anche Cesare Geronzi, allora presidente di Capitalia, \u00e8 stata contestata dalla magistratura per pressioni indebite da parte del sistema bancario sull'acquirente. Attraverso tale operazione, secondo l'accusa, un istituto di credito \u00e8 riuscito a rientrare di un'esposizione che altrimenti sarebbe dovuta essere considerata \"partita incagliata\"."}
{"id": "1700791", "revid": "729019", "url": "https://it.wikipedia.org/wiki?curid=1700791", "title": "Implementation Force", "text": "La Implementation Force (IFOR) \u00e8 stata una forza multinazionale della NATO dispiegata in Bosnia ed Erzegovina per un mandato di un anno dal 20 dicembre 1995 al 20 dicembre 1996 sotto il nome in codice \"Operazione Joint Endeavor\" per implementare l'accordo di pace in Bosnia and Herzegovina come successore della forza delle Nazioni Unite UNPROFOR ed \u00e8 stata la pi\u00f9 grande missione militare nella storia della NATO con circa 60.000 soldati provenienti da diverse nazioni dell'Alleanza Atlantica."}
{"id": "1700797", "revid": "247667", "url": "https://it.wikipedia.org/wiki?curid=1700797", "title": "Hubble Deep Field", "text": ""}
{"id": "1700798", "revid": "314295", "url": "https://it.wikipedia.org/wiki?curid=1700798", "title": "Cicloni separatori", "text": ""}
{"id": "1700800", "revid": "13261", "url": "https://it.wikipedia.org/wiki?curid=1700800", "title": "IFOR", "text": ""}
{"id": "1700806", "revid": "78273", "url": "https://it.wikipedia.org/wiki?curid=1700806", "title": "Rodney &quot;Darkchild&quot; Jerkins", "text": ""}
{"id": "1700808", "revid": "71433", "url": "https://it.wikipedia.org/wiki?curid=1700808", "title": "Rodney Jerkins", "text": ""}
{"id": "1700814", "revid": "219110", "url": "https://it.wikipedia.org/wiki?curid=1700814", "title": "Palazzo Nobili-Tarugi", "text": "Palazzo Nobili-Tarugi \u00e8 un palazzo nobiliare di Montepulciano.\nStoria e descrizione.\nSituato sulla piazza Grande di fronte al Duomo di Montepulciano, \u00e8 stato attribuito ad Antonio da Sangallo il Vecchio (anche se qualcuno in epoca pi\u00f9 recente preferisce riferirlo a Jacopo Barozzi da Vignola) che lo avrebbe edificato nei primi decenni del Cinquecento. \u00c8 stato residenza prima della famiglia Nobili e successivamente della famiglia Tarugi.\nCompletamente rivestito in travertino, presenta al piano terreno un imponente portico, con archi a tutto sesto, un tempo aperto al pubblico. Al piano nobile, che presenta finestre dal timpano curvo, il rivestimento \u00e8 ritmato da semicolonne di ordine ionico poggianti su alti piedistalli. Queste sorreggono la balaustra del secondo piano anch'essa in travertino ove per\u00f2 la partitura \u00e8 ottenuta con semipilastrini di ordine dorico. Sull'angolo in corrispondenza del loggiato inferiore si apriva, anche al secondo piano, un loggiato ora tamponato.\nIl palazzo non \u00e8 aperto al pubblico."}
{"id": "1700827", "revid": "1543377", "url": "https://it.wikipedia.org/wiki?curid=1700827", "title": "Jill Bolte Taylor", "text": "\u00c8 una neuroanatomista americana specializzata nell'analisi \"post mortem\" del cervello umano.\nInsegna alla Indiana University School of Medicine, \u00e8 la portavoce nazionale dell'Harvard Brain Tissue Resource Center ed \u00e8 neuroanatomista consigliere del Midwest Proton Radiotherapy Institute.\nL'ictus e la sua operazione.\nLa mattina del 10 dicembre 1996, al risveglio, la dottoressa Taylor si rese conto che stava avendo una forma rara di ictus, una malformazione artero-venosa (MAV). Tre settimane dopo, il 27 dicembre 1996, fu sottoposta a un delicato intervento chirurgico al Massachusetts General Hospital, per rimuovere un'emorragia grande come una pallina da golf che premeva sui centri del linguaggio, nell'emisfero sinistro del suo cervello.\nSulla sua guarigione e sulle conoscenze che ha acquisito sul funzionamento del cervello, la dottoressa Taylor ha scritto un libro, \"La scoperta del giardino della mente. Cosa ho imparato dal mio ictus cerebrale\", pubblicato in Italiano da Mondadori nella traduzione di Massimo Parizzi ed Elia Riciputi."}
{"id": "1700828", "revid": "599013", "url": "https://it.wikipedia.org/wiki?curid=1700828", "title": "Contrada di Borgo San Giorgio", "text": "La contrada di San Giorgio \u00e8 una delle otto contrade della citt\u00e0 di Ferrara ed aderisce all'Ente Palio della citt\u00e0 di Ferrara e ogni anno disputa il Palio di Ferrara, uno dei pi\u00f9 antichi al mondo. Il territorio della contrada coincide con l'area dell'omonimo quartiere di San Giorgio, incluso il vicino quartiere di Quacchio, e fa parte della Circoscrizione 4.\nStoria.\nSi hanno notizie di insediamenti nel borgo a partire dal VI secolo, dove fu costruito un castrum bizantino che rappresent\u00f2 il primo insediamento ferrarese della storia e nel quale vi fu trasferita la sede vescovile di Voghenza fra il VII e l'VIII secolo. Il borgo sorse sull'isola creata dalla biforcazione del Po, il quale si divideva in due rami, il Volano e il Primaro, e sulla quale vi fu costruita la basilica di San Giorgio fuori le mura, la prima cattedrale della citt\u00e0. Quando, nel 1135, la sede vescovile fu trasferita nella nuova cattedrale di Ferrara, sull'altra riva del Po, la basilica di San Giorgio perse di importanza divenendo indipendente sino a quando, nel 1417, il marchese di Ferrara Niccol\u00f2 III d'Este affid\u00f2 la chiesa ai monaci benedettini olivetani. I monaci attuarono una ristrutturazione del complesso ecclesiastico a partire dal 1445, con l'aiuto di Cosm\u00e8 Tura e di Biagio Rossetti.\nA causa di notevoli danni alla struttura, ed in particolare al campanile, avvenuti fra il 1512 e il 1708, iniziarono i lavori di restauro della chiesa nel 1722 per volere della Reverenda Camera Apostolica, il cui progetto determin\u00f2 l'attuale fisionomia barocca degli interni. Intorno al 1750 venne ridimensionata anche la piazza centrale, la quale venne allargata e collegata con la porta Paola, ad ovest rispetto al borgo, tramite una strada selciata sino alla porta San Giorgio. Venne inoltre restaurato anche il ponte monumentale sul quale vennero collocate quattro statue raffiguranti san Giorgio, san Maurelio, san Rocco e san Filippo Neri ad opera dello scultore Gaetano Cignaroli.\nFra il 1809 e il 1840, a causa delle invasioni napoleoniche, il borgo viene saccheggiato e le propriet\u00e0 ecclesiastiche vennero ridotte, insieme alla distruzione di una parte del chiostro del convento.\nSuperato il periodo napoleonico, nel 1890 cominciarono i lavori per alcune opere di miglioria del borgo: in particolare, fu abbandonato l'accesso alla citt\u00e0 dalla Porta di San Giorgio e fu costruito un nuovo accesso tramite lo sventramento di un baluardo delle mura cittadine e con la costruzione di una nuova strada, la via Ferrariola, in asse con il ponte monumentale e con la chiesa. Altre opere legate alla viabilit\u00e0 riguardano la costruzione di una strada che collegasse il borgo con il vicino quartiere di Quacchio e la recinzione della piazza tramite paracarri, nella quale vi si svolgeva il Foro Boario.\nNei primi decenni del Novecento il quartiere ospita un capolinea della rete tranviaria urbana e viene costruita la scuola Bombonati, la quale oggi ha sede della contrada di San Giorgio; nel 1926 viene ampliato il borgo tramite la costruzione di nuove strade. Dopo i bombardamenti subiti nel 1942, tre anni dopo avviene la ricostruzione del ponte sul volano, il quale si persiste ancora oggi nelle medesime condizioni.\nIn anni recenti, dopo che il piazzale San Giorgio ha versato in condizioni di degrado, la Provincia di Ferrara ha dato inizio ai lavori di riqualificazione della piazza tramite la costruzione di una rotatoria e la parziale chiusura al traffico della via Ferrariola, salvaguardando cos\u00ec l'adiacente campanile della basilica e la scuola Giorgio Bombonati. L'opera di riqualificazione si inserisce nel pi\u00f9 ampio progetto dell'Idrovia ferrarese.\nTerritorio e viabilit\u00e0.\nIl ponte di San Giorgio unisce il quartiere al centro cittadino, dal quale \u00e8 separato dal Po di Volano.\nCome tutti i borghi, il territorio della contrada si estende al di fuori delle mura cittadine espandendosi a sud-est della citt\u00e0 sino ai confini della giurisdizione comunale. In particolare i territori del borgo comprendono via Bologna dal Ponte di San Paolo alla Barriera di Porta Reno e Porta Paola, Porta Romana, i quartieri di Quacchio, Villa Fulvia e Aguscello e le frazioni di Gaibanella, Gaibana, Monestirolo e San Bartolomeo in Bosco.\nIl territorio \u00e8 servito dalla Strada Statale 16 Adriatica, dal Raccordo autostradale Ferrara-Porto Garibaldi e dalla strada provinciale 15, ovvero la strada costruita negli anni '30 e che collega Ferrara con Tresigallo.\nIl trasporto pubblico \u00e8 svolto da due linee di autobus, la numero 2 con capolinea a Quacchio, e la numero 6 che attraversa il borgo sino al nuovo ospedale cittadino ubicato a Cona.\nQuacchio e villa Fulvia.\nIl quartiere di Quacchio sorge a ridosso del borgo San Giorgio, collegato ad esso tramite la via Colombarola. L'etimologia del nome del quartiere indica una zona paludosa e di acque stagnanti, cos\u00ec come era caratterizzato quel territorio nell'antichit\u00e0. Il quartiere odierno non presenta pi\u00f9 tracce del passato ed oggi esso \u00e8 il risultato dell'espansione edilizia che si \u00e8 verificata in particolare durante gli anni '60. L'unico monumento rimasto \u00e8 la chiesa parrocchiale dedicata a San Giovanni Evangelista, risalente al XIII secolo ma completamente ricostruita in stile moderno nel 1963. A Quacchio ha sede anche la Circoscrizione 4 ed \u00e8 presente un monumento alla memoria dei marinai caduti in mare, adiacente alla mura cittadine.\nImmediatamente successivo a Quacchio si trova il quartiere di Villa Fulvia, il cui nome deriva da una villa ottocentesca un tempo una delle poche costruzioni della zona mentre ora appare totalmente inglobata nel tessuto edilizio moderno. Il territorio \u00e8 caratterizzato da un tessuto prevalentemente residenziale ed \u00e8 in espansione verso est, ovvero verso la frazione di Cona, dove \u00e8 stato recentemente costruito il nuovo ospedale cittadino. Dopo anni di lavori, nel 2011 \u00e8 stata aperta la chiesa parrocchiale dedicata a Giovanni Tavelli.\nContrada e gonfalone.\nLa contrada fa parte, attraverso l'Ente Palio della citt\u00e0 di Ferrara, della F.i.Sb., Federazione italiana sbandieratori e ogni anno partecipa, nell'ambito del programma del Palio di Ferrara, agli Antichi Giochi delle Bandiere Estensi, specialit\u00e0 Under 15 e specialit\u00e0 Assoluti.\nLo stemma della contrada raffigura un'idra a sette teste che si contorce fra le fiamme: tale rappresentazione pu\u00f2 riferirsi al mito di San Giorgio che lotta contro il drago, oppure le teste del mostro simboleggiano i sette fiumi che imperversavano nell'antico territorio e che rappresentavano il pericolo di inondazioni o piene per le popolazioni e il fuoco simboleggia, in caso opposto, la lotta e la tenacia nel domare le acque.\nUn'altra rappresentazione attribuisce il significato delle teste del mostro ai sette vizi capitali i quali, attraverso il potere del fuoco purificatore, si trasformano nelle virt\u00f9 teologali.\nI colori ufficiali della contrada sono il giallo e il rosso.\nLa sede della contrada \u00e8 in Via Ravenna, 52 a Ferrara."}
{"id": "1700829", "revid": "287204", "url": "https://it.wikipedia.org/wiki?curid=1700829", "title": "Algod\u00e3o de Janda\u00edra", "text": "Algod\u00e3o de Janda\u00edra \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700833", "revid": "121140952", "url": "https://it.wikipedia.org/wiki?curid=1700833", "title": "Schiarazula marazula", "text": "S'ciaraciule maraciule, anche s'ciarazule marazule, s'ciarazula marazula, s'ciarassula marassula o scjara\u00e7ule mara\u00e7ule, \u00e8 un ballo tipico del Friuli che si ritiene risalente a prima del 1500, con origini che risalgono a un'epoca medievale.\nStoria.\nIn una lettera di denuncia all'inquisizione del 1624 si segnala che donne e uomini del paese friulano di Palazzolo eseguissero questa danza cantando in due cori per evocare la pioggia. Di tale ballo \u00e8 pervenuta versione scritta nel volume \"Il primo libro dei balli accomodati per cantar et sonar d'ogni sorte de instromenti di Giorgio Mainerio Parmeggiano Maestro di Capella della Santa Chiesa d'Aquilegia\", nel 1576.\nIl brano \u00e8 stato ripreso da diversi gruppi e autori moderni, come i \"Mitili FLK\" e il cantautore Angelo Branduardi nel suo album \"Futuro antico II\". Lo stesso Angelo Branduardi lo ha usato come tema principale per il suo brano Ballo in fa diesis minore incluso nel suo album La pulce d'acqua del 1977 e tale brano ha contribuito non poco alla diffusione e alla conoscenza di questa antica melodia. Inoltre, un progetto musicale dance chiamato Tampura ha ripreso \"Schiarazula marazula\" per un brano intitolato \"Love in the casbah\" il quale \u00e8 stato pubblicato nel 2000. La melodia di \"Schiarazula Marazula\" trova anche spazio nel brano \"Pierre\" de Grenoble dall'omonimo album (pubblicato nel 1973) di Gabriel e Marie Yacoub, fondatori del gruppo Malicorne.\nTesto.\nLe parole originali della canzone sono andate perdute. Nella citata missiva di denuncia all'inquisizione del 1624 si trova una traduzione parziale dal friulano al volgare italiano \u201cschiarazzola marazzola a marito ch'io me ne vo' et quello che segue si come son donzella che piova questa sera\"...\nNella seconda met\u00e0 del Novecento, il poeta friulano Domenico Zannier, non disponendo del testo originale della canzone rinascimentale, ha composto un nuovo testo con una serie di assonanze e di nonsensi in friulano:\nIn italiano"}
{"id": "1700838", "revid": "1718925", "url": "https://it.wikipedia.org/wiki?curid=1700838", "title": "Precipitatore elettrostatico", "text": "Il precipitatore elettrostatico (o ESP, dall'inglese \"Electro Static Precipitator\") \u00e8 un'apparecchiatura per la separazione di solidi dispersi all'interno di una fase gassosa attraverso l'applicazione di un campo elettrico. \u00c8 uno dei sistemi attualmente pi\u00f9 usati per l'abbattimento del particolato dai fumi in uscita dagli impianti di potenza.\nPrincipio di funzionamento.\nI precipitatori elettrostatici agiscono sottoponendo i fumi ad un campo elettrico molto intenso (10.000 - 70.000 volt/m). In queste condizioni si crea una scarica elettrica di tipo corona (solitamente di segno negativo). La scarica elettrica crea molte coppie ioni-elettroni: gli ioni (positivi) verranno attratti dall'elettrodo negativo (elettrodo di scarica), mentre gli elettroni tenderanno a muoversi verso l'elettrodo positivo (elettrodo di captazione), ma tenderanno a venire \"catturati\" da molecole particolarmente elettronegative, come gli ossidi di zolfo e l'ossigeno. Si formano cos\u00ec degli ioni negativi, che tendono, per raggiungere maggiore stabilit\u00e0, a venire assorbiti dalle particelle di particolato presenti nei fumi. Il particolato infatti, che di per s\u00e9 \u00e8 neutro e dunque non subisce in alcun modo la presenza di un campo elettrico, viene di fatto caricato e tende a dirigersi verso l'elettrodo di captazione dove, una volta a contatto con esso, perde la sua carica e cade lungo le pareti del precipitatore.\nUn problema di questo sistema \u00e8 legato alla resistivit\u00e0 del particolato. Infatti:\nCaratteristiche costruttive.\nGli ESP sono generalmente realizzati in due forme:"}
{"id": "1700839", "revid": "110157", "url": "https://it.wikipedia.org/wiki?curid=1700839", "title": "Barra de Santa Rosa", "text": "Barra de Santa Rosa \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700841", "revid": "106908", "url": "https://it.wikipedia.org/wiki?curid=1700841", "title": "Dami\u00e3o", "text": "Dami\u00e3o \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700842", "revid": "17827", "url": "https://it.wikipedia.org/wiki?curid=1700842", "title": "Ferrovia Padova Centrale - Padova Interporto", "text": ""}
{"id": "1700843", "revid": "110157", "url": "https://it.wikipedia.org/wiki?curid=1700843", "title": "Nova Floresta", "text": "Nova Floresta \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700846", "revid": "287204", "url": "https://it.wikipedia.org/wiki?curid=1700846", "title": "Olivedos", "text": "Olivedos \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700850", "revid": "110157", "url": "https://it.wikipedia.org/wiki?curid=1700850", "title": "Pocinhos", "text": "Pocinhos \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700855", "revid": "110157", "url": "https://it.wikipedia.org/wiki?curid=1700855", "title": "Rem\u00edgio", "text": "Rem\u00edgio \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700859", "revid": "287204", "url": "https://it.wikipedia.org/wiki?curid=1700859", "title": "Soss\u00eago", "text": "Soss\u00eago \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700865", "revid": "122743962", "url": "https://it.wikipedia.org/wiki?curid=1700865", "title": "Anagrafe tributaria", "text": "L'anagrafe tributaria, istituita con il decreto del presidente della Repubblica 29 settembre 1973 n. 605, \u00e8 la banca dati utilizzata per la raccolta e l'elaborazione dei dati relativi alla fiscalit\u00e0 dei contribuenti italiani.\nStoria.\nLe basi dell'attuale sistema tributario italiano sono state introdotte agli inizi degli anni settanta con le riforme proposte ed introdotte dai ministri delle Finanze dell'epoca: Luigi Preti e Bruno Visentini. Con questa riforma, tra le altre innovazioni, venne aumentato il numero dei contribuenti da quattro a venticinque milioni. Di conseguenza, per consentire l'elaborazione pi\u00f9 agevole dei dati di natura fiscale, venne istituito per legge il nuovo sistema informativo della fiscalit\u00e0 italiana. Questo sistema doveva permettere l'elaborazione automatica dei dati che all'epoca erano processati senza l'ausilio di strumenti informatici dagli uffici delle imposte dirette, dell'IVA e del Registro.\nL'elemento chiave del sistema informativo era la banca dati dell'Anagrafe Tributaria, la cui implementazione venne affidata alla Sogei (acronimo di Societ\u00e0 generale di informatica), un'azienda a controllo pubblico costituita a tale scopo. Le attivit\u00e0 della nuova societ\u00e0 partirono nel 1976 con il rilascio dei codici fiscali e delle partite IVA ai cittadini ed alle imprese (questi codici univoci costituiscono tuttora le chiavi di accesso dell'archivio anagrafico dei contribuenti). Successivamente vennero definiti i primi meccanismi di controllo automatico delle dichiarazioni dei redditi e di elaborazione ed incrocio dei dati di natura fiscale, ai fini di potenziare l'attivit\u00e0 di contrasto all'evasione fiscale.\nNel 1981 venne inaugurata la nuova sede del CED dell'Anagrafe tributaria, che, data la rilevanza strategica del sistema, fu dotata delle pi\u00f9 avanzate soluzioni tecnologiche e di sicurezza (sia fisica che logica) dell'epoca.\nDal 1982 al 1991 venne potenziata l'infrastruttura di rete per consentire l'interconnessione ai mainframe del nuovo CED delle strutture periferiche dell'Amministrazione finanziaria e della Guardia di finanza. In tale contesto furono introdotti i primi sistemi di reti a commutazione a pacchetto.\nDal 1992 al 2001 vennero avviati i primi servizi telematici che consentivano tramite il meccanismo delle Virtual Private Network, il collegamento al sistema di circa 150.000 utenti abilitati (intermediari finanziari e grandi imprese).\nDal 2002 ad oggi \u00e8 in atto l'estensione del sistema informativo della fiscalit\u00e0, per renderlo direttamente fruibile tramite internet ai cittadini, nell'ottica pi\u00f9 generale del processo di semplificazione del dialogo Cittadini-Imprese/Istituzioni e nel solco dell'e-government, gestito dall'Agenzia delle entrate e reso accessibile tramite il sito internet di quest'ultima.\nVigilanza.\nData la rilevanza strategica di questo sistema informativo \u00e8 stata istituita con l'articolo 2 della legge n. 60 del 27 marzo 1976, un'apposita commissione bicamerale, formata da parlamentari della Camera dei deputati e del Senato della Repubblica, avente il compito della vigilanza sull'Anagrafe tributaria."}
{"id": "1700867", "revid": "124123", "url": "https://it.wikipedia.org/wiki?curid=1700867", "title": "Angelo Pichi", "text": "Biografia.\nNato in una famiglia aristocratica, Angelo Pichi milit\u00f2 come ufficiale nell'esercito pontificio. Ebbe numerose condanne per gli atti patriottici compiuti. Nel 1849 come colonnello comand\u00f2 il reggimento \"Unione\" e successivamente la 3\u00aa divisione ; in Maggio comanda la difesa di Bologna dagli Austriaci.\nCon lo scoppio della terza guerra di indipendenza nel 1866 si arruol\u00f2 nel Corpo Volontari Italiani di Giuseppe Garibaldi e combatt\u00e9 in Trentino con il grado di maggiore generale comandante la 2\u00aa brigata volontari formata dal 4\u00ba e 10\u00ba reggimento.\nIscritto alla massoneria, nel 1862 fu membro della Loggia \"Osiride\" di Torino, dal 1872 al 1878 fu Maestro venerabile della Loggia \"Garibaldi\"\" di Ancona."}
{"id": "1700869", "revid": "110157", "url": "https://it.wikipedia.org/wiki?curid=1700869", "title": "Cuit\u00e9 (Para\u00edba)", "text": "Cuit\u00e9 \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700870", "revid": "742538", "url": "https://it.wikipedia.org/wiki?curid=1700870", "title": "Kid\u014d shin seiki Gundam X", "text": ", nota anche come \"After War Gundam X\", \u00e8 una serie televisiva anime di genere mecha prodotta dalla Sunrise nel 1996; ambientata in uno degli universi alternativi della metaserie \"Gundam\", conta 39 episodi.\nTrama.\nIn un futuro remoto la Federazione Terrestre e le Colonie orbitanti si fronteggiano in una guerra totale: le seconde chiedono difatti l'indipendenza dalla prima. A seguito del fallimento dell'Operazione Lilac capitanata dal padre di Ennil, il tentativo da parte delle forze rivoluzionarie d'invadere il pianeta, in un ultimo disperato tentativo di vincere lo scontro l'esercito delle colonie decide di far schiantare molte delle stesse piattaforme spaziali orbitanti tutt'attorno al pianeta Terra, come fossero delle bombe o meteoriti giganti. L'ultima speranza di sopravvivenza rimasta ancora alla Terra prima di essere del tutto rasa al suolo sono i nuovissimi modelli Gundam X - il cui armamento a raggi laser viene alimentato da una potentissima apparecchiatura satellitare posizionata sulla Luna - i quali tentano a tutti i costi, ma invano, di impedire il bombardamento finale del pianeta. Durante gli esperimenti di creazione dei prototipi Gundam, ci si accorse che alcuni individui iniziavano a sviluppar in forma del tutto innata delle caratteristiche mentali speciali.\nAnno 0015 After War: la popolazione umana \u00e8 stata praticamente decimata dall'impatto delle colonie con la superficie terrestre. Immediatamente dopo la guerra, fra i pochi superstiti rimasti - senza alcuna guida che li governi - scoppia una situazione generalizzata di anarchia. Ma il vuoto lasciato dalle autorit\u00e0 viene presto riempito da certi personaggi spregiudicati auto-nominatisi \"sovrani\", che segretamente stanno ricostituendo i propri arsenali per ricominciare a combattere per la supremazia dell'uno sull'altro. Punto di forza di questi capi-nazione sono proprio quei particolari soggetti dotati di innati poteri sovrannaturali e chiamati \"Newtype\".\nIn mezzo a questa difficile situazione, tra il neonato governo terrestre e gli ex comandanti dell'armata rivoluzionaria spaziale, un terzo schieramento tenta di radunare intorno a s\u00e9 tutti i \"Newtype\", sotto la guida di Jamil Neate, ex pilota di Gundam X e lui stesso uno dei primi \"soggetti speciali\" studiati dagli scienziati della mente della Terra. Con l'aiuto del suo protetto, il giovane Garrod, a cui viene affidato un Gundam X scampato alla distruzione, e della coetanea Tiffa, Jamil \u00e8 pronto a sfidare le due redivive superpotenze contrapposte in nome dei suoi ideali. Nel tentativo d'impedire che il passato tragicamente si ripeta, Jamil con la sua squadra di \"avvoltoi\" va alla ricerca dei Newtype rimasti ancora in circolazione per cercar di proteggerli ed impedire cos\u00ec che possano nuovamente venire sfruttati da uomini senza scrupoli.\nPersonaggi.\nPiloti ed equipaggio della Freeden.\n16 anni, figlio di un ingegnere militare. Sopravvissuto alla grande catastrofe avvenuta 15 anni addietro, si \u00e8 adattato a vivere come mercenario in lavoretti vari, fino a che non incontra Tiffa.\nUna ragazzina \"Newtype\" dotata di doti psichiche molto pi\u00f9 sviluppate rispetto alla norma; ancora sconvolta per il trauma subito in conseguenza degli esperimenti scientifici condotti su di lei da scienziati adulti senza alcuno scrupolo etico.\nUn ex-soldato della vecchia Federazione Terrestre. In apparenza un tipo caratterialmente freddo e calmissimo, nasconde in realt\u00e0 anche lui un forte trauma interiore; comandante dell'astronave \"Freeden\" ha una divisa blu, occhiali scuri che gli coprono gli occhi e una grande cicatrice che gli attraversa il viso.\nPilota mercenario assoldato da Jamil, ha un debole per le belle ragazze. Alto e slanciato, porta capelli a caschetto e indossa lunghi jeans bianchi stretti.\nForte e di buon cuore, \u00e8 per\u00f2 un po' meno sveglio di Roy; cerca di raccogliere abbastanza denaro per poter aiutare la numerosa famiglia. Ha capelli biondi tinti a spazzola.\nAffidabile vice di Jamil e segretamente innamorata di lui, \u00e8 una donna tutta d'un pezzo e sempre perfettamente impeccabile. Sembra per\u00f2 esser sensibile alle lusinghe di Roy.\nCollega di Sara, una biondina che gira sempre per la nave indossando una vertiginosa minigonna.\nMedico di bordo della Freeden, amico e confidente di qualche anno pi\u00f9 grande di Jamil. Indubbiamente la personalit\u00e0 pi\u00f9 saggia tra tutti i componenti dell'equipaggio; indossa sempre un camice bianco ed indossa grandi occhiali da vista.\nGiovane capomeccanico della Freeden, si considera molto pi\u00f9 capace, maturo e responsabile di Garrod.\nGiovane assistente alla sala di comando della Freeden, \u00e8 lui che quasi sempre ha in mano il timone della nave.\nMeccanici che lavorano a bordo della Freeden alle dirette dipendenze di Kid.\nMembri della nuova Federazione degli stati terrestri.\nFratello maggiore di Olba, \u00e8 anche colui che dirige i piani e guida le missioni dei due.\nHa un viso delicato e alquanto effeminato, pende dalle labbra di Shagia ed esegue sempre senza batter ciglio i suoi ordini.\nAlto ufficiale a capo del reparto d'intelligence della nuova Federazione degli stati terrestri.\nArmata rivoluzionaria spaziale.\nSindaco di Fort Severn, manipola Carris per i propri secondi fini.\nGenerale e comandante in capo dell'armata rivoluzionaria dell'esercito spaziale ai tempi della guerra contro la Terra. Padre di Ennil.\nAltri Vulteres.\nGiovane donna a capo di una delle squadre di \"avvoltoi\". Collabora saltuariamente con Jamil.\nComandante di una squadra di \"avvoltoi\" che saltuariamente si trova a collaborare con la Freeden di Jamil.\nAssieme a Rosa e Rosso si trova ad operare in favore del gruppo a bordo della Freeden.\nCaposquadra di uno dei vari gruppi di \"avvoltoi\". Figlia di un uomo delle colonie e di una donna terrestre, dopo che Garrod rifiuta le sue avance erotiche, prova in tutte le maniere possibili a contrastarlo e sconfiggerlo.\nVice di Ennil e innamorato di lei.\nAltri Newtype.\nAlto e magro, delicato adolescente biondo, \u00e8 un Newtype artificiale le cui doti soprannaturali gli sono state impiantate a caro prezzo da Nomoa/Dorat."}
{"id": "1700871", "revid": "110157", "url": "https://it.wikipedia.org/wiki?curid=1700871", "title": "Soledade (Para\u00edba)", "text": "Soledade \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Ocidental."}
{"id": "1700872", "revid": "266508", "url": "https://it.wikipedia.org/wiki?curid=1700872", "title": "Neuroanatomia", "text": "La neuroanatomia \u00e8 la branca dell'anatomia che studia l'organizzazione anatomica del sistema nervoso.\nNei vertebrati, l'insieme dei gangli e dei nervi che collegano il cervello al resto del corpo (il sistema nervoso periferico) e la struttura interna del cervello sono estremamente complessi. Per questo lo studio della neuroanatomia \u00e8 diventato una disciplina distinta, anche se essa rappresenta una specializzazione nell'ambito della neuroscienza.\nL'individuazione di strutture e regioni distinte del cervello ha acquistato importanza fondamentale nello studio del funzionamento del cervello. Per esempio, gran parte delle conoscenze acquisite dai neuroscienziati deriva dall'aver osservato come i danni, o \"lesioni\", di aree specifiche del cervello incidono sul comportamento o altre neurofunzioni.\nPrincipi dell'organizzazione del cervello.\nIl cervello umano contiene moltissime cellule nervose o neuroni.\nIn generale, i neuroni sono costituiti da 4 regioni morfologiche:\n1. Corpo cellulare o soma, che contiene il nucleo, e che pu\u00f2 essere considerato il centro metabolico del neurone.\n2. I dendriti, che ricevono le informazioni dagli altri neuroni.\n3. Gli assoni, che portano gli impulsi ai neuroni.\n4. I terminali assonici, che formano le sinapsi, e che servono a processi come la comunicazione neuronale.\nI neuroni possono essere classificati in multipolari, contenenti un assone e molti dendriti, e unipolari, con un assone e un dendrite.\nMa i neuroni possono essere anche classificati in base al neurotrasmettitore che contengono, come i neuroni dopaminici della sostanza grigia.\nIn aggiunta ai neuroni, il cervello contiene anche quelle che si chiamano cellule gliali, e che sono dieci volte superiori di numero ai neuroni.\nLe cellule gliali hanno varie funzioni, come ad esempio quella di portare nutrimento ai neuroni.\nFonte: Kaplan and Sadock, Comprehensive textbook of psychiatri, 7th edition\nComponenti strutturali.\nVediamo ora di descrivere le varie strutture del cervello, attraverso la sua evoluzione.\nNei primi stadi dello sviluppo si possono distinguere tre componenti fondamentali: il proencefalo, il mesencefalo e il romboencefalo.\nIn seguito, il proencefalo diventer\u00e0 telencefalo e poi diencefalo.\nIl telencefalo da origine alla corteccia cerebrale, alla formazione ippocampale, all'amigdala e ad alcuni componenti dei gangli della base.\nIl diencefalo diventa il talamo, l'ipotalamo e altre strutture correlate.\nIl mesencefalo d\u00e0 origine al cosiddetto \"cervello di mezzo\".\nIl rombencefalo d\u00e0 origine al metencefalo e al mielencefalo.\nFonte: \"Kaplan and Sadock, Comprehensive tetxbook of psychiatry\".\nLa corteccia cerebrale \u00e8 divisa in 4 lobi, frontale, occipitale, temporale e parietale.\nIl lobo frontale consiste della regione motoria primaria, della regione premotoria e della regione prefrontale.\nNel lobo parietale anteriore troviamo invece la corteccia somatosensoria primaria, in quello posteriore altre regioni corticali assegnate a funzioni somatosensorie visive.\nLa parte superiore del lobo temporale contiene la corteccia auditiva primaria e altre regioni auditive, la parte inferiore contiene regioni addette a funzioni visive complesse.\nIl lobo occipitale consiste di regioni come la corteccia primaria visiva."}
{"id": "1700873", "revid": "196390", "url": "https://it.wikipedia.org/wiki?curid=1700873", "title": "Swiss Air Force", "text": ""}
{"id": "1700875", "revid": "110157", "url": "https://it.wikipedia.org/wiki?curid=1700875", "title": "Araruna (Para\u00edba)", "text": "Araruna \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700877", "revid": "110157", "url": "https://it.wikipedia.org/wiki?curid=1700877", "title": "Cacimba de Dentro", "text": "Cacimba de Dentro \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700878", "revid": "110157", "url": "https://it.wikipedia.org/wiki?curid=1700878", "title": "Casserengue", "text": "Casserengue \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700881", "revid": "287204", "url": "https://it.wikipedia.org/wiki?curid=1700881", "title": "Dona In\u00eas", "text": "Dona In\u00eas \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700882", "revid": "287204", "url": "https://it.wikipedia.org/wiki?curid=1700882", "title": "Sol\u00e2nea", "text": "Sol\u00e2nea \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700886", "revid": "1442080", "url": "https://it.wikipedia.org/wiki?curid=1700886", "title": "Lucio Vario Rufo", "text": "Biografia.\nAmico di Virgilio, di cui era certamente pi\u00f9 grande, Vario fu anch'egli epicureo, come attestato anche da Quintiliano, che lo definisce esplicitamente \"epicureus\" e da Filodemo di Gadara, che gli dedic\u00f2 un trattato \"Sulla morte\".\nAvrebbe, comunque, introdotto Virgilio nel circolo di Mecenate e, con lui, presentato anche Orazio. Che Virgilio ne fosse amico e ammiratore traspare dal fatto che, negli anni Quaranta, Virgilio, sotto lo pseudonimo di Licida, rimpiangeva di non aver prodotto fino a quel momento nulla di paragonabile alla poesia di Vario o di Elvio Cinna. La gratitudine e la stima di Orazio, invece, \u00e8 evidente dalla definizione di quest'ultimo di Vario come un maestro dell'epica e l'unico poeta in grado di celebrare le gesta di Marco Vipsanio Agrippa.\nAncora la gi\u00e0 citata testimonianza di Quintiliano lo pone in stretti rapporti con Augusto: una \"didascalia\", infatti, informa che nel 29 a.C. lavor\u00f2 per i giochi celebrativi in onore della vittoria di Augusto alla battaglia di Azio (31 a.C.) e che Vario ricevette un milione di sesterzi dal \"princeps\".\nDopo la morte di Virgilio, fu incaricato da Augusto, insieme a Plozio Tucca, di pubblicare l\"Eneide\". Dopo questa data non abbiamo altre notizie.\nOpere.\nDelle opere di Vario, come detto, celebrate in et\u00e0 augustea non ci restano che magri frammenti. Da Macrobio sappiamo che Vario compose un poema \"De morte\", ampiamente riecheggiato da Virgilio.\nOrazio, invece, alluderebbe ad un altro poema: secondo uno scoliasta, infatti, si tratterebbe di un panegirico di Augusto. \nL'opera letteraria pi\u00f9 famosa di Vario fu, comunque, la tragedia \"Tieste\", che Quintiliano riteneva non essere inferiore ad alcuna tragedia greca."}
{"id": "1700887", "revid": "857138", "url": "https://it.wikipedia.org/wiki?curid=1700887", "title": "Riach\u00e3o", "text": ""}
{"id": "1700890", "revid": "1776051", "url": "https://it.wikipedia.org/wiki?curid=1700890", "title": "Carlo Borgatta", "text": "Biografia.\nBorgatta nacque da una delle famiglie pi\u00f9 importanti del piccolo borgo alessandrino di Rocca Grimalda.\nVenne nominato da Sua Maest\u00e0 Umberto I Senatore del Regno d'Italia il 14 giugno 1900 e il giorno 23 dello stesso mese pronunci\u00f2 il giuramento.\nTrasferitosi a Roma per esplicare i suoi compiti istituzionali, in tarda et\u00e0 ritorn\u00f2 al paese natio e qui mor\u00ec.\nLa cittadinanza di Rocca Grimalda ha voluto ricordare questo illustre concittadino dando il suo nome alla piazza principale del centro storico, Piazza Senatore Borgatta, in fronte al castello un tempo propriet\u00e0 della sua famiglia e al palazzo ottocentesco che i Borgatta fecero costruire all'ingresso del borgo, oggi adibito a palazzo comunale."}
{"id": "1700895", "revid": "287204", "url": "https://it.wikipedia.org/wiki?curid=1700895", "title": "Tacima", "text": "Tacima, o anche Campo de Santana, \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700896", "revid": "287204", "url": "https://it.wikipedia.org/wiki?curid=1700896", "title": "Riach\u00e3o (Para\u00edba)", "text": "Riach\u00e3o \u00e8 un comune del Brasile nello Stato del Para\u00edba, parte della mesoregione dell'Agreste Paraibano e della microregione del Curimata\u00fa Oriental."}
{"id": "1700899", "revid": "1573940", "url": "https://it.wikipedia.org/wiki?curid=1700899", "title": "Zeng Jinyan", "text": "Biografia.\nZeng Jinyan \u00e8 diventata famosa per un blog creato dopo il primo arresto del marito ad opera della polizia segreta cinese nel mese di agosto del 2006. La donna ha infatti raccontato sul web tutto ci\u00f2 che succedeva e tutti i particolari della sua vita sotto una sorveglianza costante e sotto pressione della polizia.\nZeng Jinyan e Hu Ja hanno registrato un documentario di 31 minuti intitolato \"Prigionieri della Citt\u00e0 delle Libert\u00e0\" (\"Prisoners of Freedom City\") in cui si raccontano i sette mesi di arresti domiciliari dall'agosto del 2006 al marzo 2007. Due mesi dopo il 18 marzo 2007 la coppia \u00e8 stata nuovamente messa agli arresti domiciliari per attentato alla sicurezza dello Stato. Dal 27 dicembre scorso Zeng Jinyan e la figlia di 5 mesi sono nuovamente agli arresti domiciliari nel quartiere di Pechino chiamato la \"Citt\u00e0 della Libert\u00e0 \", ed esattamente dal giorno in cui Hu Jia \u00e8 stato prelevato dalla polizia per la seconda volta e portato via.\nZeng Jinyan \u00e8 stata eletta dal Time come una delle cento personalit\u00e0 pi\u00f9 influenti del 2007, e soprannominata \"Tiananmen 2.0\", per via del suo impegno in favore dei diritti umani e del suo blog.\nIl 7 agosto 2008, un giorno prima dell'apertura dei Giochi olimpici, Zeng Jinyan e la sua figlioletta di pochi mesi sono scomparse nel nulla: una delle tesi pi\u00f9 accreditate \u00e8 che Zeng Jinyan e sua figlia siano state portate via per evitare che lei avesse qualche contatto con la stampa internazionale."}
{"id": "1700913", "revid": "125848676", "url": "https://it.wikipedia.org/wiki?curid=1700913", "title": "Nelvana", "text": "Nelvana \u00e8 uno studio di animazione canadese, fondato nel 1971 e sito in Toronto. Il nome fu deciso dai suoi fondatori: Michael Hirsh, Patrick Loubert, e Clive A. Smith, ispirati dal nome della supereroina canadese ideata da Adrian Dingle nel 1941: \"Nelvana of the Northern Lights\". La propriet\u00e0 della compagnia \u00e8, da settembre 2000, della Corus Entertainment, una societ\u00e0 derivata dalla Shaw Communications.\nL'azienda ha collezionato una nutrita serie di premi per molte delle sue serie televisive, fra cui: Rolie Polie Olie, Babar, Allacciate le cinture viaggiando s'impara, Sorriso d'argento, e altre ancora.\nIl suo logo \u00e8 un orso polare rivolto verso Polaris."}
{"id": "1700914", "revid": "125282009", "url": "https://it.wikipedia.org/wiki?curid=1700914", "title": "Mambassa", "text": "I Mambassa sono un gruppo indie rock italiano originario di Bra, Cuneo.\nStoria del gruppo.\nNel 1995, in quel di Bra, cittadina in provincia di Cuneo, s'incontrano Fabrizio Napoli e Stefano Sardo che daranno il via al progetto musicale dei Mambassa, assieme a Davide Tallone, Massimo Lorenzon, Enzo Fissore e Paolo Aloi.\nNel giugno 1997, dopo aver vinto Indipendenti, grazie alla collaborazione di Max Casacci esce il loro primo album, intitolato \"Umore Blu Neon\" (Fri/Rti), che li porter\u00e0 nel loro primo tour per l'Italia.\nNel '98, il chitarrista Enzo Fissore viene sostituito da Nino Azzar\u00e0 e un anno dopo il bassista Paolo Aloi lascia il posto a Mago Medina; nello stesso anno esce il secondo lavoro dei Mambassa, \"2M\", (Mescal/PolyGram) che riscuote il successo della critica e dei fans ma che non riesce a colpire nel segno, rimanendo ignorato dalla discografia italiana.\nNel 2002, dopo che Davide Tallone ha abbandonato il gruppo, esce il terzo album, \"Mi manca chiunque\", (Mescal/Sony) dal sound nostalgico e sottilmente malinconico, caratteristica che distinguer\u00e0 la musica e lo stile dei Mambassa negli anni a venire.\nNel frattempo, il bassista Mago Medina lascia il posto a Gianfranco Nasso.\nNel 2003 la band accompagna i Subsonica in 12 tappe del loro tour, dove incontra Davey Ray Moor, col quale collabora per la registrazione del nuovo disco che uscir\u00e0 il 22 ottobre 2004, intitolato \"Mambassa\" (Mescal/Sony).\nProprio da quest'ultimo lavoro \u00e8 tratto un brano che la cantante romana Syria ha inserito nel suo nuovo album, intitolato \"Un'altra me\" ed uscito nel febbraio 2008, contenente (oltre ad altre nove cover) il riarrangiamento di Canzone d'odio - uno dei due singoli dell'album - e de L'antidoto.\nDopo una lunga pausa - in cui il cantante della band, Stefano Sardo, si \u00e8 dedicato a scrivere film (\"La Doppia Ora\", \"Tatanka\") i Mambassa tornano nel 2010, con una nuova formazione (entra Fulvio Bosco alle tastiere) e un nuovo disco: \"LP\" , quinto album di inediti della band, esce il 26 ottobre 2010 per EMI Italia.\nNel 2011 i Mambassa hanno pubblicato in download gratuito su internet il loro primo live ufficiale, \"Live at HMA\".\nNel 2012 hanno realizzato la colonna sonora del film \"Workers - Pronti a tutto\", diretto da Lorenzo Vignolo. La colonna sonora del film che contiene molti brani inediti \u00e8 stata pubblicata da Warner Chappell.\nAlla fine del 2015 lanciano il sesto album, \"Non avere paura\" ed inseriscono in formazione Gigi Giancursi, ex membro dei Perturbazione."}
{"id": "1700916", "revid": "1543377", "url": "https://it.wikipedia.org/wiki?curid=1700916", "title": "Lonchura striata domestica", "text": "Il passero del Giappone (\"Lonchura striata domestica\" ) \u00e8 una variet\u00e0 di passeriforme\nselezionata in allevamento, derivata dalla Lonchura striata ed appartenente alla famiglia degli estrildidi.\nCome intuibile dal nome, questi uccelli sono stati selezionati in Giappone nel corso del XVIII secolo a partire da esemplari importati dalla Cina, e da l\u00ec sono giunti in Europa come uccelli da gabbia nel 1860.\nIn virt\u00f9 della facilit\u00e0 con cui si riproduce, il passero del Giappone si \u00e8 rivelato un buon organismo modello per studi sull'imprinting e sulla struttura del canto.\nTassonomia.\nLo \"status\" tassonomico di questi uccelli rimane oggetto di dibattito: pur essendo la maggior parte degli studiosi concorde nel vedere questo uccello come una forma addomesticata del passero striato, ottenuta in particolare a partire dalle sottospecie cinesi \"subsquamicollis\" e \"swinhoei\", c'\u00e8 disaccordo sul dover considerare i passeri del Giappone come una sottospecie a s\u00e9 stante (col nome di \"Lonchura striata domestica\"), come specie vera e propria (come fatto con molti animali addomesticati, ad esempio il maiale rispetto al cinghiale ed il cane rispetto al lupo) oppure come una semplice variet\u00e0 selezionata in allevamento. Secondo alcuni, nel processo di addomesticamento del passero del Giappone \u00e8 intervenuta anche l'ibridazione con altre specie congeneri, come cappuccino tricolore, cappuccino testa bianca e donacola petto castano.\nDescrizione.\nDimensioni.\nMisura fino a 13\u00a0cm, coda compresa.\nAspetto.\nSecondo lo \"standard\", stilato nel 1993 dalla Confederazione Ornitologica Mondiale, il passero del Giappone deve presentare testa, dorso, ali e coda di colore uniforme, con ventre e fianchi chiari con un disegno a scaglie (detto \"lisca di pesce\") del colore del dorso. La forma \"ancestrale\" di questo uccello viene generalmente considerata la \"nero-bruno\", caratterizzata da area dorsale di colore bruno-nerastro con tendenza a scurirsi su faccia, ali e coda, mentre il ventre \u00e8 biancastro con lisca di pesce nera. Sono state per\u00f2 nel tempo selezionate numerose variet\u00e0 di colore, fra cui:\nSono state selezionate anche delle variet\u00e0 di forma del piumaggio, come l\"'arricciato\" (in cui le penne crescono in maniera arruffata) e la \"ciuffato\" (molto apprezzata negli anni trenta e caratterizzata da piume allungate su fronte e vertice).\nQuale che sia la variet\u00e0 di colore o di forma, il passero del Giappone non presenza alcun tipo di dimorfismo sessuale nella livrea.\nBiologia.\nSi tratta di uccelli molto pacifici e socievoli, che vivono in coppie od in gruppi anche molto consistenti, aggregandosi senza problemi ad altre specie di estrildidi. I passeri del Giappone hanno abitudini essenzialmente diurne e passano la maggior parte del giorno alla ricerca di cibo, mentre durante la notte si riuniscono all'interno dei nidi, i quali spesso all'infuori del periodo riproduttivo ospitano pi\u00f9 di una coppia ciascuno.\nAlimentazione.\nSi nutre piccoli semi di Graminacee, come Panico, Miglio e Scagliola; durante il periodo riproduttivo in virt\u00f9 dell'accresciuto fabbisogno energetico accetta anche cibi come il pastoncino all'uovo ed erbe fresche quali Centocchio, Tarassaco, Borsa del Pastore ed avena decorticata (della quale questi uccelli sono particolarmente ghiotti), oltre a semi immaturi e germinati.\nRiproduzione.\nI passeri del Giappone possono riprodursi durante tutto l'anno. Il maschio corteggia la femmina emettendo un flebile canto fischiato (unica caratteristica distintiva del sesso, in quanto le femmine non cantano) e tenendo le timoniere allargate, muovendosi attorno ad essa secondo traiettorie zigzaganti ed attendendo la sua disponibilit\u00e0 (data accovacciandosi e spostando lateralmente la coda) per accoppiarsi.\nIl nido viene costruito da entrambi i sessi in cavit\u00e0 sufficientemente spaziose (come i tipici nidi \"a cassettina\" o \"a pera\" per estrildidi), intrecciando rametti e fibre vegetali a formare una struttura sferica con camera di cova centrale. Al suo interno la femmina depone 3-6 uova, che entrambi i \"partner\" provvedono a covare (alternandosi durante il giorno e dormendo assieme nel nido durante la notte) per 13-16 giorni, al termine dei quali nascono \"pulli\" ciechi ed implumi che vengono imbeccati ed accuditi da entrambi i genitori per circa tre settimane, al termine delle quali sono pronti per l'involo: non \u00e8 tuttavia raro che i novelli rimangano coi genitori per alcune settimane dopo l'involo, tornando a dormire nel nido durante la notte e chiedendo sporadicamente l'imbeccata ai genitori.\nA differenza delle altre specie di estrildidi, che riconoscono i propri \"pulli\" in base alle verruche poste ai lati del becco ed alla disposizione delle macchie sul palato (markers), ignorando gli altri, il passero del Giappone imbecca indistintamente tutti i nidiacei che schiudono dalle uova del proprio nido: ci\u00f2 lo ha reso estremamente popolare come balia per l'allevamento di specie particolarmente pregiate (ad esempio il diamante di Gould o i diamanti del genere \"Erythrura\") o di specie che si riproducono con difficolt\u00e0 in cattivit\u00e0. Pare inoltre che coppie formate da due maschi allevino meglio rispetto a coppie di femmine o a coppie maschio-femmina."}
{"id": "1700919", "revid": "184755", "url": "https://it.wikipedia.org/wiki?curid=1700919", "title": "Lucio Saffaro", "text": "Appassionato di matematica, coniug\u00f2 ricerca matematica e pittura. Studi\u00f2 i solidi (soprattutto gli icosaedri esistenti in natura) e li rappresent\u00f2 anche dipingendoli nei suoi quadri.\nBiografia.\nNato da una famiglia d'origine persiana si laure\u00f2 in fisica all'Universit\u00e0 di Bologna. Parallelamente all'attivit\u00e0 artistica, come matematico dilettante pubblic\u00f2 diversi articoli su nuove \ntassellature del piano\n, su nuove classi di icosaedri, su aspetti dell'infinito matematico, su alcune strutture assiomatico-linguistiche. Le sue ricerche sui nuovi poliedri sono state presentate in numerosi lavori dell'autore e sono state oggetto di conferenze che Saffaro ha tenuto all'estero e in Italia; molte delle elaborazioni di Saffaro nell'ambito della geometria non sono state tuttavia mai sottoposte a un vaglio sistematico della comunit\u00e0 scientifica.\nAlcuni saggi relativi ai poliedri sono stati pubblicati sull\"'Enciclopedia della Scienza e della Tecnica\" della Mondadori.\nHa inoltre prodotto decine di pubblicazioni letterarie, recensite e presentate da autorevoli critici, e ha pubblicato numerose opere poetiche, alcune delle quali sono state tradotte in Germania e in Francia.\nPer quanto riguarda l'arte, dopo aver iniziato a esporre i suoi quadri nel 1962 alla Galleria dell'Obelisco di Roma, ha esposto alla Biennale di Venezia, a Roma, e in molte rassegne in Italia e all'estero, conseguendo alcuni riconoscimenti.\nSue opere sono state esposte in mostre antologiche al Museo civico di Castelvecchio di Verona, alla Galleria d'arte moderna di Bologna, al \"Museo Civico\" di Bassano del Grappa.\nI suoi lavori sono stati esposti al \"Sistema Museale d'Ateneo\" dell'Universit\u00e0 di Bologna nel 2004."}
{"id": "1700924", "revid": "1501558", "url": "https://it.wikipedia.org/wiki?curid=1700924", "title": "Campionato europeo di calcio a 5 Under-21", "text": "Il campionato europeo di calcio a 5 Under-21 (en. \"UEFA Under-21 Futsal Tournament\") \u00e8 stata una competizione di calcio a 5 organizzata dalla UEFA che avrebbe dovuto avere cadenza biennale. Tuttavia, fu disputata in un'unica edizione: dopo anni di rinvii della seconda edizione, nel 2019 il torneo \u00e8 stato definitivamente accantonato e sostituito dall'UEFA Under-19 Futsal Championship.\nFormula.\nEra riservata a selezioni nazionali composte da atleti che, alla data di inizio della fase di qualificazione, avessero al massimo ventuno anni. All'edizione del 2008 hanno partecipato 28 selezioni divise in sette gironi di qualificazione; la vincitrice di ciascun girone ha ottuto l'accesso alla fase finale insieme alla Russia, in qualit\u00e0 di Paese ospitante. "}
{"id": "1700926", "revid": "767487", "url": "https://it.wikipedia.org/wiki?curid=1700926", "title": "Ch\u00e3 de Alegria", "text": "Ch\u00e3 de Alegria \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione di Vit\u00f3ria de Santo Ant\u00e3o."}
{"id": "1700931", "revid": "2121138", "url": "https://it.wikipedia.org/wiki?curid=1700931", "title": "Pilaf", "text": "Il pilaf (o plov nelle lingue turche) \u00e8 un sistema di cottura del riso attraverso cui si ottiene un composto con chicchi sgranati. Il termine \"p\u00edlaf\" (o \"pil\u00e0f\") \u00e8 preso dal cucina mediorientale e centroasiatica, a sua volta derivato dal turco \"pilau\", con il significato di \"riso bollito\".\nDescrizione.\nLa ricetta tradizionale prevede la cottura al forno del riso in casseruola coperta, mediante l'aggiunta di una quantit\u00e0 limitata di brodo e preventivamente insaporito con rosolatura in burro e cipolla tritata. Molti sono i modi di insaporire il riso nelle varie regioni in cui si cucina questo piatto, principalmente in Medio Oriente, come per esempio l'aggiunta di chiodi di garofano o di cannella.\nNei paesi arabi o turcofoni \u00e8 generalmente servito come contorno o base a cui aggiungere pezzetti di carne o pesce. Nella cucina occidentale il riso pilaf viene utilizzato come piatto leggero, soprattutto in caso di dieta."}
{"id": "1700935", "revid": "110157", "url": "https://it.wikipedia.org/wiki?curid=1700935", "title": "Ch\u00e3 Grande", "text": "Ch\u00e3 Grande \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione di Vit\u00f3ria de Santo Ant\u00e3o."}
{"id": "1700936", "revid": "767487", "url": "https://it.wikipedia.org/wiki?curid=1700936", "title": "Gl\u00f3ria do Goit\u00e1", "text": "Gl\u00f3ria do Goit\u00e1 \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione di Vit\u00f3ria de Santo Ant\u00e3o."}
{"id": "1700937", "revid": "110157", "url": "https://it.wikipedia.org/wiki?curid=1700937", "title": "Pombos", "text": "Pombos \u00e8 un comune del Brasile nello Stato del Pernambuco, parte della mesoregione della Zona da Mata Pernambucana e della microregione di Vit\u00f3ria de Santo Ant\u00e3o."}
{"id": "1700939", "revid": "44735", "url": "https://it.wikipedia.org/wiki?curid=1700939", "title": "Un bacio romantico", "text": ""}
{"id": "1700945", "revid": "1482985", "url": "https://it.wikipedia.org/wiki?curid=1700945", "title": "Torta Saint Honor\u00e9", "text": "La torta Saint Honor\u00e9 \u00e8 una torta che prende il proprio nome dal santo patrono dei pasticceri francesi Onorato di Amiens (Saint Honor\u00e9 o Honoratus), vescovo di Amiens nel VI o VII secolo). Si racconta che sia stato lo chef Chiboust a creare il dolce nella propria pasticceria parigina nel 1846 situata a Parigi in Rue Saint-Honor\u00e9.\nQuesto dolce consiste di una pasta sfoglia, guarnita nella sua parte esterna da una serie di profiteroles, attaccati alla base della torta con caramello o panna. La parte centrale del dolce \u00e8 invece guarnita con della \"crema chiboust\" (crema pasticcera alleggerita da meringa)."}
{"id": "1700947", "revid": "107862272", "url": "https://it.wikipedia.org/wiki?curid=1700947", "title": "Dave Nonis", "text": "Carriera.\nGiocatore.\nNonis gioca nel NCAA College Hockey negli USA alla University of Maine, colleziona 14 goal e 78 punti in 153 partite dal 1984 al 1988. Nonis gioca un anno nell'hockey professionistico in Danimarca e nel 1989 ritorna alla University of Maine.\nGeneral Manager.\nNonis diventa il general manager dei Vancouver Canoucks nel 2004. Prima di questo, fu per sei anni Vice Presidente e direttore dell'hockey del franchise (professional sport league organization)."}
{"id": "1700948", "revid": "287204", "url": "https://it.wikipedia.org/wiki?curid=1700948", "title": "Tirli", "text": "Tirli \u00e8 una frazione del comune italiano di Castiglione della Pescaia, nella provincia di Grosseto, in Toscana.\nGeografia fisica.\nIl paese \u00e8 situato nella Maremma grossetana a circa 400 m s.l.m., circondato da boschi di castagni e macchia mediterranea, nelle vicinanze della vetta di Poggio Ballone.\nStoria.\nLe origini di Tirli sono riconducibili al periodo altomedievale, venendo ricordato per la prima volta in un documento datato 814. In quell'epoca la localit\u00e0 era costituita da insediamenti sparsi, che ancora non costituivano un vero e proprio agglomerato. Durante i secoli successivi, la localit\u00e0 viene nuovamente ricordata in alcuni documenti risalenti al XII secolo.\nLa costituzione del vero e proprio centro risale tuttavia alla seconda met\u00e0 del XVI secolo, dopo che la zona risultava gi\u00e0 inglobata nel territorio amministrato dal Granducato di Toscana. Proprio in quel periodo furono costruite numerose strutture monastiche nell'area collinare di Poggio Ballone attorno all'abitato fiorente, le cui origini erano riconducibili alla crescente vita monastica nella zona. L'eremo di Malavalle e il pi\u00f9 vicino eremo di Sant'Anna diedero cos\u00ec impulso allo sviluppo della frazione, che non fu mai circondata da una cinta muraria difensiva, contrariamente a quello che accadeva nei vicini borghi di origini medievali.\nA partire dai primi anni del XVII secolo furono infatti molto attivi nella zona gli agostiniani, e in particolare la figura del venerabile Padre Giovanni Nicolucci, il quale, insediatosi alla fine del XVI secolo nel vicino eremo di Malavalle, promosse a Tirli la nascita di una comunit\u00e0 di frati agostiniani e l'edificazione di una chiesa parrocchiale, oltre che dello stesso eremo di Sant'Anna. Durante il XVII secolo furono dunque costruiti numerosi edifici religiosi, compresa la perduta cappella della Madonna delle Grazie. Infine, tra il XVII e il XVIII secolo venne edificato anche il Palazzo Pretorio, che di fatto costituiva l'unico edificio pubblico di Tirli.\nA San Guglielmo si riferisce una leggenda locale, che narra della presenza nei boschi di un drago, ucciso da un guaritore di nome Guglielmo, il quale curava le malattie procurate dall'insalubrit\u00e0 della zona e in seguito fu fatto santo.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Tirli. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nCultura.\nDal racconto di Carlo Cassola \"Il taglio del bosco\" (1950) \u00e8 stato tratto l'omonimo film (1963), ambientato proprio a Tirli, con protagonista un Gian Maria Volont\u00e9 unico attore professionista coadiuvato dagli abitanti di Tirli.\nSport.\nA Tirli si svolge in estate il torneo di Palla eh!, o \"Palla 21\", antico sport tradizionale oggi scomparso, ma ancora praticato solamente nei borghi di Tirli, Vetulonia, Torniella e Piloni (GR), Ciciano e Scalvaia (SI).\nIl paese ha anche una squadra di calcio, l\"'ASD Polisportiva Tirli\"."}
{"id": "1700953", "revid": "30610", "url": "https://it.wikipedia.org/wiki?curid=1700953", "title": "Marianna Giarr\u00e8 Billi", "text": "Biografia.\nPoetessa, maestra e direttrice scolastica, moglie del medico chirurgo Luigi Billi, \u00e8 autrice di pi\u00f9 di cento composizioni.\nDonna molto istruita ma pacata, fu animatrice dei salotti culturali dell'epoca, amica di Giosu\u00e8 Carducci e insegnante della Contessa Lara, che le dedic\u00f2 uno dei suoi racconti pi\u00f9 tristi.\nOpere.\nMilano: Ricordi,\u00a0t.s.1872"}
{"id": "1700960", "revid": "196390", "url": "https://it.wikipedia.org/wiki?curid=1700960", "title": "Schweizer Luftwaffe", "text": ""}
{"id": "1700961", "revid": "196390", "url": "https://it.wikipedia.org/wiki?curid=1700961", "title": "Forces a\u00e9riennes suisses", "text": ""}
{"id": "1700981", "revid": "47767", "url": "https://it.wikipedia.org/wiki?curid=1700981", "title": "Grotta della Bigonda", "text": "La grotta della Bigonda (o Vigondola) \u00e8 una grotta naturale che si trova in Valsugana, nei pressi di Selva di Grigno, in provincia di Trento, sulla sponda destra del fiume Brenta.\nLa grotta si pu\u00f2 visitare, ma solo accompagnati da una guida (ci si pu\u00f2 rivolgere per questo al Gruppo Grotte di Selva), soltanto durante la stagione invernale (poich\u00e9 meno piovosa) e soltanto per il suo primo chilometro (oltre sono necessarie particolari attrezzature).\nStoria della grotta.\nL'ingresso della grotta \u00e8 stato scoperto il 28 marzo 1952, in occasione di alcune ricerche idriche guidate da Eraldo Marighetti, che prevedevano lo svuotamento del laghetto per dei lavori all\u00b4acquedotto.\nI primi 2,9 chilometri vennero rilevati dalla Societ\u00e0 alpinisti tridentini (SAT) di Trento, coordinata da Antonio Galvagni e Gino Tomasi. Successivamente il Gruppo grotte Selva di Grigno ha effettuato la continuazione dell'esplorazione, riuscendo a misurarne oltre 30\u00a0km di sviluppo.\nL'accesso alla grotta si trova nel comune di Ospedaletto, a 458 m s.l.m., raggiungibile dalla frazione di Selva di Grigno in 30 minuti.\nDescrizione della grotta.\nLa grotta \u00e8 disposta su 3 livelli (uniti con diverse diaclasi e pozzi), con un orientamento nord-sud. \u00c8 situata nel territorio dell'altopiano dei Sette Comuni ed \u00e8 la terza cavit\u00e0 naturale italiana per estensione.\nLa grotta, scavata anche nella dolomia, \u00e8 ricca di stalattiti e stalagmiti. Ospita una ricca fauna ipogea (18 specie di animali diversi, fra le quali alcune assolutamente uniche nella tassonomia mondiale). Rilievi del 1999 hanno registrato un dislivello massimo compreso tra -108 e +350 metri (cio\u00e8 di oltre 450 metri).\nLa situazione interna muta col variare delle condizioni stagionali, in particolare della piovosit\u00e0; con la presenza di precipitazioni si formano laghi e sifoni, tanto da renderla molto ricca d'acqua (ad una temperatura di 3\u00a0\u00b0C).\nSono stati contati 25 laghetti, guadabili con l'ausilio di stivali alti, o di un canotto e 21 laghi a sifone che si possono superare soltanto utilizzando apposita attrezzatura subacquea. Nelle stagioni fortemente piovose la grotta si allaga totalmente e non \u00e8 visitabile.\nAll'interno della grotta vi sono due voragini, una delle quali profonda 33 metri. Per raggiungere il punto pi\u00f9 lontano dall'ingresso servono dalle 30 alle 50 ore di cammino senza sosta."}
{"id": "1700986", "revid": "767487", "url": "https://it.wikipedia.org/wiki?curid=1700986", "title": "Zvonko Monsider", "text": "Carriera.\nGiocatore.\nClub.\nMonsider inizia la sua carriera tra i professionisti a partire dal 1937, militando in vari club di Zagabria, dal Trgova\u010dki Zagabria al Ferraria Zagabria, arrivando nel 1939 al Concordia Zagabria, squadra nella quale trascorre sei stagioni, per poi passare alla Dinamo Zagabria fino al 1948. Proprio durante quest'annata, il portiere jugoslavo decide di provare un'esperienza all'estero accettando l'offerta della Lazio, a cui \u00e8 stato segnalato dal tecnico Orlando Tognotti.\nLa Dinamo per\u00f2 non rilascia l'autorizzazione al trasferimento e il giocatore, pur rimanendo in forza alla societ\u00e0 romana, non pot\u00e9 scendere in campo per un anno e mezzo. Quando finalmente la situazione si sblocca, la Lazio \u00e8 per\u00f2 costretta a cedere Monsider nel mercato autunnale del 1949 al Padova poich\u00e9, non potendo tesserare pi\u00f9 di tre calciatori stranieri secondo il regolamento federale, non avrebbe potuto procedere all'acquisto del centravanti paraguaiano Dionisio Arce. In quella stagione l'estremo difensore jugoslavo difese la porta dei \"biancoscudati\" solamente in sette occasioni.\nRientrato a Roma al termine del campionato, viene ingaggiato dal Hungaria FbC Roma (1949-1950), squadra formata solo da giocatori apolidi o di origine ungherese, che fece un tour in Colombia nel 1950: successivamente rimase a giocare l\u00ec per una stagione nel Universidad Bogota, nel periodo dell\"'El Dorado\". Al termine di due tourn\u00e9e in Spagna (giugno - agosto 1950) e Colombia (novembre - dicembre 1950), viene ingaggiato alla Universidad Bogota (12.1950 - 1951), con cui disputa una sola stagione.\nNazionale.\nMonsider \u00e8 stato portiere della Nazionale croata, disputando sei partite nel periodo di breve indipendenza compreso tra il 1941 e il 1945. Successivamente ha difeso per sette volte la porta della Nazionale jugoslava.\nAllenatore.\nNel 1952 si stabilisce in Spagna, dove sta per essere tesserato dal Barcellona ma, all'ultimo momento, la federazione spagnola decide di bloccare l'arrivo di tutti gli stranieri, rimanendo cos\u00ec senza contratto. Decide allora di iscriversi al corso per allenatori che supera brillantemente. Diventa negli anni a venire primo allenatore in diversi club della Catalogna, come Sabadell, Baracaldo, Terrasa, Sans e L'Hospitalet. Nel 1961 lascia l'Europa e si trasferisce in Canada dove continua l'attivit\u00e0 di preparatore dei portieri nel Toronto Croatia."}
{"id": "1700989", "revid": "123200753", "url": "https://it.wikipedia.org/wiki?curid=1700989", "title": "Sacco (Italia)", "text": "Sacco \u00e8 un comune italiano di 450 abitanti della provincia di Salerno in Campania.\nGeografia fisica.\nSacco fa parte del Parco Nazionale del Cilento e Vallo di Diano.\nNel suo territorio c'\u00e8 la sorgente del torrente Sammaro.\nStoria.\nI primi insediamenti umani nel territorio del comune di Sacco si fanno risalire ad un'epoca molto antica. Infatti, nei pressi delle sorgenti del fiume Sammaro, \u00e8 presente una grotta detta di \"Jacopo\" o \"Jacovo\" dove sono stati rinvenuti dei reperti attribuiti ad una comunit\u00e0 di pastori che si insedi\u00f2 nella zona nel corso dell'et\u00e0 del bronzo.\nInoltre, nei pressi del sito archeologico denominato \"Sacco Vecchio\", posto su una rupe dal difficile accesso che si erge a strapiombo sulla valle in cui scorre il fiume Sammaro, sono state rinvenute numerose basi in muratura a secco che nel periodo pre-cristiano, a partire dall'anno 1000 a.C., dovevano costituire le fondamenta di un piccolo nucleo abitativo. Secondo alcuni storici locali le origini del sito debbono probabilmente ricercarsi nel trasferimento sulla rupe di alcuni abitanti autoctoni che, in seguito al passaggio di genti greche provenienti dalle coste ionica e tirrenica, si spostarono l\u00ec, alla ricerca di un luogo pi\u00f9 sicuro e riparato, abbandonando gli originari insediamenti posti pi\u00f9 a valle nei pressi del fiume Sammaro.\nA partire dal VI d.c. in zona si insediarono i Longobardi e dei monaci basiliani che determinarono un importante sviluppo del sito di \"Sacco Vecchio\". Infatti furono edificate una fortezza, una cinta muraria, nuove unit\u00e0 abitative nonch\u00e9 una chiesa ad aula unica che, secondo la tradizione era intitolata a San Nicola, santo il cui culto era molto diffuso tra i monaci basiliani. Tale edificio di culto, sempre secondo la tradizione locale, era denominato \"Zatalampe\", termine greco-bizantino che vuol dire \"cerco la luce\".\nI ruderi delle costruzioni del periodo longobardo sono ancora ben visibili sul luogo.\nIn un periodo imprecisato tra il IX e XI secolo d.C., forse a causa di una pestilenza o di eventi belligeranti, il sito di \"Sacco Vecchio\" fu abbandonato dai suoi abitanti che si trasferirono pi\u00f9 a valle ai piedi del monte Motola dove crearono un nuovo centro abitato e dove costruirono una nuova chiesa dedicandola a San Silvestro. Secondo uno storico locale la nuova chiesa venne ultimata nel 1056, nel periodo immediatamente successivo allo scisma tra la Chiesa d'Occidente e quella d'Oriente (1054) e questo giustificherebbe il cambiamento del patrono greco San Nicola in un patrono latino e cio\u00e8 San Silvestro.\nDurante la dominazione sveva del XIII secolo, a Sacco Vecchio fu probabilmente presente un presidio di soldati, come si pu\u00f2 ipotizzare per il ritrovamento di alcune monete risalenti a quel periodo.\nA partire dalla met\u00e0 del XIII secolo \u00e8 documentato che Sacco fu un feudo baronale, la cui titolarit\u00e0 fu spesso oggetto di trasferimento tra diverse famiglie nobiliari.\nNell'estate del 1656 Sacco fu colpito gravemente dalla peste che determin\u00f2 la morte di oltre il 60% della popolazione. Secondo la devozione religiosa locale l'epidemia cess\u00f2 improvvisamente il 2 agosto 1656, giorno in cui ricorreva la festivit\u00e0 della Madonna degli Angeli. La tradizione vuole che sulla mano dell'immagine di Nostra Signora degli Angeli, conservata nel palazzo eretto dai Longobardi, comparve il lividore del bubbone maligno e che questo evento segn\u00f2 la fine dell'epidemia.\nNel 1756 venne ultimata una completa ristrutturazione della chiesa di San Silvestro.\nNel 1811 il feudo venne sciolto dalla legge sulla eversione dei beni feudali.\nDal 1811 al 1860 Sacco ha fatto parte del circondario di Laurino, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Laurino, appartenente al Circondario di Vallo della Lucania.\nA partire dalla seconda met\u00e0 del '900 il comune di Sacco ha fortemente risentito del fenomeno migratorio a causa della scarsa praticit\u00e0 delle vie di comunicazione che collegano il paese e pertanto la popolazione \u00e8 considerevolmente diminuita.\nOrigine del nome.\nIl termine Sacco pare derivare dal latino \"saccus\" oppure dal greco \"s\u00e0ccos\" e significherebbe propriamente sacco con una chiara allusione ad un luogo chiuso, senza uscita, come in realt\u00e0 \u00e8 il territorio che costituisce il comune.\nSecondo una leggenda, documentata gi\u00e0 nel '700, il castello sito in \"Sacco Vecchio\" fu edificato intorno all'anno 600 d.C., per volont\u00e0 del duca Zottone di Benevento, per fronteggiare i bizantini arroccati oltre la vicina cordigliera del monte Cervati. In seguito in Duca Zottone, in ragione di un presunto adulterio, avrebbe fatto rinchiudere nel castello la propria moglie \"Saccia\". In seguito, dopo la distruzione di \"Castel Vecchio\" (ovvero Sacco Vecchio), nell'VIII secolo, gli abitanti superstiti edificarono un nuovo borgo pi\u00f9 a valle che vollero chiamare \"Saccia\" in memoria della nobildonna rinchiusa nella vecchia fortezza.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania, comprendente una parrocchia:\nL'altra confessione cristiana presente \u00e8 quella Evangelica con una comunit\u00e0:\nAmministrazione.\nAltre informazioni amministrative.\nIl comune fa parte della Comunit\u00e0 montana Calore Salernitano e dell'Unione dei comuni Alto Calore.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "1700993", "revid": "2231807", "url": "https://it.wikipedia.org/wiki?curid=1700993", "title": "15 Big Ones", "text": "15 Big Ones \u00e8 un album del gruppo musicale statunitense The Beach Boys pubblicato nel 1976.\nIn questo album, Bruce Johnston aveva temporaneamente lasciato il gruppo, ma Brian Wilson era tornato a registrare con gli altri a pieno regime. Si tratta del primo LP sin dai tempi di \"Pet Sounds\" del lontano 1966, del quale Brian Wilson torn\u00f2 ad occuparsi della produzione.\nAttualmente \"15 Big Ones\" \u00e8 disponibile in formato CD in abbinamento con \"Love You\".\nDescrizione.\nOrigine e registrazione.\nLe sessioni per l'album iniziarono alla fine del 1974 allo studio Caribou Ranch (propriet\u00e0 di James William Guercio) in Colorado e al Brother Studio di Santa Monica con previsione di pubblicazione per i primi mesi del 1975. Anche se Brian fu attivamente coinvolto in queste fasi iniziali di lavorazione dell'opera, l'uscita del disco dovette essere rimandata. Molti dei nastri furono accidentalmente distrutti in un incendio al Caribou Ranch nel quale lo studio and\u00f2 completamente a fuoco; soltanto i pochi nastri che erano stati portati in precedenza al Brother Studio sopravvissero.\nNel 1975, la compilation di successi dei Beach Boys \"Endless Summer\" stava vendendo molto bene e la band (senza Wilson) era in tourn\u00e9e da diversi mesi, impegnata a fare molti concerti in tutti gli USA per promuovere il disco. Alla fine di gennaio del 1976, i Beach Boys tornarono in studio, con Brian Wilson nuovamente in veste di produttore artistico. Egli avrebbe voluto che il gruppo incidesse un album di \"vecchi classici\", ma i suoi fratelli Carl e Dennis non furono d'accordo, pensando che un album di nuove canzoni originali sarebbe stato molto meglio commercialmente. Mike Love e Al Jardine volevano che il disco uscisse pi\u00f9 velocemente possibile per sfruttare l'ondata della loro rinnovata popolarit\u00e0. Ad un certo punto durante le sessioni, venne deciso che l'album sarebbe stato un doppio LP: un vinile di standard ed un altro di materiale originale. Alla fine, venne raggiunto un compromesso in base al quale il nuovo album sarebbe stato singolo ma costituito in parte da cover di vecchi successi e in parte da originali, soluzione che per\u00f2 lasci\u00f2 perplessi i due fratelli pi\u00f9 giovani di Brian.\nNBC TV: \"Failure to Surf\".\nData la rinnovata attenzione dei media nei loro confronti, i Beach Boys, parteciparono ad uno speciale televisivo della NBC. Uno dei momenti migliori dello speciale fu l'esecuzione del brano \"That Same Song\" insieme al coro Alexander Hamilton Double Rock Baptist Choir, dove Brian sembra essere pi\u00f9 a suo agio di quanto in realt\u00e0 fosse. Egli apparve molto pi\u00f9 insicuro nello sketch comico \"Failure to Surf\" nel quale i \"poliziotti del surf\" Dan Aykroyd e John Belushi buttavano gi\u00f9 dal letto Brian per portarlo a fare surf in spiaggia.\nDopo lo show, il gruppo si imbarc\u00f2 in un grosso tour in giro per gli Stati Uniti, con svariati concerti ai quali partecip\u00f2 anche Brian. Anche se Dennis Wilson aveva suggerito di intitolare l'album \"Group Therapy\", e rifiutato il titolo \"Pick Ya Up at 8\" (un riferimento alla canzone \"I Wanna Pick You Up\" poi esclusa dal disco), si decise di intitolare il nuovo disco \"15 Big Ones\", in onore ai quindici anni di carriera della band e per il fatto che sull'LP erano presenti lo stesso numero di tracce.\nPubblicazione e accoglienza.\nIl disco venne pubblicato alla fine di giugno, e raggiunse la posizione numero 8 negli Stati Uniti restando in classifica per ben 27 settimane e aggiudicandosi un disco d'oro. In Gran Bretagna l'album raggiunse la posizione numero 31. \"15 Big Ones\" fu l'album dei Beach Boys di maggior successo negli Stati Uniti in oltre dieci anni, anche se il responso critico non fu altrettanto entusiasta."}
{"id": "1701000", "revid": "1543377", "url": "https://it.wikipedia.org/wiki?curid=1701000", "title": "Malformazione artero-venosa", "text": "La malformazione artero-venosa (o MAV, o dall'inglese AVM) \u00e8 una malformazione della disposizione e connessione fra vene e arterie, tipicamente di natura congenita.\nConsiste dunque di un groviglio di vasi dilatati che crea un anomalo sistema di comunicazione tra il sistema arterioso e quello venoso \u00e8 quindi una vera fistola artero-venosa. \u00c8 un'anomalia di sviluppo, che rappresenta la persistenza di un dispositivo vascolare embrionale, e non una neoplasia, sebbene i vasi che la costituiscono proliferino con il passare del tempo.\nSi tratta cio\u00e8 di malformazioni vascolari in cui per un errore embriologico in un certo distretto vascolare viene a mancare il sistema dei capillari per cui le arterie riversano sangue arterioso direttamente nelle vene. Sangue a pressione pi\u00f9 alta di quella consueta per il sistema venoso, sangue ad alta velocit\u00e0 perch\u00e9 da una pressione media di 100\u00a0mm di Hg passa alla pressione del sistema venoso che \u00e8 intorno a 0\u00a0mm di Hg.\nLe MAV variano per dimensione, da una piccola malformazione di pochi millimetri di diametro localizzata nella corteccia o nella sostanza bianca a un'enorme massa di vasi tortuosi che, in rari casi, comprende uno \"shunt\" (in italiano derivazione, cortocircuito) artero-venoso di grandezza tale da aumentare la gittata cardiaca. In prossimit\u00e0 della lesione principale si trovano arterie afferenti ipertrofiche e dilatate, che scompaiono al di sotto della corteccia e si suddividono in una rete di vasi dalle pareti sottili i quali si connettono direttamente con le vene drenanti. Queste ultime formano spesso vasi pulsanti molto dilatati, che drenano il sangue arterioso. La situazione che si viene a creare \u00e8 quella di vene (con parete quindi sottili rispetto alle arterie) sotto una pressione di 100 volte superiore a quella che di solito devono sopportare. \u00c8 facile a pensare che una vena dilatata dal sangue arterioso possa rompersi e dare una emorragia. Se si rompe una vena superficiale a contatto con lo spazio subaracnoideo la sua rottura determina una emorragia subaracnoidea. Se il vaso che rompe \u00e8 profondo, intraparenchimale, si avr\u00e0 una emorragia intraparenchimale oppure si ha una forma mista cerebromeningea.\nSintomatologia e diagnosi.\nI sintomi e segni clinici dipendono dalla localizzazione dell'anomalia, pi\u00f9 dell'80% si mostra asintomatico.\nSebbene la lesione sia presente dalla nascita, l'inizio dei sintomi si ha generalmente tra il 10\u00ba e il 30\u00ba anno di et\u00e0 occasionalmente \u00e8 ritardato fino a 50 o pi\u00f9 anni. La prima manifestazione clinica, nella met\u00e0 circa dei pazienti, \u00e8 un'emorragia subaracnoidea. La prima emorragia pu\u00f2 essere letale, ma in oltre il 90% dei casi l'emorragia si arresta e il paziente sopravvive la probabilit\u00e0 di una emorragia \u00e8 di circa il 4%/anno (in dieci anni quindi la probabilit\u00e0 di sanguinamento \u00e8 del 40%) nel 30% dei pazienti, la prima e unica manifestazione \u00e8 costituita da una crisi epilettica, nel 20% da cefalea. La crisi epilettica pu\u00f2 fra l'altro essere spiegata da microsanguinamenti con stravaso di metaemoglobina notoriamente epilettogena. Le MAV giganti possono provocare un deficit neurologico lentamente progressivo, a causa della compressione di strutture adiacenti da parte della massa vascolare in espansione e della derivazione di sangue in canali vascolari molto dilatati (furto intracerebrale) con ipoperfusione del tessuto normale circostante. Infatti una MAV indipendentemente dalla emorragia pu\u00f2 dare deficit neurologici perch\u00e9 la MAV che \u00e8 un sistema a bassa pressione si comporta come una spugna. In altre parole il sangue preferisce prendere la via della MAV anzich\u00e9 la via dei capillari che vanno a nutrire il tessuto circostante. Progressivamente si instaurer\u00e0 una ischemia cerebrale che nelle aree critiche pu\u00f2 avere come conseguenza un deficit neurologico.\nFrequentemente, una o entrambe le carotidi evidenziano pulsazioni insolitamente intense nel tratto cervicale. Un soffio sistolico percepito sulle carotidi cervicali o sul processo mastoideo, oppure sui globi oculari di un giovane adulto \u00e8 un segno quasi patognomonico di MAV. Il 95% delle MAV \u00e8 evidenziato da una TAC cranica con mezzo di contrasto l'angiografia cerebrale fornisce la diagnosi di certezza e mostra MAV con diametro maggiore di 5\u00a0mm.\nTerapia.\nIl trattamento varia a seconda dei casi, solitamente si ricorre a chirurgia o alla radioterapia.\nLo scopo principale del trattamento \u00e8 quello di prevenire l'emorragia attraverso l'obliterazione della malformazione. Il trattamento di elezione \u00e8 la chirurgia con \"escissione microchirurgica\" della MAV: il 20-40% delle MAV \u00e8 suscettibile di asportazione totale con mortalit\u00e0 intraoperatoria del 2-5% e morbidit\u00e0 variabile dal 5 al 25%.\nIn altri casi sono stati intrapresi tentativi volti a obliterare i vasi malformati per mezzo della legatura delle arterie afferenti, dell\"embolizzazione\" artificiale e di sostanze sintetiche a presa rapida, che vengono iniettate da un palloncino, pervenuto in loco tramite un vaso afferente. Si procede tramite l'arteria femorale fino alla arteria che nutre il nidus della MAV, poi si iniettano particelle (muscolo, gelfoam, ecc.) o colla (che solidifica al contatto con il sangue). Vi \u00e8 un 5% di complicazioni piuttosto serie, che vanno dal fatto che le particelle o la colla \"scappano\" per via venosa e trombizzano seni o migrano fino alle arterie polmonari. Altra possibile complicanza \u00e8 l'obliterazione di un'arteria che nutre il parenchima nervoso. Il trattamento endovascolare \u00e8 efficace nella completa obliterazione solo nel 10% dei casi. Il rimanente 90% deve essere sottoposto a trattamento microchirurgico o radiochirurgico. La \"radiochirurgia\" \u00e8 l'irradiazione con raggi gamma della MAV con modalit\u00e0 sterotassica e sfrutta il fatto che le radiazioni hanno il potere di indurre nel giro di due anni una proliferazione endoteliale endovascolare con chiusura progressiva e ialinizzazione della malformazione. L'indicazione \u00e8 per quelle malformazioni che, essendo di difficile accesso e inferiori a 2,5\u00a0cm, comporterebbero gravi deficit con la chirurgia. L'efficacia della radiochirugia \u00e8 valutata intorno al 90% entro due anni e comporta un rischio di danno da raggi al tessuto nervoso circostante di circa il 3%. \u00c8 evidente da quanto detto che nei due anni dopo la radiochirurgia il malato resta a rischio di ulteriore sanguinamento. Pertanto, in caso di esordio con emorragia e laddove sia tecnicamente possibile, il trattamento ideale resta la chirurgia preceduta dall'embolizzazione. Di solito il primo approccio \u00e8 quello endovascolare, che riduce in modo notevole l'apporto arterioso. Questa modalit\u00e0 di trattamento consente di procedere all'intervento chirurgico, se la MAV \u00e8 superiore ai 2,5\u00a0cm, o alla radiochirurgia, se la MAV \u00e8 inferiore a 2,5\u00a0cm."}
{"id": "1701002", "revid": "1702319", "url": "https://it.wikipedia.org/wiki?curid=1701002", "title": "Saccolongo", "text": "Saccolongo (\"Saco\u0142ongo\" in veneto) \u00e8 un comune italiano di abitanti della provincia di Padova in Veneto.\nOrigine del nome.\nIl toponimo del comune viene riportato per la prima volta in due donazioni del 1083 e in un atto notarile del 1088, ma nonostante questo vi sono incertezze riguardo l'origine ed il significato. La prima interpretazione suggerisce che derivi dal termine \"saccus\" (sacco) il quale, in tempi antichi, veniva attribuito alle insenature o insaccature formatesi dalle alluvioni provocate dal Bacchiglione. La seconda interpretazione, invece, mette in relazione il termine \"saccus,\" col fatto che fosse luogo del regio demanio dove fin da epoca longobarda venivano riscosse le tasse o i tributi spettanti all\u2019erario.\nStoria.\nPreistoria ed et\u00e0 antica.\nNel territorio di Saccolongo la presenza umana si \u00e8 radicata in tempi molto antichi, come testimoniano i reperti. Essi sono stati individuati principalmente a Creola, dove la confluenza del Tesina Padovano nel Bacchiglione e il transito di alcune vie di terra permise la formazione di un insediamento dotato di un porto commerciale. Tra i rinvenimenti, spicca una piroga monossile realizzata verso la fine del II millennio a.C. e oggi esposta al Museo Civico di Padova.\nPi\u00f9 scarsi i ritrovamenti relativi all'epoca romana. In questo periodo sarebbe esistita, sempre nei dintorni di Creola, una fornace per la produzione di vasellame e laterizi recanti i marchi \"Cameriana\" e \"Servilia\". Di certo la zona sub\u00ec l'influenza di Padova, una delle principali citt\u00e0 della X Regio.\nLa cristianizzazione del territorio viene tradizionalmente ricondotta al protoepiscopo san Prosdocimo (I secolo), anche se la storiografia moderna colloca l'erezione della diocesi patavina nel corso del III secolo. Da questo momento inizia la fondazione delle pievi da cui dipendono varie cappelle e (come testimoniato da un documento del 1147) la chiesa di Creola viene subordinata a quella di Montegalda.\nMedioevo.\nBen pi\u00f9 recente la storia di Saccolongo capoluogo: si lega al monastero di Santa Maria, fondato verso l'anno Mille dai benedettini dell'abbazia di Santa Giustina per risanare una zona acquitrinosa e disabitata.\nIl medioevo si caratterizz\u00f2 per una notevole instabilit\u00e0 politica, dovuta alla posizione di confine con il territorio di Vicenza. Sappiamo, ad esempio, che Creola ospit\u00f2 un castello, infeudato dall'imperatore Ottone II a Ingilfredo Conti e distrutto nel 1198 dai Vicentini.\nSolo con l'avvento della Repubblica di Venezia, all'inizio del Quattrocento, inizi\u00f2 un lungo periodo di pace che port\u00f2 una certa ripresa economica, dovuta anche al rinnovo delle opere di bonifica e delle infrastrutture. Dal punto di vista amministrativo, il Padovano fu suddiviso in podesterie e vicariati; Creola e Saccolongo confluirono nel vicariato di Teolo.\nL'unica parentesi bellica fu quella della guerra della Lega di Cambrai. Nel 1512 il condottiero Benedetto Crivelli, avendo tradito i Francesi consegnando Crema ai Veneziani, fu ricompensato con l'investitura del feudo di Creola, confiscandolo al ribelle Artuso Conti. Nel 1516, morto il Crivelli, successe il procuratore di San Marco Alvise Pisani e alla sua famiglia rimase sino alla caduta della Repubblica. A Saccolongo, invece, le casate di proprietari appartenevano soprattutto alla nobilt\u00e0 padovana (Capodivacca, Capodilista), presenti sin dalla fine del Duecento.\nNonostante tutto, le condizioni delle famiglie contadine rimasero misere, continuamente esposte alle calamit\u00e0 come le pestilenze (memorabili quelle di Quattro, Cinque e Seicento).\nEt\u00e0 moderna.\nA cavallo di Sette e Ottocento il territorio segu\u00ec le sorti del Veneto e attravers\u00f2 il convulso periodo seguito alla fine della Serenissima.\nDopo la caduta di Napoleone divenne definitivamente austriaco. In questo periodo si segnala l'apertura delle scuole nelle due frazioni, seguite al decreto governativo del 1818 che istituiva l'obbligo dell'insegnamento elementare; tuttavia, come segnal\u00f2 il parroco di Saccolongo nel 1826, solo un'esigua minoranza dei ragazzi frequentava le lezioni, essendo impiegati sin dalla tenera et\u00e0 nei lavori agricoli.\nDel Novecento vanno ricordate la prima e la seconda guerra mondiale, durante le quali il comune pianse circa un centinaio tra morti e dispersi.\nMonumenti e luoghi d'interesse.\nArchitetture civili.\nCostruzione lunga circa , che riprende la classica tipologia delle ville venete del XVIII secolo. \u00c8 caratterizzata da un corpo centrale destinato ad abitazione padronale e da due ali terminanti con una torretta. Al piano terra del corpo centrale \u00e8 presente un salone passante che mette in comunicazione il giardino frontale con il retrostante brolo. Al piano superiore si trovano le stanze da letto.\nLe torrette sono perpendicolarmente fiancheggiate da edifici originariamente destinati alle stalle e abitazione dello stalliere (a destra) e a fienili, deposito attrezzi oltre che all'abitazione del fattore (a sinistra).\nSituato in zona rurale a breve distanza dalla riva meridionale del fiume Bacchiglione, la datazione d\u2019impianto dell\u2019edificio viene situata a met\u00e0 del Cinquecento, tuttavia fu rimaneggiata nel Settecento. Inizialmente rientr\u00f2 fra i possessi della cospicua casata dei Capodivacca, attestata in zona fino alla fine del XVI secolo, mentre agli esordi dell'Ottocento pass\u00f2, per via testamentaria, nelle mani della nobildonna Maria Teresa Candi sposata Zaborra; attualmente appartenuta alla famiglia de Besi.\nCostruzione posta sulla riva destra del Bacchiglione, risalente al XVII secolo. Il nome perpetua tuttora un casato: i Foretti. Dal 1806 al palazzo padronale venne affiancato un tempietto nel quale era solito raccogliersi in preghiera. Attualmente appartiene alla famiglia Carretta.\nVilla di campagna, si contraddistingue per le due colombare, una probabilmente aggiunta per simmetria, ai lati. Attualmente appartenuta dai Levorin.\nEdificio collegato storicamente con la barchessa di villa Pisani per essere stato eretto verosimilmente sull\u2019antico sedime dell\u2019originaria villa appartenente alla famiglia veneziana, che raggiunse una grandissima ricchezza e il massimo splendore nella prima met\u00e0 del Settecento. Il palazzo, a pianta rettangolare, tradizionalmente ripartita con vano mediale centrale e stanze ai lati, si inserisce nel brolo cintato da un muro in cui si alza l'arco. Per tale elemento rinascimentale \u00e8 stata da pi\u00f9 parti ipotizzata una funzione di arredo quale \"frons scenae\" in occasione di rappresentazioni teatrali allestite sul posto.\nUna villa a due piani con torri merlate il quale fu l\u2019antico castello della nobile famiglia padovana Conti in epoca precedente ai rimaneggiamenti tardo seicenteschi operati dai Pisani. Una lunga serie di arcate a pieno sesto poggia su pilastri cui sono addossate mezze colonne ioniche. Una cornice di gronda a dentelli precede la falda del tetto.\nArchitetture religiose.\nIntitolata a Santa Maria Assunta la parrocchiale di Saccolongo, la cui costruzione venne completata nel 1735 sulle preesistenze di una struttura di epoca medievale, come riportato da una lapide infissa nella parete della navata. Le attuali linee architettoniche sono il risultato degli ultimi lavori di ampliamento e ristrutturazione effettuati alla fine degli anni Quaranta del Novecento. L\u2019interno ha una sola navata in stile settecentesco con tre altari, dove il maggiore fu costruito in marmo rosso di Verona e bianco di Carrara. Sopra l'organo \u00e8 posta la pala raffigurante \"la Vergine Assunta\", opera dell'abate Conte Ferdinando Suman nel 1805. Il soffitto a vela \u00e8 ornato da un affresco settecentesco di scuola veneziana, raffigurante l\u2019Incoronazione della Vergine.\nSul fianco di ponente della chiesa, si innalza il campanile, inizialmente addossato alla vecchia chiesa di epoca medievale, poi ricostruito cos\u00ec come si desume dalla relazione redatta in occasione della visita pastorale del vescovo Farina nel 1826. Sul campanile sono poste quattro campane: le pi\u00f9 antiche sono le due mezzane, risalenti al 1922, rispettivamente di 650 e 427\u00a0kg; la maggiore, sostituita nel 1931 e rifusa nel 1963, \u00e8 di 880\u00a0kg, mentre la campana di richiamo, dedicata a san Leopoldo, \u00e8 datata 1993.\nLa parrocchia possiede la tela \"Dio padre e cherubini,\" riferibile al secondo decennio del XVII secolo, commissionata al noto pittore padovano Pietro Damini, esponente del tardo Rinascimento.\nProgettata dall'ingegnere Michele Carretta (1904-1989) in stile romanico moderno, \u00e8 pi\u00f9 recente delle due chiese in quanto venne completata alla fine degli anni Trenta del Novecento e inaugurata nel 1943.\nIl contitolare della chiesa \u00e8 san Michele Arcangelo dato che era usanza della gente del posto invocare il santo a difesa del fiume.\nL'edificio presenta tre navate divise da otto colonne in marmo rosso di Asiago e sul lato destro della chiesa si trova il campanile progettato da Gianni Tommasi e inaugurato nel 1991. All'interno si pu\u00f2 vedere una pala d\u2019altare di Gianbattista Ponchini, detto Bazzacco di Castelfranco riferibile alla seconda met\u00e0 del XVI secolo. Paolo Casadoro progett\u00f2 nel 1994 i due mosaici raffiguranti La consegna delle chiavi del Paradiso a S. Pietro da parte di Ges\u00f9 e le storie di S. Antonio di Padova. Il catino absidale del presbiterio presenta un\"Ultima Cena\" (1993) di Orlando Sorgato, mentre sull'altare maggiore vi \u00e8 sempre un\"Ultima Cena,\" stavolta del 1973 commissionata allo scultore padovano Luigi Strazzabosco. La cappella del battistero \u00e8 affrescata dal pittore padovano Armando Migliolaro, quest' ultimo scampato dalla deportazione nazista.\nAccanto alla chiesa si pu\u00f2 trovare il monumento che ricorda la tragica caduta di un elicottero militare avvenuta il 20 ottobre 1977. Il manufatto fu ideato da Giacomo Lippi nel 1979 su iniziativa del parroco don Giuseppe Benacchio a ricordo dei cinque aviatori caduti e dello scampato pericolo da parte degli alunni delle vicine scuole.\nEdificio innalzato attorno al primo quarto del Cinquecento su iniziativa di Benedetto Crivelli, noto alla storia per aver tradito il re di Francia Luigi XII a favore della Repubblica di Venezia. La costruzione della chiesetta inizi\u00f2 dunque durante la permanenza del Crivelli a Creola e fu ultimata qualche giorno prima della sua morte, avvenuta nel 1516.\nAlvise Pisani gli subentr\u00f2 la propriet\u00e0 e desiderandogli una dignitosa sepoltura, lo seppell\u00ec nella sua ex chiesetta: qui fece collocare un maestoso sarcofago in pietra bianca di Carrara che contenesse le sue spoglie mortali. Recenti studi hanno assegnato l\u2019opera allo scultore Lorenzo Bregno, attivo in Veneto nei primi decenni del sedicesimo secolo. Il sarcofago di Creola \u00e8 ritenuto una delle pi\u00f9 alte espressioni della scultura veneta del primo Cinquecento.\nLa chiesetta del Crivelli si contraddistingue per la facciata principale che presenta un frontone curvilineo in stile lombardesco. Altra soluzione architettonica inconsueta \u00e8 data dal campanile che poggia direttamente sull\u2019abside a pianta pentagonale. L\u2019interno dell\u2019oratorio presenta una navata unica rettangolare: nell\u2019abside \u00e8 addossato l\u2019unico altare in marmo bianco di Carrara.\nConsiderato il valore storico dell\u2019edificio, il comune di Saccolongo ne ha acquisito la propriet\u00e0 promuovendo un piano di recupero. Ora la chiesetta cos\u00ec restaurata, inserita nel percorso turistico che si snoda lungo gli argini del Bacchiglione, \u00e8 meta di numerose visite culturali.\nSport.\nNel gennaio 1979 Saccolongo ospit\u00f2 le gare del Campionato Mondiale di ciclocross."}
{"id": "1701003", "revid": "344503", "url": "https://it.wikipedia.org/wiki?curid=1701003", "title": "Pet Sematary", "text": "Per Pet Sematary si pu\u00f2 intendere:"}
{"id": "1701004", "revid": "827882", "url": "https://it.wikipedia.org/wiki?curid=1701004", "title": "Pet Sematary (singolo)", "text": "Pet Sematary \u00e8 un singolo della band punk Ramones. \n\u00c8 stato pubblicato nell'album \"Brain Drain\" del 1989 ed \u00e8 presente nella colonna sonora del film (ispirato al romanzo di Stephen King \"Pet Sematary\") \"Cimitero vivente\". Ha raggiunto la posizione numero 4 nella Billboard Modern Rock Tracks.\nRicevette una nomination per il Razzie Award come \"Peggior Canzone Originale\" nel 1989.\nNello screenshot del videoclip si pu\u00f2 notare la (finta) lapide di Monte Melnick, tour-manager della band.\nStoria.\nLa canzone, scritta da Dee Dee Ramone e Daniel Rey, racconta direttamente alcuni passaggi del film:\nVideo.\nNel videoclip, ambientato nel cimitero di Sleepy Hollow, la band canta all'interno di una fossa cimiteriale.\nGiocarono sul fatto di esser presenti come band viva e vegeta all'interno del cimitero e di essere come fantasmi nell'alternarsi delle scene precedenti: infatti in quel periodo la band era data per spacciata con l'avvento della sbandata rap del bassista, Dee Dee Ramone.\nCover.\n\u00c8 stata reinterpretata dai Backyard Babies nell'album tributo alla band \"The Song Ramones the Same\" e dai Rammstein come quinta traccia all'interno della versione tedesca del singolo \"Ich will\".\nUna nuova cover \u00e8 stata poi realizzata dagli Starcrowler per il remake del film \u201cPet Sematary\u201d uscito a maggio 2019."}
{"id": "1701006", "revid": "287204", "url": "https://it.wikipedia.org/wiki?curid=1701006", "title": "Ergofobia", "text": "Lergofobia, detta anche ergasiofobia, \u00e8 una parola derivata dal greco \"\u03b5\u03c1\u03b3\u03bf\u03bd\" (\"ergon\", lavoro) e \"\u03c6\u03bf\u03b2\u03bf\u03c2\" (\"phobos\", paura).\nIndica una paura anormale e persistente del lavoro o di compiti e incombenze. Chi soffre di ergofobia sperimenta una ansiet\u00e0 sproporzionata riguardo all'ambiente di lavoro anche se si rende conto che la sua paura \u00e8 irrazionale. Questa paura potrebbe essere in realt\u00e0 una combinazione di varie fobie, come la paura di fallire compiti assegnati o di socializzare coi colleghi.\nSintomi.\nSecondo Michael Linden, direttore della clinica psichiatrica della Freie Universit\u00e4t di Berlino, l'ergofobia \u00e8 classificata come un disturbo d'ansia che pu\u00f2 riguardare anche persone che non soffrono di disturbi d'ansia generali. In particolare, i lavoratori che si assentano frequentemente per malattia o si lamentano per l'emicrania provocata dal carico di lavoro possono essere ergofobici. Spesso, ancora secondo Linden, questi disturbi sfociano nell'assenteismo o nel pensionamento anticipato, ma possono portare anche alla paura paranoica di essere sottoposti a mobbing.\nFra i sintomi della malattia si segnalano le crisi di panico, l'ipocondria, le paure o le ansie sociali connesse al lavoro e lo stress post-traumatico."}
{"id": "1701016", "revid": "1543377", "url": "https://it.wikipedia.org/wiki?curid=1701016", "title": "Sri Jayawardenapura Kotte", "text": "Sri Jayawardenapura Kotte (in singalese: \u0dc1\u0dca\u200d\u0dbb\u0dd3 \u0da2\u0dba\u0dc0\u0dbb\u0dca\u0db0\u0db1\u0db4\u0dd4\u0dbb \u0d9a\u0ddd\u0da7\u0dca\u0da7\u0dda traslitterato: \u015br\u012b jayavardhanapura k\u014d\u1e6d\u1e6d\u0113, in tamil: \u0b9a\u0bbf\u0bb1\u0bc0 \u0b9c\u0bc6\u0baf\u0bb5\u0bb0\u0bcd\u0ba4\u0ba9\u0baa\u0bc1\u0bb0 \u0b95\u0bcb\u0b9f\u0bcd\u0b9f\u0bc8 traslitterato: Ci\u1e5f\u012b jeyavarta\u1e49apura k\u014d\u1e6d\u1e6dai), conosciuta come Sri Jayawardenapura o, semplicemente, K\u00f3tte, trascritto \"Ko\u1e6d\u1e6de\" da diversi documenti antichi redatti in lingua p\u0101li, \u00e8 la capitale amministrativa dello Sri Lanka.\nSituata nel distretto di Colombo, ad est della vecchia capitale Colombo, nel 2001 contava 115.826 abitanti. In citt\u00e0 ha sede il parlamento dello Sri Lanka, che vi si \u00e8 insediato il 29 aprile 1982, in occasione della formale inaugurazione della sua sede.\nCentro residenziale e mercato agricolo (principalmente dei cereali), conta varie industrie alimentari, tessili e conciarie.\nA livello storico \u00e8 da ricordare per l'omonimo assedio, avvenuto nel periodo 1557-1558."}
{"id": "1701018", "revid": "2022787", "url": "https://it.wikipedia.org/wiki?curid=1701018", "title": "Baselga di Pin\u00e9", "text": "Baselga di Pin\u00e9 (\"Bas\u00e9lga\" in dialetto trentino) \u00e8 un comune italiano di abitanti della provincia autonoma di Trento. Centro principale dell'altopiano di Pin\u00e9, fa parte della comunit\u00e0 Alta Valsugana e Bersntol.\nAssieme a Miola (fusosi nel 1928 con Baselga), Bedollo e Lona-Lases \u00e8 uno dei quattro comuni nati dopo la dissoluzione della Magnifica Comunit\u00e0 Pinetana. Oggigiorno completa l'assetto amministrativo dell'altopiano assieme solamente al comune di Bedollo.\nStoria.\nLe prime notizie di insediamenti nella zona risalgono al 1160: da esse sappiamo che il territorio pinetano aveva lo status politico di pieve e che era posseduto dai canonici della Cattedrale di Trento. Nel 1253 nacque la Magnifica Comunit\u00e0 Pinetana (\"Comunitas de Pinedo\"), che comprendeva i limiti della Pieve, vale a dire Fornace, Lona, Lases e, in un primo momento, anche Albiano.\nLa Magnifica Comunit\u00e0 Pinetana, sciolta nel 1875 (quando vennero istituiti i comuni di Baselga, Miola e Bedollo), difese gelosamente nei secoli la sua libert\u00e0 dalle oppressive istituzioni feudali. Nel XIV secolo, la zona fu poi abitata da coloni tedeschi, giunti per dissodare le pendici occidentali del monte Costalta; la colonia mantenne i propri usi, costumi, tradizioni e lingua per circa quattro secoli, per poi essere assorbita dalla popolazione originaria.\nSempre nel Medioevo la zona Pinetana rivest\u00ec un'importanza notevole per la presenza del castello del Belvedere. Esso era custodito dai signori di Belvedere, un ramo dei Da Fornace, vassalli del vescovo di Trento. I castellani di Belvedere spariscono dalle fonti storiche verso la met\u00e0 del XIII secolo: sembra che una ribellione dei Pinetani verso la fine del Duecento o nei primi anni del Trecento abbia completamente distrutto il castello (del quale oggi non rimangono che alcune rovine in localit\u00e0 Dos de la Mot) e destituito i Belvedere.\nLo spirito di indipendenza dei Pinetani trov\u00f2 conferma anche nella loro adesione alla sollevazione dei contadini nel 1525.\nNel 1796 la valle fu teatro di scontri sanguinosi tra reparti napoleonici e milizie trentino-tirolesi, gli \"Sch\u00fctzen\", vicenda storica ancora oggi rievocata nel corso di uno spettacolo di intrattenimento con costumi tradizionali, che si svolge nel periodo estivo.\nNel 1866 le avanguardie delle truppe italiane comandate dal generale Medici giunsero fino a Baselga.\nLa storia recente del pinetano \u00e8 caratterizzata da un radicale miglioramento economico dopo la grande diaspora migratoria verso gli altri stati europei e verso le Americhe di fine Ottocento-inizio Novecento, tanto che oggi l'altopiano rappresenta a livello regionale una delle pi\u00f9 importanti mete turistiche.\nMonumenti e luoghi d'interesse.\nAltri monumenti.\nForse l'unico dei monumenti di stampo non religioso \u00e8 il Monumento ai Caduti, completato dal gruppo degli Alpini di Baselga nel 1957. A opera dello scultore milanese Baruzzi, il monumento \u00e8 luogo di ritrovo delle annuali cerimonie di commemorazione.\nSociet\u00e0.\nLingue e dialetti.\nA Baselga di Pin\u00e9 \u00e8 ampiamente diffuso l'uso del dialetto trentino nella versione \"pinetana\" (anche detta \"pinaitra\").\nStando al censimento del 2011, il 99,8% della popolazione \u00e8 di lingua italiana e lo 0,2% di lingua mochena. Non sono presenti ladini n\u00e9 cimbri.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Miola.\nFrazioni.\nLocalit\u00e0 abitate per frazione.\n\"In corsivo i toponimi ufficiali che coincidono con la forma dialettale. In corsivo e tra parentesi le versioni dialettali dei toponimi ufficiali.\"\nConfini amministrativi e catastali.\nIl territorio comunale di Baselga di Pin\u00e9 \u00e8 composto da due parti distinte e separate: la parte principale in cui risiedono tutte le frazioni e la popolazione comunale e l'exclave comunale denominata \"Isola amministrativa di Fregasoga-Spruggio\". La seconda \u00e8 costituita interamente da territorio montano gravato di uso civico (in parte dell'ex Comune di Baselga (Spruggio), ovvero di attuale compropriet\u00e0 delle frazioni dell'ex Comune di Baselga - Baselga, Tressilla, Sternigo, Ricaldo e Rizzolaga - e nella restante parte (Fregasoga) dell'ex Comune di Miola, ovvero di attuale compropriet\u00e0 delle frazioni dell'ex Comune di Miola - Miola, Vigo e Montagnaga - ; Faida \u00e8 esclusa perch\u00e9 le \u00e8 stata assegnata un'ampia propriet\u00e0, in origine del Comune di Miola, presso il passo del Redebus, all'interno del territorio del Comune di Bedollo).\nA livello comunale, Baselga di Pin\u00e9 confina con i comuni di Bedollo, Fornace, Lona-Lases, Pal\u00f9 del Fersina, Pergine Valsugana, Sant'Orsola Terme, Segonzano, Telve, Valfloriana.\nA livello catastale il comune \u00e8 composto da 4 comuni catastali (2 se si considerano le exclavi come parti integranti dei comuni catastali): Miola I, Miola II, Baselga di Pin\u00e9 I e Baselga di Pin\u00e9 II (Miola e Baselga di Pin\u00e9 se non si considerano le seconde parti).\nA livello di comuni catastali i confini sono i seguenti (ai comuni catastali che coincidono con gli attuali comuni, non viene indicato il comune amministrativo di appartenenza):\nInoltre sono presenti alcuni terreni gravati di uso civico di alcune frazioni comunali (sia di quelle provenienti dall'ex comune di Miola che da quelle provenienti dall'ex Comune di Baselga) anche all'interno del territorio sia amministrativo che catastale del comune di Bedollo, sul versante nord-orientale del Dosso di Costalta che volge verso la val Regnana.\nIl comune di Baselga di Pin\u00e9 non ha propriet\u00e0 collettive gravate d'uso civico comunale, in quanto tutti gli usi civici sul territorio comunale sono di propriet\u00e0 delle varie frazioni (e gestiti dalle relative A.S.U.C.).\nEconomia.\nDi origini antiche \u00e8 la tradizione silvo-pastorale della zona. Ad essa si affiancano l'estrazione del porfido in localit\u00e0 San Mauro e l'industria del legname. Una risorsa di notevole importanza \u00e8 quella del turismo, sia estivo che invernale: il pittoresco lago della Serraia, la possibilit\u00e0 di effettuare passeggiate nei boschi ed escursioni pi\u00f9 impegnative in montagna, lo stadio del ghiaccio, sono solo alcune delle attrattive offerte dall'altipiano. Di notevole importanza \u00e8 la coltivazione dei piccoli frutti, come fragole, lamponi, more, ribes, che possono essere gustati sia al naturale sia in confetture e marmellate. La zona gode anche di un notevole patrimonio micologico.\nAmministrazione.\nGemellaggi.\nOltre ad essere gemellata con la cittadina olandese, Baselga di Pin\u00e9 \u00e8 stata protagonista di un'iniziativa di scambio con la citt\u00e0 di Prijedor, in Bosnia ed Erzegovina, voluta e organizzata dal centro giovani Pin\u00e9 nell'anno 2008.\nSport.\nBaselga di Pin\u00e9 \u00e8 un'importante stazione sportiva per gli sport invernali su ghiaccio. \nSport invernali.\nLo stadio del ghiaccio di Pin\u00e9 \u00e8 la struttura sportiva pi\u00f9 importante di Baselga di Pin\u00e9. Risulta composto da un palazzetto coperto munito di pista di ghiaccio attiva tutto l'anno e una pista di pattinaggio di velocit\u00e0 su ghiaccio considerata fra le migliori al mondo. La pista vanta il sesto posto fra le cento pi\u00f9 veloci a livello globale ed \u00e8 sede federale per i raduni della nazionale di pattinaggio di velocit\u00e0 su pista lunga. Nello stadio del ghiaccio pu\u00f2 essere praticato l'hockey su ghiaccio, il broomball, il curling e il pattinaggio artistico, mentre nei pressi della struttura si possono praticare il tiro con l'arco, il pattinaggio a rotelle e il calcio a 5. Nel febbraio 2008 si sono disputati gli europei di pattinaggio velocit\u00e0 su ghiaccio presso lo stesso stadio del ghiaccio di Miola, mentre a dicembre 2013 i giochi della XXVI Universiade invernale, ospitando le gare di pattinaggio velocit\u00e0 e di curling.\nNei mesi pi\u00f9 freddi il lago di Serraia si ghiaccia: \u00e8 dunque possibile, in alcuni periodi, pattinare sulla sua superficie.\nCiclismo.\nPer due volte Baselga di Pin\u00e9 \u00e8 stata sede di arrivo di tappa del Giro d'Italia, la prima nel 1975, l'ultima nel 1990.\nNell'edizione del Giro d'Italia 1997 fu la sede di partenza della cronometro individuale (dallo stadio del ghiaccio di Miola), con arrivo a Cavalese.\nAltri sport.\nIl territorio \u00e8 adatto per l'escursionismo e l'utilizzo della mountain bike, col giro dei Laghi di Serraia e Piazze o con la possibilit\u00e0 di raggiungere i 1955 metri del Dosso di Costalta. Vi sono inoltre diversi itinerari per il trekking in montagna estivo e invernale, con le ciaspole in caso di neve.\nOgni anno a luglio viene ospitata la manifestazione motoristica a Miola: \"Rally di San Martino\".\nBaselga di Pin\u00e9 ha ospitato il ritiro estivo prima del Parma Calcio 1913 sino al 2009, poi del Piacenza Calcio 1919, del Carpi Football Club 1909 e, dal 2017, dell'Associazione Calcistica Perugia Calcio."}
{"id": "1701024", "revid": "116929063", "url": "https://it.wikipedia.org/wiki?curid=1701024", "title": "Francesco Merlino", "text": "Durante gli studi che l'avrebbero portato a conseguire la laurea in giurisprudenza ader\u00ec alla Associazione internazionale dei lavoratori su posizioni anarchiche. Ader\u00ec poi ad altre organizzazioni anarchiche, delle quali fu militante per pi\u00f9 di vent'anni. Nel 1884 fu costretto ad un esilio in Inghilterra intervallato da alcuni viaggi negli USA. Nel 1894 torn\u00f2 in Italia, dove scont\u00f2 due anni di carcere.\nSul finire del XIX secolo, dopo una lunga polemica con l'amico Errico Malatesta riguardante in particolare dispute relative al rapporto tra l'anarchismo e la democrazia, abbandon\u00f2 le idee anarchiche per diventare un teorico del socialismo libertario.\nBiografia.\nNacque a Napoli da una famiglia medioborghese, figlio di Antonio Merlino e di Giovanna Colarossi; fortemente impregnata di cultura giuridica, l'ambiente famigliare eserciter\u00e0 certamente un peso non secondario nella formazione del giovane Francesco Saverio. \nIl padre, gi\u00e0 giudice della Gran Corte Criminale sotto i Borboni, ha mantenuto l'alto incarico pure dopo l'Unit\u00e0, divenendo consigliere di Corte d'Appello. I fratelli Giuseppe e Pasquale diverranno uno giudice e l'altro avvocato. A sua volta Francesco Saverio si laurea giovanissimo in giurisprudenza presso la Facolt\u00e0 di legge dell'Universit\u00e0 di Napoli. Qui subisce l'influenza di alcuni docenti di orientamento democratico e liberale. Nel 1877 collabora ad un giornale democratico napoletano dove per la prima volta delinea le sue idee socialiste e anarchiche. Nello stesso periodo prende pubblicamente posizione in difesa degli insorti della Banda del Matese e l'anno seguente assume anche la difesa di alcuni imputati, tra cui Malatesta, che era gi\u00e0 stato suo compagno nel liceo degli Scolopi.\nComincia cos\u00ec la sua militanza anarchica. Merlino si inserisce con forza nella lotta politica divenendo in breve tempo Francesco Saverio Merlino un protagonista di primo ordine. Il 10 novembre 1878, in occasione di un meeting di operai promosso dagli internazionalisti napoletani, viene arrestato insieme ad altri militanti partenopei rimanendo in carcere fino al 5 aprile dell'anno successivo. Tra il 1879 e il 1881, con altri compagni, tra cui Luigi Felic\u00f2, Giuseppe Sarno, Niccol\u00f2 Converti e Giovanni Domanico, d\u00e0 vita ad una serie di iniziative quali la pubblicazione di alcuni periodici come il \"Movimento Sociale\". Contemporaneamente tenta di alimentare le fila di una cospirazione di tipo insurrezionalistico mantenendo contatti con vari anarchici della Sicilia e della Puglia. La sua attivit\u00e0 si esplica anche come difensore di militanti in alcuni importanti processi: nel 1879 difende alla Corte di Assise di Castrovillari Giovanni Domanico e Giuseppe Fasoli. Nello stesso anno difende pure a Firenze Francesco Natta nel processo contro lo stesso Natta, Matteucci, la Kuliscioff, i coniugi Pezzi e altri nove accusati.\nMerlino collabora al giornale \"La Plebe\" di Milano e pubblica una serie di opuscoli, tra cui uno su Carlo Pisacane; d\u00e0 alle stampe anche un saggio su Vincenzio Russo. Nel 1881 Merlino partecipa, insieme a Malatesta, al congresso internazionale anarchico di Londra. Una svolta importante nella vita di Merlino avviene nel 1883 quando nell'aprile gli viene notificata l'accusa di cospirazione contro la sicurezza dello Stato in concorso con altri internazionalisti. \u00c8 rinchiuso nelle carceri romane dove rimane fino al novembre dello stesso anno. Il processo si svolge a Roma tra la fine di gennaio e i primi di febbraio del 1884. Condannato a quattro anni di carcere, ricorre in appello e ottiene la libert\u00e0 provvisoria. In questo periodo collabora alla \u00abQuestione Sociale\u00bb diretta da Malatesta. Nel frattempo la Cassazione conferma la sentenza della Corte di Appello a tre anni di carcere e Merlino, prima che la sentenza diventi esecutiva, fugge in Inghilterra.\nTra il 1885 e il 1887 pubblica una serie di opuscoli \"Dell'anarchia o d'onde veniamo e dove andiamo\", \"La fine del parlamentarismo\", \"La nuova religione\". Nel 1887 d\u00e0 alle stampe a Napoli e a Londra la sua prima opera importante \"Socialismo o monopolismo?\". Nel 1889 Merlino partecipa ai due congressi operai internazionali che si tengono a Parigi. Al congresso marxista non \u00e8 data la possibilit\u00e0 a Merlino di presentare il suo ordine del giorno perch\u00e9 viene espulso dopo una vivace discussione tra lui e gli organizzatori del convegno. Nel 1890 d\u00e0 alle stampe a Parigi un pamphlet di \u201ccontrostoria\u201d molto suggestivo ed efficace: \"L'Italie telle qu'elle est\". L'opera, come in generale tutti gli scritti editi in francese da Merlino, non ha grande circolazione in Italia: sar\u00e0 infatti tradotta e pubblicata la prima volta molti decenni pi\u00f9 tardi.\nNei primi mesi del 1890 Merlino \u00e8 a Parigi e la sua attivit\u00e0 rivoluzionaria \u00e8 diretta soprattutto a preparare la giornata del Primo maggio. L'azione di Merlino trova per\u00f2 una battuta d'arresto perch\u00e9 il 26 aprile viene arrestato a Versailles mentre sta distribuendo volantini molto violenti (nei testi, da lui redatti, si incitano i soldati a sparare contro i propri ufficiali: \u201csparate a chi vi comanda di sparare sul popolo\u201d). Processato in contumacia \u2013 il dibattimento si svolge alla Corte d'Assise della Senna \u2013 viene condannato a due anni di prigione e a tremila franchi di multa. Gli \u00e8 notificato inoltre, ufficialmente, l'atto di espulsione dalla Francia. Merlino ripara a Malta insieme a Paolo Schicchi. A ottobre sbarca clandestinamente in Sicilia per prendere contatti con gli anarchici della regione al fine di preparare una giornata insurrezionale: non \u00e8 escluso, infatti, che egli sia riuscito a far arrivare da Malta un carico di armi.\nNel febbraio-marzo del 1891 si reca in varie parti della Germania con lo scopo di mettere in contatto gli anarchici tedeschi con quelli francesi e italiani in vista di una manifestazione internazionale e insurrezionale per il Primo maggio. Nell'aprile del 1892 Merlino si reca negli Stati Uniti, rimanendovi sei mesi. Appena giunto a New York d\u00e0 vita con Luigi Raffuzzi e Vito Solieri al periodico quindicinale \u201cIl Grido degli Oppressi\u201d, giornale rivolto a denunciare le condizioni di vita in cui venivano a trovarsi gli immigrati italiani. Moltissimi sono gli articoli di propaganda scritti per il periodico, alcuni in seguito raccolti e ristampati a New York nell'opuscolo \"Perch\u00e9 siamo anarchici?\". Ritornato in Europa, Merlino porta a piena maturazione la critica delle tendenze individualiste e antiorganizzazioniste presenti nell'anarchismo, passando nel contempo dalla teorizzazione anarco-comunista a quella anarco-socialista, con un importante saggio che ha per titolo \"L'individualisme dans l'anarchisme\".\nDall'anarchismo al socialismo libertario.\nLa militanza anarchica di Merlino si conclude il 30 gennaio 1894, quando viene arrestato a Napoli dopo essere entrato clandestinamente in Italia con il progetto di raggiungere la Sicilia dove, da mesi, divampa un ampio e incontrollato moto sociale. Lo scopo, concordato con Malatesta, Cipriani, Malato e altri anarchici italiani, \u00e8 di trasformare questa agitazione in una vera insurrezione armata, dato che a loro giudizio i Fasci siciliani rappresentano un'occasione rivoluzionaria che non deve essere disattesa. Merlino finisce in carcere perch\u00e9 grava su si lui ancora la vecchia condanna a quattro anni inflittagli nel 1884. Grazie ad un'amnistia, esce per\u00f2 dalla prigione l'8 febbraio del 1896 e inizia a collaborare alla \"Rivista di politica e scienze sociali\" di Napoleone Colajanni. Merlino \u00e8 ancora lontano dall'abbandono dell'anarchismo, svolta che avviene nel 1897 a seguito della drammatica polemica con Malatesta: si tratta, senza dubbio, del momento decisivo della sua vita di militante rivoluzionario perch\u00e9 inizia da questo momento un processo di revisione che lo porter\u00e0 in breve tempo su posizioni socialiste-libertarie.\nNel 1897 Merlino d\u00e0 alle stampe la sua opera principale, il libro che sintetizza il suo intero percorso intellettuale e politico: \"Pro e contro il socialismo\". Salvo pochissime eccezioni, il libro di Merlino non ha pressoch\u00e9 risposta nel mondo politico e culturale socialista. La risposta pi\u00f9 importante giunge comunque da Sorel. L'anno seguente (1898) pubblica \"L'utopia collettivista e la crisi del \u201csocialismo scientifico\u201d\" e difende Malatesta nel processo di Ancona. Nello stesso anno pubblica in Francia una terza opera \"Formes et essence du socialisme\", che \u00e8 in gran parte la rifusione di \"Pro e contro il socialismo\" e de \"L'utopia collettivista e la crisi del \u201csocialismo scientifico\u201d\". Ad essa Sorel, che ne ha auspicato la pubblicazione, conferisce una grande importanza, premettendovi un'ampia prefazione nella quale annuncia pubblicamente il suo passaggio nel campo del revisionismo, cos\u00ec che l'influenza dell'italiano sul francese diviene a questo punto definitiva, come questi riconoscer\u00e0 qualche anno pi\u00f9 tardi. Nel corso del 1899 Merlino d\u00e0 vita ad un'importante iniziativa culturale: la pubblicazione della \"Rivista critica del socialismo\".\nLo scopo \u00e8 di gettare un ponte con la parte intellettualmente pi\u00f9 viva e militante del movimento operaio, nel momento in cui, forte ed improvvisa, scoppia a livello europeo la \u201ccrisi del marxismo\u201d, vale a dire quel movimento revisionista che ha in Bernstein la sua figura pi\u00f9 emblematica e famosa. La rivista merliniana, che si avvale della collaborazione di Sorel, Leone, Bernstein, Graziadei e molti altri, svolge una funzione informativa di eccezionale interesse perch\u00e9 innesca un dibattito di carattere economico e politico fino allora impensabile per il movimento socialista italiano. Lo scontro con gli ortodossi del socialismo \u00e8 rappresentato dalla polemica con Antonio Labriola, letteralmente ossessionato dall'azione culturale dello stesso Merlino, tanto da scambiare il movimento revisionistico per un complotto internazionale alimentato da spie e poliziotti. Il suo atteggiamento oscilla infatti tra una sottovalutazione teorica e un'enfatizzazione morale e politica. In tutti i casi l'azione censoria e diffamatoria del filosofo marxista contribuisce alla fine ad isolare Merlino dal partito socialista, impedendo cos\u00ec quella crescita critica di cui aveva tanto bisogno il socialismo italiano. Con la chiusura della \"Rivista critica\"' l'influenza storica e ideologica di Merlino perde peso ed egli si ritrova ancora pi\u00f9 isolato di prima.\nAllontanamento dalla vita politica.\nAlla fine del 1899 Merlino aderisce al partito Socialista Italiano. Non ricopr\u00ec ruoli rilevanti, ma difese, in particolare sull'\"Avanti!\", posizioni gradualiste e allo stesso tempo antiministerialistiche e antituratiane. Nel 1900, dopo il rifiuto di Filippo Turati, assunse l'incarico di avvocato difensore di Gaetano Bresci, nel processo per regicidio, presso la Corte di Assise di Milano. Su questo difficile impegno, assolto con coraggio, scrisse un libro: \"La difesa di Gaetano Bresci alla Corte d'assise di Milano\", pubblicato a Bologna, presso la casa editrice \"La Controcorrente\", nel 1912. Nel corso del 1901 partecipa a Napoli, in qualit\u00e0 di candidato socialista, a due campagne elettorali: alle elezioni amministrative del novembre del 1901, nelle quali \u00e8 eletto e quelle politiche di qualche mese successivo, dove invece viene sconfitto.\nIl momento pi\u00f9 significativo della militanza di Merlino nel partito socialista \u00e8 rappresentato dallo scontro con Filippo Turati. Merlino contesta Turati con l'opuscolo \"Collettivismo, lotta di classe\u2026 e Ministero (Controreplica a F. Turati)\", Firenze 1901. Merlino partecipa l'anno seguente al VII congresso socialista nazionale che si svolge a Imola, nel quale ha inizio la lotta fra gradualisti e rivoluzionari. Dopo il congresso di Imola, il suo impegno teorico e pratico subisce una battuta d'arresto che durer\u00e0 vent'anni. Da questo momento, progressivamente ma irreversibilmente, egli si stacca dall'attivit\u00e0 politica militante fino a ritirarsi, dopo il 1904, a vita privata. Nel giugno 1907, in occasione del congresso nazionale degli anarchici, Merlino concede un'intervista alla \u201cStampa\u201d di Torino. Per far conoscere il suo pensiero in merito a tali iniziative. \nIl testo appare con il titolo \"La fine dell'anarchismo?\". Nel primo dopoguerra Merlino si riavvicina al movimento anarchico con articoli militanti sulla stampa libertaria. Nel 1924 pubblica con le edizioni anarchiche di \u00abPensiero e Volont\u00e0\u00bb un opuscolo dal titolo assai significativo: \"Fascismo e democrazia\", con una prefazione molto critica di Malatesta. La riflessione sul fascismo si allarga l'anno seguente in un successivo volumetto ai rapporti tra potere politico e magistratura: \"Politica e magistratura dal 1860 ad oggi in Italia\" pubblicata a Torino da Piero Gobetti. In questi anni egli scrive molti altri lavori (articoli e saggi), che confluiranno in gran parte in un'opera postuma nel 1948 dal titolo \"Il problema economico e politico del socialismo\" a cura di Aldo Venturini. Dopo le \u201cleggi fascistissime\u201d si ritira definitivamente a vita privata. Muore a Roma il 30 giugno 1930."}
{"id": "1701027", "revid": "1516566", "url": "https://it.wikipedia.org/wiki?curid=1701027", "title": "Basciano", "text": "Basciano \u00e8 un comune italiano di abitanti della provincia di Teramo in Abruzzo, facente parte dell'unione dei comuni Colline del Medio Vomano.\nOrigini del nome.\nAttestato nell'VIII secolo come \"in Bassiano\", si tratta di un toponimo prediale, \"(fundus) Bassianus\", dal personale romano \"Bass(i)us\".\nStoria.\nLo stemma di Basciano raffigura un personaggio barbuto e armato, rappresentato in piedi, di profilo e nell'atto di camminare, con abiti di foggia orientalizzante; alle sue spalle, in alto a destra, compare una mezzaluna posta in banda. Esso rientra nella tipologia araldica diffusa in epoca rinascimentale, definita \"parlante\", in cui il nome del paese \u00e8 esemplificato e spiegato dalla rappresentazione che campeggia sulla sua insegna. La figura rappresenta un saraceno, interpretato finora come testimonianza della penetrazione di bande di infedeli nella Val Vomano in epoca alto-medievale, quando tutta l'Italia centro-meridionale venne sconvolta dalle loro scorrerie. Tuttavia, se \u00e8 certa l'occupazione temporanea delle coste adriatiche da parte dei saraceni, mancano attestazioni storiche ed archeologiche della loro presenza nell'entroterra. L'arrivo degli arabi a Basciano sembra dunque essere solo una leggenda popolare, nata dal desiderio della comunit\u00e0 di rintracciare l'origine del nome del paese nella Storia pi\u00f9 antica e, forse, per questo, sentita come pi\u00f9 \"nobile\". In questa prospettiva, il toponimo Basciano, nel tempo, \u00e8 stato interpretato come una trasformazione della parola araba \"Pasci\u00e0\", oppure del termine latino \"Bascianii\" che indicava il nome degli ostaggi catturati durante le scorrerie moresche. Questa interpretazione viene ripresa anche nei nostri giorni: \"\u2026secondo un'antica tradizione, \u2014 si legge nelle pagine di una guida turistica \u2014 quando i Normanni, intorno all'anno 1000, scacciarono i saraceni dall'Italia meridionale, fecero prigionieri molti fanciulli, figli dei Pasci\u00e0 sconfitti, che furono denominati Bascianii. Addestrati alle armi, questi furono aggregati all'esercito cristiano nel quale ebbero modo di distinguersi, ottenendo onori e titoli immobiliari\".\nIl centro antico fu costruito intorno al XIII secolo sotto il protettorato di San Flaviano. Fu possedimento di Oderisio di Collepietro, poi degli Orsini e della contea di Bellante.\nNel XVI secolo \u00e8 propriet\u00e0 della grande famiglia Acquaviva di Atri.\nLa prima notizia storica del paese risale al 787, quando Basciano viene citato come \"Bassano\" in un elenco di beni ceduti da Carlo Magno al Monastero di Montecassino. Intorno al Mille, divenuto \"Bassiano\", fu propriet\u00e0 del vescovo aprutino Pietro e tale \u00e8 ancora nel 1108, quando il vescovo \u00e8 Uberto, con il nome di \"Vassiano\", mentre nel 1150 \u00e8 di Oderisio da Collepietro. Nel XIII secolo pass\u00f2 agli Acquaviva, che lo inglobarono nella Baron\u00eca di Atri, fino al 1538, quando venne ceduto ai Brancia, per giungere, attraverso altre Signor\u00ece, ai Barra-Caracciolo. Agli inizi del 1800, nel corso dell\u2019occupazione francese fu teatro di lotte e violenze. Da segnalare che Basciano fu uno dei primi paesi della provincia ad essere sede, nel 1843, di un \u201cMonte pecuniario\u201d, che concedeva prestiti agli agricoltori (al tasso del 6% annuo).\nIl Comune di Basciano viene anche citato nel \"Dizionario Geografico-Ragionato\" del Regno di Napoli di Lorenzo Giustiniani (1797-1802), il quale cos\u00ec lo descrive: \"BASCIANO, o Bassano, terra in Abruzzo Ultra, in oggi per\u00f2 dicesi di Teramo, da cui \u00e8 distante miglia 5, e trovasi in diocesi di Penne. Ella vedesi edificata sopra di una collina di buon aria. Il di lei territorio produce il bisognevole, e non vi manca caccia di lepri, volpi, e di pennuti di varie specie nelle parti boscose del medesimo. La tassa de' suoi abitatori nel 1532 fu per fuochi 85, nel 1545 per 144, nel 1561 per 125, nel 1595 per 109, nel 1648 per 155, e nel 1669 per 92, e in oggi ascendono a circa 1300 addetti all'agricoltura, ed alla pastorizia. - Questa terra fu del duca di Atri. Nel 1538 il detto duca di Atri, e conte di Gioia di quel tempo la permut\u00f2 colla terra di Dragoni, che possedeasi da Porzia Brancia, con patto de retrovendendo. Nel cedolario si trova poi in testa di Lucrezia de Scorziatis. Nel 1582 a detta Lucrezia succed\u00e8 Gio. Camillo suo fratello, il quale denunci\u00f2 la di lei morte. Nella situazione del 1669 si trova notato Fabrizio de Scorziatis, per la tassa di duc. 5 \u2013 4 \u2013 7 per detta terra di Basciano, e sua Portolania, deve di adoho per anno ducati 8 \u2013 18; i quali si vedono tutti assignari a consignatarii - Nella medesima situazione si legge ancora: Universit\u00e0 di Basciano, per la tassa di ducati 18 \u2013 1 \u2013 12 ; per lo feudo di Collalto inhabitato per la parte sua, et Universit\u00e0 di Penna del Feudo di S. Andrea, et per la sua Portolania, deve di adoho per ann. ducati 25 - 2 - 14 ; dei quali ducati 15 - 2 - 1o 13 sono assignati a consignatarii. Nel 1701 fu venduta sub hasta S. C. a Placido Avallone per ducati 9300 ad istanza del creditori di Camillo, e Francesco Scorziati. In oggi l'ha in baronia la famiglia Barra Caracciolo.\"\nSuccessivamente il Comune verr\u00e0 citato anche nell'Inchiesta agraria Jacini (1877-1885), inchiesta parlamentare sulle condizioni della classe agricola in Italia, decretata con la legge del 15 marzo 1877, che rappresenta la pi\u00f9 completa documentazione sullo stato dell\u2019economia agraria dell'Italia post-unitaria. Gli atti dell'inchiesta, pubblicati dal 1881 al 1890, furono riassunti nella relazione finale del presidente della giunta, il senatore Stefano Jacini, che denunci\u00f2 il disinteresse dei vari governi che avevano guidato il Paese nei confronti dell\u2019agricoltura, che pure forniva allo Stato la maggior parte del reddito nazionale, senza ricevere in cambio n\u00e9 capitali, n\u00e9 stimoli o incentivi per il suo sviluppo. L'indagine descriveva le caratteristiche della propriet\u00e0 fondiaria, le colture, i metodi di coltivazione e le condizioni di vita dei contadini. La parte dell'inchiesta dove viene descritto il Comune di Basciano, fu affidata a Nicola Prosperi (sotto-prefetto di Penne) il quale segnala a Basciano la presenza dell'unico bosco di alto fusto presente nel Circondario di Penne. Viene anche descritta la coltivazione esclusiva del vitigno autoctono Montonico allevato a \"\"\u2026vigna piena di mezzana altezza, raccomandata a canne con legami di giunco\u2026\",\" dal quale si ottiene un vino di colore giallo pallido (\"\u2026solo ho trovato che al Montonico di Basciano si da colore giallognolo nell'epoca della maturazione\u2026\"). Nell'opera viene anche riportato che in quegli anni si incominci\u00f2, all'interno di pochi paesi del Circondario (tra cui anche Bisenti), a introdurre una nuova pratica scientifica di vinificazione, quella del vino cotto (\"\u2026si elaborano quattro maniere di vino cotto, cio\u00e8, conservato, crudo, semplice, crudo ritornato\u2026 il vino cotto poi dopo il quinto anno almeno, si diventa saporoso, eccitante e squisitamente piacevole per un aroma sui generis che gli d\u00e0 il tempo\u2026 \u00e8 risaputo che tutto il Teramano, che i nostri vini vecchi, maturi e purificati. Essi acquistano densit\u00e0 sciropposa, sapore abboccato, aromatico, lievemente amarognolo, fragrante ed empireumatico, limpido color rosso cupa ciliegia.\")\nSimboli.\nLo stemma e il gonfalone del comune di Basciano sono stati concessi con decreto del presidente della Repubblica del 3 luglio 1962.\nIl gonfalone municipale \u00e8 costituito da un drappo partito di rosso e di giallo.\nMonumenti e luoghi d'interesse.\nArchitetture civili.\nPorta Penta e la Torre di San Giorgio (o dell'Orologio).\nUn tempo il borgo del paese era cinto, su tutti i lati, da una fortificazione muraria, purtroppo oggi non ne rimane alcuna traccia, fatta eccezione per la cosiddetta Torre dell'Orologio (o Torre di S. Giorgio), peraltro fortemente rimaneggiata, che contiene la porta urbana di accesso, Porta Penta, insieme alla quale funge da raccordo tra il borgo e l'attuale piazza Vittorio Emanuele. La porta \u00e8 stata costruita nel medioevo e rimodellata nel Seicento, occupa quasi tutta la larghezza della facciata della torre ed \u00e8 costituita da un arco a tutto sesto e si presenta strombata; la torre campanaria che sorge al di sopra di essa \u00e8 eseguita nello stile caratteristico del XVIII secolo: larghe parastre angolari sorreggono delle cornici, sulla parte superiore riquadrata \u00e8 immesso il pubblico orologio e al di sopra di una copertura a tetto si trova un campaniletto a vela con volute baroccheggianti. Sulla torre si leggono i versi: \"PROTEGE TU MICHEAL BASCIANI MOENIA PELLE DAEMONIS INSIDIAS NOXIA CUNCTA FUGA\" Trad. \"TU MICHELE PROTEGGI LE MURA DI BASCIANO ALLONTANA LE INSIDIE DEL DEMONIO FUGA TUTTI I MALI\". Al di sopra si nota un rettangolo ricoperto di calce: la tradizione orale ricorda qui dipinta l'immagine di San Giorgio o San Michele con il Drago.\nCastello (Palazzo baronale).\nNella sommit\u00e0 del borgo storico di Basciano \u00e8 situato il castello, in possesso della famiglia Avellone tra il XVII e XVIII secolo (in precedenza appartenuto alla famiglia De Scorciatis), fino a quando, per un problema di ereditariet\u00e0, fu donato assieme al titolo di Barone a Nicola Barra - Caracciolo. Ad oggi delle strutture originarie rimangono solo alcuni resti del torrione e i contrafforti, nella parte posteriore dell'edificio.\nMonumento all'emigrante.\nPosto tra il castello (ovvero il Palazzo baronale un tempo di propriet\u00e0 di Placido Barra-Caracciolo di Napoli) e la Torre dell'Orologio, fu messo a dimora negli anni '90, a ricordo del considerevole flusso emigratorio che interess\u00f2 i cittadini di Basciano durante il secondo dopoguerra. Infatti il fenomeno migratorio a Basciano pu\u00f2 essere osservato attraverso alcune informazioni di carattere statistico. Osservando ad esempio le tabelle sul movimento della popolazione si nota che una flessione demografica consistente si \u00e8 avuta negli anni che vanno dal 1966 al 1973(1966: residenti 2388; 1973: residenti 2099).\nMonumento ai caduti di tutte le guerre.\nSito in piazza Municipio antistante la sede comunale, fu inaugurato nel 1980 dall'Amministrazione di Basciano e dal Gruppo Alpini con un imponente 1\u00ba Raduno Regionale degli Alpini. A ricordo dei compaesani caduti fu realizzato un obelisco dell'altezza di 25 metri recante due lapidi di marmo con il nome di ciascun cittadino caduto e fu messo a dimora uno storico cannone anticarro da 17 lbs (in Italia fu in servizio con l'Esercito Italiano, con il nome di 76/55, in un gruppo contro-carri di tre batterie da sei pezzi, l'arma fu anche usata nelle opere della difesa permanente come nel Vallo Alpino. \u00c8 stato il primo pezzo di artiglieria ad utilizzare proiettili perforanti a scartamento di involucro (APDS), per questo era in grado di competere con armi di maggior calibro - 88/55 tedesco, 90/50 americano, 90/53 italiano - Venne mantenuto in servizio anche nel dopoguerra. ).\nMonumento ai caduti di Nassiriya.\nIn data 24 febbraio 2019, con una solenne manifestazione presenziata da numerose autorit\u00e0 e da un picchetto di Alpini, \u00e8 stata posta in piazza del Municipio (nel medesimo obelisco che commemora i caduti bascianesi di tutte le guerre) una lapide di marmo a ricordo delle vittime dell'attentato di Nassiriya avvenuto il 12 novembre 2003. La lapide voluta dal Gruppo Alpini riporta il seguente epitaffio: \"\"Il vostro sacrificio sia di esempio alle nuove generazioni perch\u00e9 la Patria si fa Grande non con le armi ma nel servire gli altri insegnando che i veri valori sono racchiusi nelle parole: 'Pace - Amore - Altruismo\"' \".\nMonumento in memoria del Prof. Giacinto Auriti.\nCollocato nell'omonima piazza nella frazione di San Rustico, il monumento commemorativo fu inaugurato il 17 giugno del 2017 su iniziativa dell'Associazione culturale La Combriccola e del gruppo Lo Sai. L'opera realizzata dall'artista Liuk Di Stefano in collaborazione con l'Istituto D'Arte di Castelli \u00e8 dedicata al Prof. Giacinto Auriti, giurista, saggista, cofondatore della facolt\u00e0 di giurisprudenza dell\u2019Universit\u00e0 di Teramo e fondatore della dottrina economica del valore indotto e della propriet\u00e0 popolare della moneta.\nMonumento agli Alpini.\nNella frazione di Santa Maria, all\u2019interno del plesso della A.N.A. sez. Abruzzi degli Alpini di Basciano , \u00e8 posta dal 16 maggio 2015 un\u2019opera in terracotta, raffigurante sia un\u2019aquila (da sempre simbolo della fierezza e della forza degli Alpini) che un alpino, degli artisti Liuk Di Stefano e Damiano Tatulli. L\u2019opera commemorativa riporta una targa con su scritto \"\u201c... per non dimenticare il sacrificio degli Alpini morti e dispersi in guerra \u2026 Gli Alpini di Basciano posero a imperitura memoria.\"\u201d\nArchitetture religiose.\nChiesa di San Flaviano.\nSan Flaviano, vescovo Patriarca di Costantinopoli, proclamato martire dal Concilio di Calcedonia del 451, \u00e8 il patrono di Basciano. La leggenda tramanda che la statua del Santo venne rubata a Penna Sant'Andrea dai bascianesi. Alcuni pennesi, di ritorno da Penne dove avevano ritirato la statua del Santo per la chiesa parrocchiale del loro paese, si fermarono sotto un fico in territorio di Basciano per riposarsi, ma, attirati dai polposi frutti della pianta, vi si arrampicarono per coglierne alcuni e la statua venne rubata sotto il naso da alcuni bascianesi, che la portarono in paese. Da allora San Flaviano divenne il patrono di Basciano. Le prime notizie riguardanti la chiesa di San Flaviano risalgono al 1068, quando un certo Attone nell'atto di donazione della sua porzione dell'abitato di Basciano al monastero di Casauria include anche questa chiesa. Nel 1073 un tale Odemundo dona allo stesso monastero la quarta parte di San Flaviano e gli introiti. La frammentazione delle propriet\u00e0, anche ecclesiastiche, era una prassi particolarmente diffusa nel Medioevo. Qualche secolo pi\u00f9 tardi Francesco De Scorciatis, barone di Ripattone, nel 1636, dispone di essere sepolto nella cappella di famiglia, situata all'interno della chiesa di S. Flaviano di Basciano. La chiesa parrocchiale \u00e8 stata rimodellata in epoca rinascimentale. Ha facciata in pietra sbozzata cos\u00ec come tutto il rivestimento esterno. Il portale \u00e8 decorato da una cornice di gusto classico. Il campanile \u00e8 a vela. La parte interna \u00e8 a navata unica con volta superiore ad arco. Vi sono conservati: un dipinto della Madonna, uno di san Flaviano ed un crocifisso. La facciata quadrangolare \u00e8 sobria e lineare, e attualmente si presenta rivestita da laterizi, con tre aperture leggermente strombata; i lati sono costituiti da una muratura, in ciottoli di varia grandezza. Sul portale, sormontato da un timpano, compare un'iscrizione di quattro righe, da cui si apprende che la chiesa fu restaurata a spese della cittadinanza nel 1582. Sull'architrave infatti si legge \"\u201cOre tuo Xpe benedictus sit locus iste / pax sit intranti benedictio quoque moranti / sacrum hoc divo Flaviano dicatum publico aere / instauratum est anno Domini 15LXXXII\u201d\", dove la data \u00e8 1582 e Xpe sta per Christe. Le pesanti porte in bronzo, recanti figure a rilievo celebrative di San Flaviano e di episodi evangelici, sono state apposte in occasione dell\u2019Anno Santo 2000. All'interno, a lato dell'altare maggiore, si trova una lapide funeraria con iscrizione, di due esponenti della famiglia Avellone, Donna Rosa e Don Antonio, rispettivamente moglie e figlio del dedicante, Don Placido, barone del castello. Sulla parete laterale destra si pu\u00f2 ammirare un affresco del XV secolo raffigurante il tema della Crocifissione, il cui restauro ha riportato alla luce le immagini di San Celestino V Papa e San Rocco, nella parte sottostante. Ai lati dell'altare sono conservate due tele della seconda met\u00e0 del Cinquecento, raffiguranti San Rocco e San Flaviano. San Flaviano \u00e8 rappresentato nella sua veste e con gli apparati vescovili, mentre San Rocco ha come consueto il cane, il bastone, il cappello da pellegrino, la borraccia al lato, la conchiglia sul petto su cui sono posti due bastoni incrociati a forma di spilla. Nel teramano \u00e8 molto frequente questa iconografia di San Rocco, tipica di molte regioni del centro.sud. Il santo \u00e8 considerato protettore delle malattie in genere e dalle pestilenze in particolare. Le tele, dipinte sa un'artista di cui non \u00e8 noto il nome, si presentano in un discreto stato di conservazione e sono qualitativamente pregevoli, per quello che \u00e8 dato vedere dopo il pesante restauro e le integrazioni pittoriche subite nel tempo. Nella sagrestia si conserva un armadio, di squisita fattura, del 1600 circa restaurato recentemente.\nChiesa di San Giacomo.\nLa chiesa si trova sul lato destro di Piazza Vittorio Emanuele, restaurata, \u00e8 stata riaperta al culto nel 1982, dopo un lungo stato di abbandono (secondo alcune testimonianze degli autoctoni sembra addirittura che sia stata usata come pollaio). In un'epoca imprecisata era stata anche adibita a scuola elementare e divisa in due piani, ma dopo la seconda guerra mondiale, il parroco Don Turibbio, la fece restaurare e riconsacrare. La prima menzione risale al 1178, anno in cui Roberto, conte di Loretello, la don\u00f2 con l'annesso Spedale (ricovero per viandanti e pellegrini, in cui si poteva avere un giaciglio per la notte e ci si poteva rifocillare) e con la chiesa di s. Pietro di Fano a Corno al vescovo di Penne, donazione confermata da papa Lucio III nel 1182. Nel 1324 e ancora nel 1326 S. Giacomo figura nell'elenco delle decime delle Collectoriae di Penne e Atri. ll 17 settembre del 1586 un rogito notarile ricorda Don Ovidio Marini di Basciano titolare del Beneficio di San Giacomo \"\u00e0 Maone\" (al Mavone), ottenuto dal vescovo di Penne; il 29 ottobre dello stesso anno, per\u00f2, il Beneficio passa nelle mani del Rev. D. Ascanio Palumbi di Basciano, dato che il Marini diventa gesuita. Nel 1598 il barone Fabrizio Scorziati cede all\u2019abate di Fonte Avellena, insieme con altri beni, una casa attigua alla chiesa, dove i monaci Camaldolesi trasferiscono la loro dimora. Nel 1795 il barone Don Placido Barra-Caracciolo cede in perpetuo la chiesa al Camaldolese P. Teodosio Pani ed ai suoi successori: l\u2019edificio era per\u00f2 gi\u00e0 ridotto in condizioni tanto precarie da non potervi pi\u00f9 celebrare gli uffizi sacri. Nel 1790 l\u201d Unit\u00e0 (o Comune) di Basciano chiede al Regio Economato di inoltrare alla Curia Vescovile di Penne la richiesta di disimpegno delle rendite della Badia di S. Giacomo e di S. Maria de Burgis, il cui patronato era vacante dall\u2019anno della morte di Don Giuseppantonio Di Marco (1798) a favore del barone di Basciano, Don Placido Barra Caracciolo. Ancora nel 1897, la chiesa non era stata reintegrata nelle sue funzioni originarie: dall'Archivio Comunale risulta infatti che il Comune di Basciano ebbe una controversia con i fratelli Demetrio e Corinto Giannoni, riguardo al possesso dell'edificio, reclamato dai suoi proprietari. La lite venne, infine, composta bonariamente e la chiesa venne riaperta al culto. L'edificio \u00e8 a tal punto inserito nel tessuto abitativo, che si distingue solo per la presenza di una \"sobria\" croce al neon che sovrasta il muro della facciata, semplice e di forma rettangolare, con una monofora che presenta una croce in ferro inscritta nel cerchio e un portale ad arco evidenziato da una ghiera di mattoni. Nello spigolo destro della facciata sono stati lasciati a vista i blocchi di pietra squadrata, forse appartenenti all'edificio originario. l'interno presenta un arredo moderno: unica testimonianza del passato della famiglia Valeriani, forse una concessione fatta in passato ad un'ava, in modo da permetterle di ascoltare la messa attraverso di essa.\nChiesa di Sant'Agostino.\nL'attuale edificio fu probabilmente costruito dai Padri Camaldolesi, i quali vi dimorarono fino al 1652, quando papa Innocenzo X soppresse tutti i piccoli monasteri nella seconda met\u00e0 del XVIII secolo. Una piccola comunit\u00e0 di Padri Eremiti Camaldolesi vi \u00e8 attestata fin dal 1085. La chiesa di S. Agostino veniva gi\u00e0 menzionata, nel 1324, insieme alla chiesa di S. Giacomo nell'elenco delle decime delle Collectoriae di Penne e Atri. Nel 1548 risulta unita alla Congregazione di S. Croce di Fonte Avellana, che vi designa un monaco per la cura animarum, ossia per svolgere funzioni pertinenti ad una parrocchia, unione che poi viene confermata nel 1564 da papa Pio IV. Ancora nel 1591 papa Gregorio XIV d\u00e0 alla Congregazione dei Camaldolesi, cui Fonte Avellena \u00e8 unit\u00e0 dal 1569, la facolt\u00e0 di eleggere il prelato di San Agostino di Basciano. La Badia di S. Agostino nel 1803 era Regio Patronato, cio\u00e8 le sue rendite erano appannaggio esclusivo del Re. L'ex monaco Camaldolese Stanislao Cartelli, parroco della chiesa di S. Agostino, nel 1809, si lamenta della mancanza di mezzi per il sostentamento dei poveri della sua curia ed inoltra una richiesta di fondi all'Interdente della Provincia dei fondi dal Real Demanio, inserendosi in un pi\u00f9 generale discorso di attenzione per le esigenze dei meno fortunati, che sembra contraddistinguere Basciano. Sul portale figura una rappresentazione dello stemma dei Camaldolesi con due colombe che bevono in una calice sormontato da una stella a sei punte, con la data 1631, quando la chiesa viene probabilmente riedificata. \u00c8 un edificio mononave (con una sola navata), il cui aspetto originario \u00e8 stato visibilmente modificato: il rosone attuale, ha sostituito una preesistente apertura quadrangolare ed il campanile a vela, sul lato sinistro dell'edificio, \u00e8 stato ricostruito nel 1930. Nelle pareti esterne sono ancora visibili, ad un occhio attento, alcuni frammenti di riutilizzo. All'interno della chiesa \u00e8 corsevato un dipinto a olio su tela raffigurante una Madonna con Bambino e santi, databile alla seconda met\u00e0 del Cinquecento: l'opera pu\u00f2 essere messa in relazione con le scuole parmensi e romane. L'impianto della composizione \u00e8 classico con la Madonna al centro e il Bambino che tocca la croce del piccolo Giovanni Evangelista, il quale si presenta rivolto verso san Pietro, mentre due Padri della Chiesa, forse San Paolo e San Agostino, scrivono testi sacri. Due angeli sollevano una cortina rossa sullo sfondo di un'apertura ad arco lasciando scorgere un tratto di paesaggio. la prevalenza dei colori blu e rosso mette particolarmente in evidenza dei volti. Vi si conserva anche una statua lignea di San Pietro martire, di scuola veneta del XVI secolo.\nChiesa della Madonna delle Grazie.\nSuggestiva chiesa rurale posta sulla strada che congiunge le frazioni di San Agostino e Zampitto. L'edificio ha base rettangolare con la facciata piuttosto spoglia: al centro si trova un portale con un blocco di granito che funge da architrave, ai lati si aprono due aperture quadrangolari, e in alto una piccola finestra circolare. La facciata nella parte superiore assume una forma ad arco, sottolineata da file di mattoni aggettanti, e letteralmente conserva delle lesene. La chiesa \u00e8 costituita con blocchi squadrati di tufo di grandi dimensioni, coperti da intonaco. Un campanile a vela, in mattoni, che si erge a sinistra della facciata, alloggia due campane, su quella pi\u00f9 grande \u00e8 scritto: \"I FEDELI DONANO A M. SS. DELLE GRAZIE A.D. 1952 - LAUDO VERUM POPULUM VOCO CLERUM CONGREGO DEFUNCTOS PLORO TEMPESTATEM FUGO FESTUM DECORO\" Trad. \"\"LODO IL VERO DIO, CHIAMO IL POPOLO, RIUNISCO IL CLERO, LAMENTO I DEFUNTI, ALLONTANO LA TEMPESTA ONORO LA FESTA\".\" Il \"tempestam fugo\" si riferisce alla credenza contadina che il suono della campana potesse far cessare le grandinate, a patto che la campana stessa non venisse mai suonata dalle donne, nel qual caso avrebbe perso questo potere. Sulla campana pi\u00f9 piccola \u00e8 scritto: \"FUSA NELL'ANNO 1925 INVITO I FEDELI AL PERDONO ALLA GRAZIA ALLA PACE\" Sopra l'attuale campanile ne esisteva un altro pi\u00f9 piccolo, sempre a vela, la cui campana venne fusa per la realizzazione delle altre ed esso fu demolito. L\u2019interno \u00e8 ad aula unica e sulle pareti della zona presbiteriale sono otto grandi affreschi con figure di devozione, ascrivibili alla fine del Seicento. Nell'ordine, da sinistra a destra, sono raffigurati S.Andrea, S.Biagio, S.Berardo, S.Bartolomeo, S.Margherita, S.Angiolo Custode, Maria SS.Addolorata e S.Anna. Non si conosce con precisione l'epoca della costruzione dell'edificio e non sono chiare le sue origini, dato che nei documenti consultati non vi \u00e8 traccia di questa chiesa. L'arredo liturgico pi\u00f9 antico in essa custodito \u00e8 un'acquasantiera datata 1646 e, all'interno, nella parete dietro all'altare, in una nicchia \u00e8 custodita una statua della Madonna, di legno rivestito di smalto, quasi a grandezza naturale. Dalla sagrestia, per mezzo di una scala di legno, si accede alla stanza \"dell'eremita\", ovvero il rifugio di monaci ed eremiti nelle epoche passate. In occasione delle due guerre mondiali la chiesa fu meta di pellegrinaggio da parte di coloro che andavano ad impetrare la grazia e la protezione per gli uomini in guerra: vi sono conservati, infatti, alcuni ex-voto.\nChiesa di Santa Maria di Portolungo.\nLa chiesa, di stile romanico, imponente nella sua essenzialit\u00e0, sorge sul colle di Portolungo. Non sono chiare le sue origini, esisteva probabilmente gi\u00e0 agli inizi del XIV secolo, come attesterebbe un ritrovamento archeologico, avvenuto agli inizi degli anni '60 in occasione della sostituzione della vecchia pavimentazione, ovvero il rinvenimento di una moneta d'argento emessa sotto Roberto D'Angi\u00f2, re di Napoli dal 1309 al 1343. Tuttavia non \u00e8 stato possibile rinvenire alcun documento precoce che la menzioni. L'edificio ha pianta rettangolare con il tetto spiovente \"a capanna\", il muro perimetrale rientra all'altezza del presbiterio. Rispettando i canoni dello stile romanico la facciata, la parte posteriore e le pareti laterali si presentano estremamente sobrie. Il portale \u00e8 privo di particolari ornamenti ed in alto c'\u00e8 una finestra di forma circolare, che ricorda i famosi rosoni romanici, ricavata dal tamponamento di una precedente apertura quadrangolare risparmiata nel muro. Tre monofore leggermente strombate, di due murate, sono visibili nella parete settentrionale, mentre nella parete meridionale \u00e8 stata richiusa solo una delle aperture. All'interno, l'unica navata, di forma rettangolare, \u00e8 scandita da tre coppie di pilastri che si addossano alle pareti, con una funzione strutturale e nel presbiterio spicca un prezioso altare ligneo del seicento, di stile barocco, con applicazioni in oro. Sui pilastri di sostegno sono ancora visibili alcuni affreschi, tra cui un'immagine di San Lorenzo, mentre altri santi sono raffigurati. All'interno sono conservati degli affreschi del XV secolo e un pregevole altare ligneo in stile barocco. Il soffitto \u00e8 rivestito da formelle di maiolica con disegni geometrici e raffigurazioni di animali stilizzati nei toni del rosso e del blu. La chiesa possedeva una cripta di notevole estensione, in cui, un tempo, venivano sepolti i defunti. Un elemento di notevole interesse \u00e8 un'acquasantiera inserita nella muratura del lato destro, in pietra e di forma esagonale, che reca scolpito all'interno un serpente stilizzato, e presenta nella parte sottostante, all'esterno, un incasso. Probabilmente in un primo momento era sorretta da una colonnina e fungeva da fonte battesimale, come farebbe supporre anche la raffigurazione del serpente, simbolo del peccato. originale.\nSiti archeologici.\nVicus di San Rustico di Basciano - Sito archeologico riportato alla luce che testimonia la presenza umana fin dall'et\u00e0 del bronzo e del ferro ed oggetto di scavi archeologici dalla fine del XIX secolo.\nSociet\u00e0.\nEtnie e minoranze straniere.\nNel 2016 la popolazione straniera residente a Basciano risulta essere il 4,4% del totale. La comunit\u00e0 pi\u00f9 numerosa \u00e8 quella albanese (1,4% del totale della popolazione residente); segue quella rumena (0,9%).\nPaesaggio.\nIl Comune di Basciano, posto in una posizione strategica tra il mare e la montagna, offre un panorama a 360\u00b0 su buona parte del territorio teramano. Il borgo gode di una delle pi\u00f9 belle terrazze naturali dove ammirare la maestosit\u00e0 della catena montuosa del Gran Sasso e Monti della Laga, fino ai Monti Gemelli, i quali rappresentano il confine naturale con le Marche.\nAree protette.\nAll'interno del territorio comunale di Basciano \u00e8 presente un S.I.C. denominato: \"Fiume Vomano (da Cusciano a Villa Vomano),\" con il codice \"IT7120082.\" Il S.I.C. ricadente nei Comuni: Basciano, Montorio al Vomano, Penna Sant'Andrea e Teramo, ha una superficie totale di 459 ettari ed \u00e8 caratterizzato dalla presenza di depositi alluvionali attuali e recenti (Olocene) che ricoprono un substrato, affiorante sui fianchi della valle fluviale, costituito, da monte verso valle, dai calcari marnosi e marne (Marne con cerrogna del Miocene medio), arenarie e marne argillose (Formazione della Laga del Messiniano) e marne ed argille laminate (Marne del Vomano del Pliocene inferiore). Sono presenti anche boscaglie di salici e lembi di bosco igrofilo. Sono presenti comunit\u00e0 elofitiche. L'elemento di elevata qualit\u00e0 ambientale \u00e8 costituito dal tratto a Potamon, con una ricchezza di fauna ittica di elevato interesse scientifico (limite di areale di specie a distribuzione padana). Numerose le unit\u00e0 ecosistemiche della piana alluvionale. Alto anche il valore paesaggistico di alcuni segmenti fluviali (come ad esempio in corrispondenza della confluenza tra il fiume Vomano e il fiume Mavone).\nGastronomia.\nLa cucina bascianese rispecchia fedelmente la tradizione culinaria abruzzese, ed in particolare la costola della cucina teramana.\nCuriosit\u00e0.\nNell\u2019anno 2011 la squadra composta dai ragazzi dell\u2019Istituto comprensivo statale \u201cFalcone e Borsellino\u201d di Basciano si classifica al secondo posto al torneo studentesco provinciale e al terzo posto in quello regionale, guadagnando l\u2019accesso alla fase nazionale disputata poi a Spoleto tra il 12 e il 15 maggio. La squadra mista, composta dagli alunni del plesso elementare di Zampitto e di Basciano \u00e8 riuscita a classificarsi al 28 posto su 40.\nL\u2019impresa viene poi ripetuta nel 2016, quando la squadra composta dai ragazzi dell'Istituto comprensivo statale \"Falcone e Borsellino\" di Basciano si qualifica per disputare la fase finale del torneo giovanile nazionale di scacchi, rappresentando la Regione Abruzzo."}
{"id": "1701035", "revid": "110157", "url": "https://it.wikipedia.org/wiki?curid=1701035", "title": "Palazzi reali di Abomey", "text": "I palazzi reali di Abomey sono un insieme di 12 costruzioni distribuite su un'area di 47 ettari che si trova nel centro di Abomey in Benin.\nAbomey un tempo era la capitale del regno di Dahomey fondato nel 1625 dal popolo Fon e guidato nel tempo dai dodici sovrani che si succedettero dalla fondazione al 1900, il regno divenne una potenza militare e commerciale, l'attivit\u00e0 principale era la tratta degli schiavi lungo la costa atlantica \nOgnuno dei sovrani che si sono succeduti a capo del regno di Dahomey costru\u00ec un palazzo all'interno dell'area circondata da un muro di argilla e paglia parzialmente conservato. Fa eccezione il sovrano Akaba, figlio di re Houegbadja, considerato il fondatore del regno, che costru\u00ec una residenza poco distante. Il primo a costruire un palazzo nell'area fu appunto Houegbadja, fondatore della citt\u00e0 di Abomey. Nel 1895, in seguito alla sconfitta da parte dei francesi il sovrano Behanzin, ultimo sovrano del regno di Dahomey, diede fuoco alla citt\u00e0 di Abomey. Nell'incendio vennero coinvolti anche i palazzi reali, si salvarono quelli di re Gu\u00e9zo e di re Gl\u00e8l\u00e8 che sono tuttora i palazzi meglio conservati.\nDal 1985 il complesso dei palazzi reali di Abomey fa parte dei Patrimoni dell'umanit\u00e0 dell'UNESCO sin dal dicembre 1997.\nStruttura del sito.\nLa zona in cui si trovano i palazzi comprende un'area di 47 ettari e consiste di 10 palazzi alcuni dei quali costruiti vicini e altri sovrapposti secondo l'ordine della successione, il sito \u00e8 suddiviso in due parti, il palazzo di Akaba \u00e8 separato dagli altri da una delle strade principali di Abomey e da un'area residenziale. Le due aree sono interamente cintate da mura parzialmente conservate. \nLe mura dell'area principale la circondano per una lunghezza di poco meno di 10 km, sono interrotte da sei cancelli e protette da un fossato profondo un metro e mezzo con una fitta crescita di acacia, la difesa tradizionale delle fortezze africane. All'interno delle mura si trovavano villaggi separati da campi e diversi palazzi reali, una piazza per il mercato e un'area rettangolare dove si trovavano gli alloggi militari. Lo spessore medio delle pareti degli edifici era di circa 50 cm in modo da mantenere all'interno una temperatura pi\u00f9 fresca.\nOgni palazzo aveva un aspetto esteriore diverso a seconda dei desideri del sovrano, analoga per\u00f2 la struttura architettonica che prevedeva la presenza di tre corti, quella esterna chiamata \"Kpododji\" alla quale si accedeva da un ingresso costituito da una pensilina chiamata \"Honnouwa\" e che ospitava l'edificio destinato a ricevere gli ospiti chiamato \"Jonnonho\", alla seconda corte interna, chiamata \"Jalalahennou\", avevano accesso coloro ai quali il re aveva concesso udienza e vi si accedeva passando dal \"Logodo\" un'altra pensilina di accesso. \nNella corte interna si trovavano diversi edifici, templi, edifici per riti e l\"'Ajalala\", il palazzo vero e proprio dove il sovrano soggiornava e concedeva udienze, caratteristiche dei palazzi sono le numerose aperture e le mura e colonne decorate con bassorilievi. I materiali usati comprendono l'argilla per fondamenta e pavimenti, palma, bamb\u00f9 e iroko e mogano per le parti in legno e paglia oppure lamiera per i tetti.\nI palazzi di re Gu\u00e9zo e di re Gl\u00e8l\u00e8, che sono i meglio conservati, ospitano la sede del Museo storico di Abomey nel quale viene illustrata la storia del regno ed esposta una collezione di oggetti appartenuti ai sovrani. \nI bassorilievi.\nLa tecnica del bassorilievo \u00e8 una caratteristica tipica della cultura fon, la terra era considerata una delle principali divinit\u00e0 e tramite il bassorilievo veniva sancita la collaborazione fra la divinit\u00e0 e l'uomo. \nBassorilievi pi\u00f9 semplici si trovano in alcuni templi nei dintorni di Abomey, tra le figure rappresentate vi sono forme geometriche, soli, animali e piante. \nNei palazzi reali i bassorilievi meglio conservati sono quelli dei palazzi di re Gu\u00e9zo e di re Gl\u00e8l\u00e8, vi vengono raccontate la storia dei sovrani, le divinit\u00e0 protettive e altri simbolismi a rappresentare il coraggio del re, dei famigliari e delle amazzoni, le gesta nelle battaglie e le conquiste. \nIl compito di trasmettere la storia dei re era affidato ai \"kpanlingan\", dei cantastorie che recitavano con precisione e dovizia di particolari la storia e le gesta di ogni re, \u00e8 molto probabile che gli autori dei bassorilievi abbiano preso ispirazione dalla fonte orale dei narratori. \nIn particolare i cicli di bassorilievi sui palazzi si presentano con una ripetizione del numero tre, considerato simbolo di stabilit\u00e0. Nel riquadro inferiore era rappresentato l'animale simbolo del sovrano, nel caso di Gl\u00e9l\u00e9 era un leone, nel riquadro centrale un'immagine di guerra o un richiamo alle gesta del re e nel riquadro superiore un richiamo alle divinit\u00e0 o agli antenati. La lettura pi\u00f9 realistica parrebbe quella dal basso verso l'alto, come a dichiarare \"Io, sovrano Gl\u00e9l\u00e9, ho compiuto l'azione indicata con la protezione dei miei antenati/dei\"\nI bassorilievi dei palazzi reali sono tutti infossati, nella parete veniva ricavata una nicchia all'interno della quale veniva collocata l'argilla modellata nella forma desiderata. Talvolta veniva usata la terra dei termitai le cui caratteristiche di elasticit\u00e0 ben si adattavano a forme anche elaborate, per l'impermeabilit\u00e0 veniva usato l'olio di palma mentre i colori erano ottenuti con tinture vegetali\nIl museo.\nIl museo storico di Abomey, fondato nel 1943 dall'amministrazione coloniale francese \u00e8 ospitato nell'area del sito che corrisponde ai palazzi di Gu\u00e9zo e Gl\u00e9l\u00e9 e si estende per circa 2 ettari. La collezione comprende 1.050 pezzi, la maggior parte appartenevano ai sovrani di Dahomey altri sono legati alla cultura del regno. Vi sono conservati alcuni dei troni reali, gioielli, sculture di animali e tessuti applicati con rappresentazioni di episodi della vita dei re. Completano la collezione strumenti musicali e fotografie di cerimonie e diversi bassorilievi ristrutturati.\nLa conservazione.\nDal 1992 sono stati effettuati interventi di conservazione, di ampliamento degli edifici e delle collezioni. Il programma di cooperazione italiano \u00e8 stato fra i principali donatori finanziando tramite fondi in deposito presso l'UNESCO pari a 450.000 $ il programma \"PREMA-Abomey\" (acronimo di \"PREVention in Museums in Africa\").\nLa ristrutturazione dei bassorilievi \u00e8 stata finanziata fin dal 1993 dal Getty Conservation Institute, in un palazzo oltre cinquanta bassorilievi sono stati conservati con il coinvolgimento diretto di personale del Benin Cultural Heritage.\nNell'agosto del 2007 la repubblica del Benin ha adottato una nuova legge per la tutela del patrimonio culturale e naturale. L'anno precedente la citt\u00e0 di Abomey aveva approvato un piano regolatore che prevede la tutela del sito. L'area dei palazzi reali include alcuni luoghi sacri per la famiglia reale e per la popolazione, lo svolgimento di riti e cerimonie \u00e8 considerato un'ulteriore misura di tutela del sito.\nDanneggiamenti.\nIl 21 gennaio del 2009 diversi edifici del complesso dei palazzi reali subirono ingenti danni a causa di un incendio, le origini dell'incendio non sono note ma il fuoco si diffuse rapidamente a causa del vento harmattan tipico della regione, i tetti in paglia andarono a fuoco e sei edifici vennero gravemente danneggiati. Le tombe dei sovrani Agonglo e Guezo e delle loro mogli e i due templi di Agasu vennero distrutti dalle fiamme.\nVenne avviato subito un progetto di messa in sicurezza per proteggere le strutture danneggiate prima dell'arrivo della stagione della pioggia previsto per met\u00e0 marzo. \nPer la ristrutturazione, su consiglio del World Heritage Centre, le autorit\u00e0 beninesi si sono rivolte alle organizzazioni internazionali per richiedere aiuti finanziari.\nIl 14 gennaio del 2015 un nuovo incendio ha danneggiato gravemente il palazzo del sovrano Houegbadja"}
{"id": "1701037", "revid": "61051", "url": "https://it.wikipedia.org/wiki?curid=1701037", "title": "Marina del Brasile", "text": ""}
{"id": "1701041", "revid": "729019", "url": "https://it.wikipedia.org/wiki?curid=1701041", "title": "Condilo occipitale", "text": "Il condilo occipitale \u00e8 un processo articolare che serve per articolare il processo condiloideo dell'osso occipitale con l'atlante, la prima vertebra cervicale.\nAnatomia comparata.\nLo troviamo negli animali terrestri, mentre nei pesci e nei cetacei il capo \u00e8 fuso con la prima vertebra cervicale (agevola l'animale nei movimenti dinamici in acqua).\nAnfibi e mammiferi hanno due condili (per convergenza: gli antenati -sinapsidi- dei mammiferi, infatti, ne avevano uno), mentre rettili ed uccelli ne hanno uno solo (una delle caratteristiche che mostrano l'appartenenza degli uccelli ad un ramo dei rettili)."}
{"id": "1701042", "revid": "1776051", "url": "https://it.wikipedia.org/wiki?curid=1701042", "title": "Alessandro Cavagnari", "text": "Biografia.\nFiglio di Pietro, fu giudice del Tribunale di Parma dal 1844 al 1848. In settembre del 1848 venne chiamato alla direzione della Sicurezza Pubblica e Polizia dal governo provvisorio austriaco. In febbraio dell'anno successivo volle essere esonerato da questo incarico avendo il governatore austriaco instaurato lo stato d'assedio e altre misure eccezionali, che egli non condivideva. Nel mese di marzo riebbe l'incarico, e fu anche nominato membro della Commissione di Governo.\nIn dicembre del 1850 fu vicepresidente del Tribunale Civile di Parma, nel 1854 vicepresidente della Corte d'Appello e nel 1855 Procuratore della Corte d'Appello. Quando Parma si un\u00ec all'Italia (1860) divent\u00f2 Sostituto Procuratore Generale della Corte d'Appello di Parma e Modena. Nel 1864 si trasfer\u00ec a Perugia quale Presidente di sezione di Corte d'Appello.\nIn novembre del 1876 fu eletto Senatore nella XIII legislatura del Regno d'Italia. In seguito fu assessore comunale a Genova. Fu insignito del titolo di Grand'Ufficiale dell'Ordine della Corona d'Italia.\nAnche il figlio Alfonso fu un protagonista della vita politica parmense nella seconda met\u00e0 dell'Ottocento. Fu sindaco di Parma e deputato nella XIV Legislatura."}
{"id": "1701043", "revid": "799504", "url": "https://it.wikipedia.org/wiki?curid=1701043", "title": "Barasso", "text": "Barasso (\"Bar\u00e0s\" in dialetto varesotto) \u00e8 un comune italiano di abitanti della provincia di Varese in Lombardia. \nStoria.\nNei secoli II e III a.C. Barasso, che era compreso nella Gallia Cisalpina o Insubria, entra a far parte della Provincia Romana. Durante la dominazione Longobarda il nome di Barasso comincia ad entrare nei documenti storici e viene citato nel celebre \u201cDiploma\u201d con cui il Re Longobardo Liutprando donava, nel 725 d.C., molte terre, specialmente del Varesotto, ai monaci agostiniani in memoria del fatto che S. Agostino era stato in questi luoghi e precisamente a Casciago (Cassiciacum), ospite del suo amico Verecondo (357). In base ai documenti dell'archivio della Curia Arcivescovile di Milano, si pu\u00f2 affermare che a Barasso e nelle frazioni di Molina e Cassini esistevano tre Chiese gi\u00e0 prima dell'anno mille.\nNel 1786, con la suddivisione della Lombardia austriaca in province, Barasso fu assegnata alla provincia di Gallarate, ribattezzata l'anno successivo provincia di Varese; nel 1791, in seguito a una modifica territoriale, pass\u00f2 alla provincia di Milano.\nIn et\u00e0 napoleonica (1797) Barasso fu assegnata all'effimero dipartimento del Verbano, passando l'anno successivo al dipartimento d'Olona, e nel 1801 al dipartimento del Lario. Nel 1809 fu aggregato a Barasso il comune di Luvinate, ma nel 1812 fu Luvinate ad assumere lo \"status\" di comune, e Barasso ne divenne frazione.\nCon l'istituzione del Regno Lombardo-Veneto (1816) Barasso recuper\u00f2 l'autonomia, e venne inserita nella provincia di Como; con l'emanazione del Decreto Rattazzi (1859) il comune di Barasso entr\u00f2 nel circondario di Varese della provincia di Como.\nAll'Unit\u00e0 d'Italia (1861) il comune contava 693 abitanti.\nNel 1927 il comune di Barasso venne aggregato al comune di Comerio, recuperando l'autonomia nel 1957.\nGeografia antropica.\nSecondo lo statuto comunale, il territorio comunale comprende, oltre al capoluogo, le frazioni di Cassini e Molina, quest'ultima oggetto per secoli di una disputa territoriale col confinante Comune di Casciago.\nSecondo l'ISTAT, il territorio comunale comprende il solo centro abitato di Barasso.\nInfrastrutture e trasporti.\nBarasso \u00e8 attraversata dalla strada statale 394 del Verbano Orientale, che collega Varese a Luino e alla frontiera svizzera.\nIl centro abitato \u00e8 servito dalla stazione di Barasso-Comerio, posta sulla ferrovia Saronno-Varese-Laveno, gestita da Ferrovienord e servita da treni regionali svolti da Trenord nell'ambito del contratto di servizio stipulato con la Regione Lombardia.\nFra il 1914 e il 1940 Barasso una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nStemma.\nSemipartito troncato: nel primo, un albero significante la caratteristica del territorio comunale coperto da boschi di piante di alto fusto; nel secondo, una ruota di mulino che rappresenta antichi mulini esistenti nella frazione Molina; nell'ultimo semipartito, un compasso accompagnato da due stelle, queste ultime, a ricordo di due insigni personaggi storici: San Nicone da Barasso e lo storico Giacomo da Barasso. Il compasso rende onore a due cittadini contraddistintisi in opere di architettura civile e cio\u00e8 l'architetto Emilio Alemagna e l'architetto Cornelio Bregonzio."}
{"id": "1701044", "revid": "1776051", "url": "https://it.wikipedia.org/wiki?curid=1701044", "title": "Giovanni Andrea D'Andrea", "text": ""}
{"id": "1701045", "revid": "1776051", "url": "https://it.wikipedia.org/wiki?curid=1701045", "title": "Achille Del Giudice", "text": "Fu senatore del regno d'Italia dalla XIII legislatura alla XVI legislatura.\nBiografia.\nOrigini familiari.\nNacque il 9 settembre 1819 nel piccolo paese di San Gregorio, l'attuale San Gregorio Matese in provincia di Caserta, ai confini con il Molise, nel benessere di una ricca famiglia, in un palazzo popolato di fantesche e domestici, in un via vai continuo di fittavoli e massari.\nEffettu\u00f2 gli studi presso il Collegio del Salvatore di Napoli.\nTornato in paese, si dedic\u00f2 agli affari e nel 1841, con gli zii e il fratello Gaetano, cre\u00f2 una societ\u00e0 per la gestione del patrimonio di famiglia.\nIl 10 marzo 1844, a San Gregorio, spos\u00f2 Giovannina Caso, della ricca famiglia Caso di via Calcarella, in quello che forse fu un matrimonio di interessi, tanto che il contratto nuziale fu redatto solo otto anni dopo.\nRealizzarono il grande palazzo Del Giudice, al centro del paese, e la bella villa San Donato, in campagna. Entrambe contenevano affreschi dipinti da Gioacchino Toma, che a San Gregorio fu confinato politico, e che nel 1857 esegu\u00ec i ritratti ad olio della coppia di sposi.\nIl Piccolo Re.\nIl 7 settembre 1860 fu membro del Governo Provvisorio del Distretto di Piedimonte. Poi si rec\u00f2 a Napoli per l'ingresso di Garibaldi in citt\u00e0, e da questi, il 12 settembre, fu nominato Maggiore della Guardia Nazionale Italiana del Distretto di Piedimonte, mentre suo fratello Gaetano ricevette l'incarico di Governatore di Capitanata.\nIl 31 gennaio 1861 fu eletto Consigliere Provinciale e mantenne questa carica ininterrottamente per 24 anni.\nNel 1863 lasci\u00f2 il posto di Maggiore della Guardia Nazionale ed entr\u00f2 a far parte della Commissione provinciale contro il brigantaggio, .\nEgli comprese che la lotta al brigantaggio non aveva effetti finch\u00e9 portata avanti da un esercito che non conosceva le abitudini locali ed i sentieri del Matese. Cos\u00ec organizz\u00f2 tra i suoi dipendenti una vera e propria squadriglia che catturava i briganti e ne incassava le taglie.\nSi diffuse presto la sensazione di una ambiguit\u00e0 di don Achille, ufficialmente schierato contro i briganti, ma in realt\u00e0 sostenitore degli stessi, anche in seguito alle rivelazioni della brigantessa Maria Maddalena De Lellis, di San Gregorio, catturata nel 1865. Il Prefetto di Caserta sospett\u00f2 che Achille Del Giudice fosse il \"pi\u00f9 temibile manutengolo dei briganti\".\nMa intanto, il 18 ottobre 1863, il re lo nomin\u00f2 \"Cavaliere della Sacra Religione ed Ordine Militare dei Santi Maurizio e Lazzaro in attestato della singolare considerazione in cui sono tenuti dal Governo i servizi di Vossignoria resi alla pubblica cosa\".\nIl 27 luglio 1868 fu colpito da mandato di cattura con l'accusa di connivenza col brigantaggio, per la quale fu difeso nel tribunale di Napoli dal barone Giovanni Nicotera, suo amico e futuro protettore politico.\nIntanto incrementava il suo patrimonio grazie all'acquisto di molti beni ecclesiastici messi all'asta nell'area del Matese. Era ricchissimo e conduceva una vita dispendiosa. Da tutti era conosciuto col soprannome di \"piccolo re\", non si sa se per il forte potere che esercitava nella zona o solo per allusione alla sua bassa statura. Aveva case a Piedimonte, a Raviscanina e a Napoli, e nel suo palazzo di San Gregorio abitavano 13 domestici.\nIl 20 novembre 1870 fu eletto alla Camera dei deputati del Regno d'Italia per la XI Legislatura, occupando il seggio fino ad allora tenuto dal fratello Gaetano.\nFu eletto ancora deputato l'8 novembre 1874 per la XII legislatura.\nNel giugno 1876 fu nominato Commendatore, ed alle elezioni per la Camera dei Deputati del 5 novembre di quell'anno fu eletto per la XIII legislatura, sconfiggendo Beniamino Caso.\nIl 16 novembre, grazie ai buoni uffici del suo amico Nicotera, che intanto era divenuto Ministro dell'Interno, fu nominato Senatore del Regno per la categoria 3\u00b0 e 21\u00b0.\nL\"'affaire\" Del Giudice - Pisacane.\nNel novembre 1878, a causa di alcuni problemi finanziari, ricevette in prestito da Nicotera la somma di 66.000 lire, che era l'intera dote di Silvia Pisacane. Costei, figlia di Carlo Pisacane, era stata adottata bambina dal Nicotera, che di Pisacane era stato compagno d'armi.\nI problemi finanziari erano in realt\u00e0 un vero dissesto economico: debiti, doppie ipoteche, assegni falsi.\nPer anni Nicotera cerc\u00f2 inutilmente di farsi restituire la somma: nel 1885 diede mandato all'avvocato Gaetano Cannada Bartoli, uno dei pi\u00f9 noti e apprezzati legali napoletani, che divenne tutore della Pisacane per il recupero della dote; nel maggio 1887, ormai esasperato, querel\u00f2 Del Giudice.\nIl 26 novembre di quell'anno il Senato si costitu\u00ec in Alta Corte di Giustizia nominando una Commissione istruttoria su Del Giudice formata da Francesco Auriti, Luigi Basile, Tancredi Canonico, Tommaso Celesia di Vegliasco, Vincenzo Errante e Giuseppe Piroli.\nNella lunga istruttoria furono chiamati in causa deputati e banchieri, alcuni dei quali di l\u00ec a qualche anno saranno coinvolti nel famoso scandalo della Banca Romana.\nDal febbraio 1888, per molti mesi, le prime pagine dei giornali nazionali dedicarono ampio spazio allo scandalo del senatore Del Giudice che si era appropriato della dote di Silvia Pisacane.\nIl 13 marzo Del Giudice chiese l'intervento del capo del Governo Francesco Crispi. Ma quando alla Commissione giunse copia del processo per brigantaggio del 1868, il Senato avvi\u00f2 una seconda istruttoria.\nIl 21 aprile Del Giudice present\u00f2 le dimissioni da senatore, che furono accettate dopo accese discussioni, con il suo rinvio al giudizio del tribunale ordinario di S.Maria Capua Vetere, cio\u00e8 nella terra dove da 30 anni egli esercitava il potere politico.\nPochi mesi dopo si spense a Napoli Silvia Pisacane.\nIl 3 aprile 1892 il tribunale di S.Maria Capua Vetere condann\u00f2 Del Giudice alla pena della reclusione per la durata di anni quattro e mesi nove nonch\u00e9 alla multa di lire trecento, al pagamento dei danni e delle spese del procedimento. Present\u00f2 appello, anche avverso la successiva sentenza della Corte d'Appello del 1896, per giungere alla sentenza della Cassazione che nel 1897 stabil\u00ec il condono della pena, commutata ad una multa di mille lire.\nMor\u00ec nel suo palazzo a San Gregorio all'et\u00e0 di 88 anni, il 17 ottobre 1907."}
{"id": "1701047", "revid": "1776051", "url": "https://it.wikipedia.org/wiki?curid=1701047", "title": "Edoardo Deodati", "text": "Fu senatore del regno d'Italia nella XIII legislatura."}
{"id": "1701050", "revid": "1776051", "url": "https://it.wikipedia.org/wiki?curid=1701050", "title": "Michele Giacchi", "text": "Fu senatore del regno d'Italia nella XIII legislatura."}
{"id": "1701052", "revid": "1744335", "url": "https://it.wikipedia.org/wiki?curid=1701052", "title": "Distretto regionale di Sunshine Coast", "text": " \nIl distretto regionale di Sunshine Coast (SCRD) \u00e8 un distretto regionale della Columbia Britannica, Canada di 27.759 abitanti, che ha come capoluogo Sechelt."}
{"id": "1701054", "revid": "1776051", "url": "https://it.wikipedia.org/wiki?curid=1701054", "title": "Luigi Gravina", "text": "Fu senatore del regno d'Italia a partire dalla XIII legislatura.\nCedette gratuitamente il diritto d'uso sull'Isola Lachea ed i faraglioni di Aci Trezza all'Universit\u00e0 degli Studi di Catania, mentre era rettore Andrea Capparelli.\nFu prefetto a Bologna nel 1876 continuando la sua carriera a Napoli (1877), Roma (1878), Milano (1878) e ritornando infine a Roma dove fu in servizio dal febbraio 1880 al 1\u00ba agosto 1890 data del suo collocamento a riposo. Fu nipote del senatore Giacomo Gravina."}
{"id": "1701056", "revid": "150129", "url": "https://it.wikipedia.org/wiki?curid=1701056", "title": "Palazzo Comunale (Marino)", "text": "Il Palazzo Comunale di Marino, meglio noto come Palazzo Matteotti dal nome recente della piazza antistante e chiamato anche \"Palazzo della Vecchia Locanda\", \u00e8 un palazzo monumentale della cittadina di Marino, in provincia di Roma, nell'area dei Castelli Romani.\nStoria.\nIl Consiglio comunale di Marino il 14 aprile 1879 vot\u00f2 una delibera che decideva di far costruire una nuova dignitosa sede per ospitare il Municipio cittadino: il sito ideale venne individuato nell'allora piazza Camillo Benso di Cavour, all'incrocio tra le importanti arterie di Corso Trieste, all'epoca \"Corso Vittorio Emanuele II\", via Giuseppe Garibaldi e Corso Vittoria Colonna, tratto urbano della Strada statale 216 Maremmana III. Per realizzare la struttura, il Comune stanzi\u00f2 \u00a3 138.771.73.\nIl progetto dell'edificio risaliva gi\u00e0 al 26 marzo 1879, ed era stato eseguito dall'architetto Raffaele Ingami; il sito scelto era occupato da alcuni edifici, tutti di propriet\u00e0 privata tranne il pi\u00f9 grande, di propriet\u00e0 del Comune stesso. In questo edificio aveva avuto sede fino agli inizi del XIX secolo la \"Vecchia Locanda\", struttura ricettiva posta sull'antica via postale tra Roma e Napoli, che attraversava proprio Marino.\nIl 27 giugno 1879 viene emanato dal sindaco il bando di gara per i lavori, e si fissa il limite della presentazione delle offerte per il 3 luglio dello stesso anno. Vinse l'incarico il costruttore Alberto Ruspantini. Per impadronirsi delle aree private su cui edificare il palazzo, vista la riluttanza dei padroni, il Comune dovette ricorrere alle vie legali ed il 4 luglio 1881 il Prefetto di Roma eman\u00f2 un ordine d'esproprio a danno dei proprietari privati.\nNell'agosto 1884 terminarono i lavori nel palazzo, che divenne sede municipale nel mese di novembre di quello stesso anno. \nIl palazzo segue nelle tre facciate uno stile rinascimentale con influenze neo-classiche. I piani dell'edificio sono quattro, mentre i balconi sono due, uno su piazza Matteotti e l'altro su Corso Colonna; i portali sono invece tre, due sottostanti i balconi sopra citati e uno su via Garibaldi. L'ingresso principale \u00e8 su piazza Matteotti.\nIl rivestimento della facciata \u00e8 in peperino fino all'altezza di tre metri, poi \u00e8 intonacato. Il palazzo \u00e8 dotato di cortile interno, gi\u00e0 presente nella \"Vecchia Locanda\", e di terrazza.\nL'angolo tra piazza Matteotti e Corso Colonna \u00e8 costituito da una delle antiche torri rotonde della \"Rocca Frangipane\", inglobata nella struttura. Si suppone che un'altra torre della \"Rocca\" sia stata inglobata nell'angolo del palazzo tra Corso Colonna e via Garibaldi, vista la singolare forma di quell'angolo e la presenza di una scala a chiocciola. \nAll'interno del palazzo, oltre ad un grande scalone, sono presenti due scale a chiocciola, resti delle antiche strutture della Rocca. Inoltre, il primo piano della torre tonda \u00e8 affrescato con scene naturalistiche. \nNel 1916 Palazzo Colonna fu acquisito dal Comune di Marino, che da allora esercit\u00f2 in quel palazzo molte funzioni di rappresentanza. Tuttavia, il 2 febbraio 1944 Palazzo Colonna fu praticamente raso al suolo dai bombardamenti anglo-americani \u00e8 il Palazzo Comunale torn\u00f2 sede municipale a tutti gli effetti fino al 1958, anno della conclusione della ricostruzione di Palazzo Colonna, da allora sede municipale definitiva.\nDopo l'abbandono da parte del sindaco e degli uffici comunali, nel palazzo vennero stanziati il Commissariato di Pubblica Sicurezza, la sede della scuola media comunale, quindi dal 1973 la sede della Pro-Loco e dal 1975 quella del Concerto Filarmonico \"Enrico Ugolini\". Nel 1987 il palazzo venne dichiarato inagibile, e gli interni sgomberati. Dal 1990 incominciarono lunghi lavori di restauro, che si conclusero solo nel 2001 grazie ai finanziamenti della Banca di Roma, divenuta attualmente proprietaria in concessione per 99 anni dei primi tre piani del palazzo, dove \u00e8 ospitata la sede filiale \"Lazio Sud\" del noto istituto bancario. All'ultimo piano del palazzo hanno sede il Centro per l'impiego di Marino (ex-Ufficio di collocamento) e alcuni uffici della Polizia locale e della Protezione civile comunale."}
{"id": "1701058", "revid": "1776051", "url": "https://it.wikipedia.org/wiki?curid=1701058", "title": "Angelo Grossi", "text": "Fu senatore del regno d'Italia nella XIII legislatura. Patriota nei moti che portarono all'Unit\u00e0 d'Italia, fu sindaco di Senna Lodigiana e benefattore, fondatore di un'Opera pia tuttora esistente.\nFiglio di fittabili benestanti (Francesco Grossi e Geronima Bignami), si fece conoscere come scienziato dopo gli studi di Medicina all'Universit\u00e0 di Pavia per l'introduzione dell'utilizzo dell'etere etilico come anestetico negli ospedali di Milano. Ebbe un ruolo rilevante nei moti rivoluzionari a Milano del 1848; partecip\u00f2 come volontario alla prima guerra d'indipendenza. Come membro del Comitato centrale di pubblica sicurezza (Governo provvisorio lombardo) nel 1848, si mise a capo di una milizia organizzata nella bassa Lodigiana ed insegu\u00ec gli Austriaci nella fuga da Pavia. Dopo la sconfitta di Carlo Alberto a Novara, come era uso negli ambienti degli ufficiali rivoluzionari dell'epoca, ripose la bandiera italiana in un doppio soffitto della sua cascina, attendendo momenti migliori. Fu ufficiale anche nella seconda guerra di indipendenza.\nFu poi attivamente impegnato in politica, come deputato prima e come senatore poi, dalla VII alla XIII legislatura.\nFu inoltre sindaco di Senna Lodigiana (1875-1887) e ricopr\u00ec varie cariche amministrative: consigliere provinciale di Milano per Lodi (per i mandamenti di Codogno e Borghetto Lodigiano) (1860-1863), membro della Deputazione provinciale di Milano (1860-1863) e membro del Consiglio degli Istituti ospedalieri di Milano.\nAlla sua morte lasci\u00f2 tutti i beni in eredit\u00e0 per l\"'Opera pia Senatore Angelo Grossi - Nice Franzini\", da lui fondata nel 1886 (oggi \"Fondazione Sen. Grossi - Franzini Onlus\") nel Comune di Senna Lodigiana, un'opera caritatevole dedita all'istruzione dei bambini e alla cura degli anziani (tuttora attiva) a favore del territorio."}
{"id": "1701063", "revid": "1776051", "url": "https://it.wikipedia.org/wiki?curid=1701063", "title": "Francesco Magni (senatore)", "text": "Fu senatore del regno d'Italia nella XIII legislatura.\nMassone, fu membro della Loggia \"Felsinea\" di Bologna, appartenente al Grande Oriente d'Italia."}
{"id": "1701064", "revid": "322321", "url": "https://it.wikipedia.org/wiki?curid=1701064", "title": "Battaglia Terme", "text": "Battaglia Terme (\"Bat\u00e0ja\" in veneto) \u00e8 un comune italiano di abitanti della provincia di Padova in Veneto, situato a sud del capoluogo di provincia.\nGeografia fisica.\nBattaglia Terme per estensione \u00e8 il pi\u00f9 piccolo tra i comuni della provincia. \u00c8 situato a sud di Padova, tra l'estremit\u00e0 orientale dei Colli Euganei e la pianura veneta. Sul suo territorio si ergono alcune sommit\u00e0 collinari, tra le quali la pi\u00f9 alta \u00e8 il monte Ceva (256 m s.l.m.), che si uniscono a formare un arco denominato \"ferro di cavallo\" a motivo della forma caratteristica.\nAlle pendici del monte Croce sono tuttora visibili le cave di trachite euganea, che ora, cessata l'attivit\u00e0 estrattiva, costituiscono un habitat florofaunistico \"sui generis\".\nAltra sommit\u00e0 degna di nota \u00e8 il colle di Sant'Elena nelle cui viscere sono scavate grotte naturali dalle quali sgorga acqua termale, e alle cui pendici sono presenti numerosi laghetti anch'essi termali che costituiscono le cosiddette Valli Selvatiche, oltre che numerose sorgive di acqua termale.\nBattaglia \u00e8 un paese ricco d'acqua anche per i canali che l'attraversano. Il principale \u00e8 il canale di Battaglia che, da nord, proveniente da Padova porta le acque del Bacchiglione a ricongiungersi attraversando il centro abitato con quelle portate dal canale Bisato che pi\u00f9 a sud giunge fino a Monselice. In centro all'abitato, per mezzo di una triplice chiusa detta \"Arco di Mezzo\" nasce il canale Vigenzone che da Battaglia scorre in direzione est fino a ricongiungersi con il Bacchiglione in localit\u00e0 Bovolenta. Minore per portata d'acqua, ma fondamentale per lo scarico delle piene, \u00e8 il canale Rialto che, proveniente da nord ovest, sottopassa il Canale di Battaglia attraverso la botte del Pigozzo per confluire nell'alveo del Vigenzone.\nOrigini del nome.\nIl significato del toponimo \u00e8 di difficile interpretazione: nel tempo \u00e8 stato attribuito al fatto che \u00e8 il luogo in cui si scontrano le acque del Canale Battaglia, proveniente da Padova e il Frassine proveniente da Este e Monselice e che si riversano, attraverso una cascata nel canale di sotto o al rumore fatto dalle numerose pale di mulino e infine al farlo derivare da Baptalea, ovvero il luogo dove si facevano i bagni da cui anche il suffisso \"Terme,\" legato alla presenza di fonti termali.\nStoria.\nIl primo nucleo del paese sorse intorno all'anno 1000 attorno al colle di Sant'Elena, dove era in funzione un ospizio per pellegrini con annesse le grotte termali (un lascito di Speronella Delesmanini, risalente al 1199 contiene il pi\u00f9 antico riferimento al paese, e riguarda un terreno sulla sommit\u00e0 del Colle di Sant'Elena, dove oggi sorge Villa Selvatico: il lascito richiede per l'acquisizione della propriet\u00e0 del terreno di edificare in parte di esso un alloggio per pellegrini).\nSuccessivamente con la costruzione del canale di Battaglia, attorno al 1200 l'abitato si svilupp\u00f2 lungo le sponde del canale navigabile. Oltre alla sempre presente attivit\u00e0 termale si svilupp\u00f2 un'intensa attivit\u00e0 commerciale legata al trasporto delle merci.\nPur rimanendo sempre un contesto urbano prevalentemente agricolo esso vide lo sviluppo di importanti realt\u00e0 industriali come le Officine Elettromeccaniche Galileo di Battaglia Terme (poi Magrini-Galileo) che contavano oltre un migliaio di operai. Inoltre Battaglia ospitava un importante complesso termale e riaperto nel 1936 con il nome di \"Stabilimento I.N.P.S. Pietro D'Abano\". Durante la seconda guerra mondiale il complesso venne utilizzato come centro di riabilitazione per i feriti di guerra e .\nNel 1919 la frazione di San Pietro Montagnon fu distaccata e costituita in comune autonomo (dal 1934 denominato Montegrotto Terme).\nNel 1925 il comune cambia denominazione da \"Battaglia\" a \"Battaglia Terme\".\nInfrastrutture e trasporti.\nSi pu\u00f2 raggiungere la citt\u00e0 a sud da Monselice seguendo la SS16, oppure dall'autostrada A13 Bologna-Padova tramite l'uscita \"Terme Euganee\".\n\u00c8 inoltre presente una stazione ferroviaria, servita per\u00f2 principalmente da treni locali.\nIl paese \u00e8 servito da corriere della Busitalia-Sita Nord.\nCultura.\nA Battaglia Terme \u00e8 ambientato il romanzo \"Se l'acqua ride\" di Paolo Malaguti (Einaudi, 2020), finalista al Premio Campiello 2021. (ISBN 9788806244088)"}
{"id": "1701065", "revid": "1226", "url": "https://it.wikipedia.org/wiki?curid=1701065", "title": "Villa Piovene", "text": "Villa Piovene porto godi, a Lonedo di Lugo di Vicenza \u00e8 una villa veneta del Cinquecento, per la quale si \u00e8 ipotizzato un intervento dell'architetto Andrea Palladio nel 1539 circa, con interventi successivi di Francesco Muttoni.\n\u00c8 stata inserita nel 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nVilla Piovene, costruita a partire dal 1539 - 1540, nell'immediata prossimit\u00e0 (a 200 metri) di villa Godi Malinverni, \u00e8 un progetto concorrente di quest'ultimo. Un certo antagonismo e la concorrenza tra le due famiglie Piovene e Godi infatti stimol\u00f2 l'ambizione di Battista Piovene in tal senso, anche se il committente \u00e8 probabilmente suo figlio Tommaso.\nSono pi\u00f9 i dubbi che le certezze in merito al coinvolgimento di Palladio nella realizzazione di quest'opera. Innanzi tutto l'edificio non risulta inserito nei \"Quattro libri dell'architettura\" pubblicati da Palladio nel 1570, anche se tale esclusione avviene per altre ville certamente autografe come villa Gazzotti o villa Valmarana a Vigardolo. Ma sono soprattutto le caratteristiche dell'edificio a destare le maggiori perplessit\u00e0: la planimetria \u00e8 poco significativa, le finestre forano il prospetto senza un particolare ordine, il pronao si innesta con durezza sul corpo dell'edificio.\nSicuramente la villa \u00e8 frutto di almeno tre campagne di lavori: i documenti certificano la presenza di una casa dominicale pi\u00f9 piccola dell'attuale certamente realizzata entro il 1541, la quale viene ingrandita in un secondo tempo con l'inserimento del pronao, che reca incisa la data 1587. Infine, nella prima met\u00e0 del Settecento, l'architetto Francesco Muttoni costruisce le attuali barchesse laterali, sistema il giardino e probabilmente realizza la scala a doppia rampa che conduce alla loggia. La scenografica scalinata che d\u00e0 accesso alla villa viene invece realizzata alcuni anni prima, con il bel cancello del 1703, di cui sono particolarmente rilevanti le statue e i ferri battuti pregiati.\nLa rivalit\u00e0 tra le famiglie Godi e Piovene.\nLe famiglie Godi e Piovene, entrambe esponenti della nobilt\u00e0 vicentina, furono le pi\u00f9 importanti dell'area e per questo impegnate in una continua rivalit\u00e0. Erano fondamentalmente le uniche a possedere terreni e gli affitti del comprensorio, la cui spartizione inaspriva i conflitti gi\u00e0 presenti da generazioni, senza mai arrivare a un'intesa concreta. Il conflitto tra le due famiglie arriv\u00f2 al culmine quando Tomaso Piovene decise di acquistare due segherie pretendendone la tassazione, che secondo i Godi spettava a loro, in nome di un accordo del 1533. Dopo questo evento la controversia assunse toni sempre pi\u00f9 accesi, tanto che nel 1577 il conte Orazio Godi irruppe nella dimora dei Piovene e, trovato Fabio Piovene nascosto in un armadio, lo fece uccidere dai suoi a colpi di pugnale. La vicenda fu sottoposta al giudizio del rettore veneziano, che condann\u00f2 il conte Godi ad essere giustiziato ed espropriato di tutti i suoi beni. Il conte per\u00f2 riusc\u00ec a scappare e pass\u00f2 la sua vita in esilio, al servizio dei Savoia. La leggenda vuole che fu la volont\u00e0 di rivaleggiare su questo episodio a spingere la famiglia Piovene a commissionare la costruzione della Villa, servendosi delle stesse maestranze che avevano lavorato alla vicina Villa Godi.\nLa struttura.\nLa villa \u00e8 a pianta rettangolare ed il tetto \u00e8 a padiglione. La struttura comprende il sottotetto e due piani vivibili. Il fronte principale vede la presenza di un pronao ionico esastilo, molto grande, concluso dal timpano su cui vi \u00e8 lo stemma nobiliare coronato da statue. La disposizione \u00e8 verso sud. Per accedere ai locali al pianterreno vi \u00e8 una scala a doppia rampa convergente, che culmina con una porta centinata. Sulla parete frontale si possono osservare alcune finestre accoppiate ed alcune isolate, la cui distanza tra una coppia e una singola \u00e8 diversa nei due settori della facciata con una conseguente leggera asimmetria. Questo perch\u00e9 nella parte destra tra una coppia di finestre e la singola vi sono stati inseriti i camini, le cui canne fumarie si possono vedere oltre la cornice di gronda. Di particolare interesse storico e architettonico \u00e8 il soffitto a travature della stanza nord-est e il rispettivo caminetto, di tipico gusto palladiano. I porticati delle barchesse presentano colonne doriche e si concludono in attico con oculi ellittici.\nIl parco della villa ed il giardino.\nLa villa dispone di un ampio giardino all'italiana e di un parco all'inglese in cui si trovano maestosi viali, grotte e i cedri del Libano secolati. Il parco di gusto romantico \u00e8 stato disegnato a inizio dell\u2019Ottocento da Antonio Piovene, e fuori dal recinto della villa si trova anche l\u2019oratorio privato di San Girolamo, del 1496, che si sviluppa in un'unica navata e presenta le capriate del soffitto decorate con motivi floreali. Nel parco si trova un mestoso viale di tigli, anfratti carsici, viottoli che si perdono nel verde e diversi alberi secolari. \nVilla Piovene si trova sul colle di Lonedo, con alle spalle i monti vicentini. Sul versante collinare vi sono quattro terrazze al cui centro corre una scala incorniciata da statue che da un lato conduce all'ingresso della villa e dall'altro si conclude con una sontuosa cancellata in ferrobattuto di gusto settecentesco. Le terrazze sono tenute per lo pi\u00f9 a prato, a parte una che conserva l'impostazione originale a parterre. All'interno delle terrazze vi sono numerose aiuole fiorite e cespugli di rose, in particolare di queste ultime vi si trovano variet\u00e0 antiche e rare, dal bianco al rosso fino all'arancione acceso.\nLe statue che abbelliscono il parco sono di gusto classico e rappresentano soggetti antropomorfi probabilmente legati alla mitologia, sono state attribuite allo scultore vicentino Orazio Marinali."}
{"id": "1701066", "revid": "433605", "url": "https://it.wikipedia.org/wiki?curid=1701066", "title": "La Mojarra", "text": "La Mojarra \u00e8 un sito archeologico mesoamericano dello stato messicano di Veracruz, situato non lontano dalla costa del golfo del Messico. Rimase stabilmente popolato dal periodo formativo (circa 300 a.C.) fino al 1000.\nLa Mojarra non \u00e8 un sito particolarmente esteso e non \u00e8 stato esplorato a fondo. Coprendo un'area di circa 1 km\u00b2, il sito mostra alcuni piccoli monticelli e una piazza di dimensioni modeste. Tre kiln vennero costruiti durante l'et\u00e0 Classica, usati per costruire e forgiare con il fuoco la ceramica.\nPresso La Mojarra sono stati rinvenuti due importanti artefatti della cultura degli Epi-Olmechi: la stela 1 e la statuetta di Tuxtla. Entrambi gli artefatti mostrano la presenza di una forma di scrittura e di date del calendario mesoamericano. "}
{"id": "1701068", "revid": "1305772", "url": "https://it.wikipedia.org/wiki?curid=1701068", "title": "Condilo", "text": "Il condilo \u00e8 una protuberanza arrotondata all'estremit\u00e0 di un osso, che permette a quest'ultimo di articolarsi con la concavit\u00e0 dell'articolazione opposta.\nNel corpo umano troviamo vari esempi di condilo:\nSono presenti anche nel mondo animale protuberanze con questo nome, in particolare:"}
{"id": "1701071", "revid": "110157", "url": "https://it.wikipedia.org/wiki?curid=1701071", "title": "Basilica concattedrale di Santa Maria della Pace", "text": "Santa Maria della Pace \u00e8 una basilica concattedrale ubicata in Largo Duomo a Campagna. Nel marzo del 1925 papa Pio XI la elev\u00f2 alla dignit\u00e0 di basilica minore.\nIl complesso.\nL'edificio \u00e8 strutturato su due livelli:\nBasilica Concattedrale.\nStoria.\nIniziata a costruire nel 1634, venne consacrata nel 1683 e, seconda alcuni, terminata nel 1750, ma in effetti ha subito sempre delle modifiche con apporti artistici ed architettonici. Per la sua realizzazione furono impiegati i materiali di antichi edifici recuperati nel territorio comunale. Nel 1750 vennero completati gli stucchi interni delle volte e nel 1890 l'interno venne decorato in stile barocco dal decoratore bolognese Rinaldo Casanova. Nel 1968 il vescovo Jolando Nuzzi, motivato dalle disposizioni del Concilio Vaticano II, rimosse tutti gli abbellimenti del 1890 e il coro ligneo settecentesco, quattro altari laterali in marmo policromo, il trono vescovile in marmo, la balaustra marmorea del presbiterio e fece modificare l'altare maggiore.\nDal 1986 \u00e8 concattedrale dell'arcidiocesi di Salerno-Campagna-Acerno.\nStruttura.\nL'impianto della cattedrale \u00e8 a tre navate a croce latina. All'esterno la facciata, di stile tardo rinascimentale \u00e8 suddivisa in due livelli culminanti con un timpano, con tre ingressi, tre nicchie, due lapidi ed una scalinata; il campanile, con i suoi sette piani, fu gravemente danneggiato dal terremoto dell'8 settembre 1694 e ricostruito nella parte pi\u00f9 alta terminante con una guglia a bulbo di gusto barocco. Per il terremoto dell'Irpinia del 1980, ha subito il crollo dell'abside e della facciata ma sono state ripristinate.\nGli interni attualmente si presentano semplici; nel presbiterio sono situati l'altare maggiore, realizzato da S. Chirola nel 1772, il crocifisso ligneo (4x3m) del 1768, realizzato a Roma e anch'esso di recente restaurato, l'ambone e la sede del vescovo. Negli altri ambienti vi sono il pulpito in marmi policromi del XVIII secolo e l'organo a canne del 1759.\nLe altre opere interne sono:.\nCappella della Beata Vergine del Carmelo e del Monte dei Morti.\nStoria e descrizione.\nAntica chiesa di Santa Maria della Giudeca, di probabile origine normanna ma documentata nel 1112, posta nel livello inferiore della Basilica. Nel 1514 fu elevata a collegiata ad opera di papa Clemente VII, completamente trasformata, mut\u00f2 il nome in Santa Maria della Pace. Con la rinascita della diocesi di Campagna nel 1525, fu dichiarata cattedrale.\nSuccessivamente, nel 1564 a seguito della costruzione di una nuova cattedrale proprio di fianco alla vecchia, quest'ultima venne ulteriormente mutata in cappella della Beata Vergine del Carmelo e del Monte dei Morti e nei suoi sotterranei, ricavato un cimitero a cunicoli.\nL'attuale chiesa, a navata unica, \u00e8 affrescata con motivi riguardanti l'aldil\u00e0. Al suo interno sono custodite numerose opere d'arte come la \"Madonna\" del XVIII secolo, \"San Bernardino da Siena\" del XVI secolo, \"San Rocco\" del XVII secolo, l'altare in marmo bruno proveniente dal convento di San Martino (XVIII secolo) e i sedili in legno a schiera addossati alle pareti. Sull'ingresso \u00e8 posto un piccolo organo a canne del XVIII. Nella sacrestia si conservano numerosi arredi, un armadio del XVI secolo, numerosi manoscritti e un lavabo del 1771. Da una scala a chiocciola si accede ad una sezione museo di paramenti, arredi e dipinti sacri. A destra dell'altare una scala conduce nell'antico cimitero sotterraneo (visitabile). Nel 2004, durante lavori di restauro, sono stati rinvenuti muri perimetrali e un affresco del XV secolo, appartenenti all'antica chiesa di Santa Maria della Giudeca.\nLa chiesa \u00e8 sede della Confraternita del Monte dei Morti, una confraternita istituita nel 1627.\nCripta.\nPosta nel livello inferiore della cattedrale, di fronte alla cappella della Beata Vergine del Carmelo. I lavori di costruzione iniziarono il 1\u00ba giugno 1564 e terminarono nel 1642. La sua destinazione era come nuova cattedrale al posto della ex chiesa di Santa Maria della Giudeca. Per la sua costruzione fu deviato il corso del fiume Tenza e furono adoperati materiale in pietra proveniente da edifici abbandonati (Oppidi, Saginara, Sant'Angelo Palmentara). Presenta un ambiente a croce latina in cui risaltano l'altare in pietra locale e la balaustra ambedue del 1600 e il monumento funebre di Benedetto Tercasio, notabile campagnese."}
{"id": "1701072", "revid": "15756", "url": "https://it.wikipedia.org/wiki?curid=1701072", "title": "Monumenti scomparsi di Parma", "text": "Architetture religiose.\nChiesa di San Pietro Martire.\nAntica chiesa gotica, sorgeva sul lato oggi aperto del grande cortile del Palazzo della Pilotta; la sua importanza era tale che neppure i duchi di Parma riuscirono a demolirla per chiudere il cortile. Costruita nel 1287 con notevoli dimensioni, era retta dai frati domenicani, che ne abitavano l'attiguo convento. A differenza della chiesa di San Francesco del Prato, era costituita da un'unica navata con sette cappelle laterali ed il soffitto era dotato di volte gotiche. I decreti napoleonici del 1805 e 1810 ne causarono l'abbattimento, stessa sorte che interess\u00f2 nel 1813 anche il suo convento, il suo campanile e l'adiacente grande cappella dell'Inquisizione. Se ne conserva una testimonianza in un dipinto di Antonio Romagnese che ne raffigura gli interni, conservato presso la Galleria Nazionale di Parma. Sulle sue macerie nel 1871 fu edificato il Teatro Reinach, a sua volta distrutto durante i bombardamenti della seconda guerra mondiale, e nel 1998 vi fu costruita la grande fontana di piazzale della Pace, progettata dall'architetto Mario Botta ricalcando il perimetro dell'antica chiesa .\nOratorio di San Lorenzo.\nAntico oratorio in stile gotico, era anticamente situato nell'odierno omonimo piazzale. Nel periodo longobardo era quasi pari per importanza all'attuale cattedrale. Dotato di una cupola ottagonale ed un aguzzo campanile, fu inspiegabilmente demolito nel 1858.\nOratorio di Santa Maria della Scala.\nPiccolo oratorio, si trovava al termine dell'attuale strada della Repubblica, nei pressi della chiesa di San Michele dell'Arco. Fu costruita nel 1572 dall'architetto Giovanni Francesco Testa per ospitare l'affresco della \"Madonna della Scala\" del Correggio, oggi conservato nella Galleria Nazionale di Parma. Larga 21 metri e poco profonda, era situata in una posizione sopraelevata, raggiungibile attraverso due diverse scalinate, da cui trasse il nome. Fu sconsacrata e distrutta nel 1812 in seguito ai decreti napoleonici.\nChiesa di Santa Teresa.\nAntico complesso monastico, sorgeva nella zona a fianco di via dei Farnese per anni occupata dall'edificio dell'Anagrafe cittadina, interessata oggi da un complesso intervento di riqualificazione. La chiesa aveva una struttura semplice, ma conteneva al suo interno bellissimi affreschi settecenteschi di Sebastiano Galeotti, tra cui l\"'Apoteosi di Santa Teresa\"; fu danneggiata non irreparabilmente durante la seconda guerra mondiale, ma fu interessata da gravi crolli quando fu sottratto il legno che ne sosteneva le volte, pertanto se ne decise in seguito l'abbattimento; segu\u00ec la stessa sorte anche l'adiacente convento, il cui spazio per decenni fu occupato da un parcheggio. Durante il bombardamento il parroco don Erminio Lambertini si trovava assieme a don Ferruccio Sartori all'interno della chiesa, ma si salvarono grazie alla protezione di una trave e furono tratti in salvo dopo circa due ore.\nArchitetture militari.\nCastello di Porta Nuova.\nAntico castello, sorgeva presso Porta Nuova al termine dell'attuale strada Farini, ove oggi si trova il monastero della chiesa di Santa Maria degli Angeli. Edificato da Bernab\u00f2 Visconti nel 1363, era composto da quattro torri collegate alle mura della citt\u00e0 ed al ponte di Donna Egidia (attuale ponte Caprazucca). Molto amato ed utilizzato anche come residenza dallo stesso Bernab\u00f2 e da suo nipote Gian Galeazzo Visconti, cadde nel tempo in disuso; si ha testimonianza da Cristoforo della Torre che nel 1564 era in via di demolizione e ne rimanevano solo alcune vestigia.\nMura e porte.\nStrutture fortificate difensive pi\u00f9 volte modificate nei secoli, cingevano l'intero centro storico cittadino. Le prime mura romane furono realizzate nel IV secolo, ma alla fine del XII secolo l'espansione cittadina anche oltre il torrente Parma richiese nuove fortificazioni. Gi\u00e0 nel 1212 fu necessario realizzare una nuova cinta muraria pi\u00f9 esterna, in particolare in Oltretorrente, che fu successivamente estesa alla fine del XIII e soprattutto nel XIV secolo. In seguito, salvo piccole modifiche, le mura si mantennero pressoch\u00e9 immutate nella loro estensione a lungo, anche quando nel 1545 la citt\u00e0 divenne capitale del nuovo ducato e la popolazione crebbe notevolmente; alla fine del secolo, tuttavia, la costruzione della fortezza della Cittadella modific\u00f2 la loro conformazione nella zona a sud del centro storico. Nel XVII secolo le nuove esigenze di difesa richiesero un rinforzo delle mura, che in seguito si mantennero pressoch\u00e9 intatte per secoli. All'inizio del Novecento, al fine di consentire alla citt\u00e0 una pi\u00f9 facile espansione, il sindaco Giovanni Mariotti decise l'abbattimento dell'intera cinta muraria, conservandone solo alcune tracce parzialmente visibili: sul lato nord del Parco Ducale, nei pressi del Palazzo del Giardino; sul retro di un moderno condominio di viale Toschi, a lato del Palazzo della Pilotta; davanti al centro direzionale uffici comunali (DUC). La stessa sorte tocc\u00f2 anche a tre delle cinque Porte cittadine: Porta San Barnaba a barriera Garibaldi; Porta San Michele a barriera Repubblica (di cui si conserva la facciata farnesiana nel Cortile della Rocchetta del Palazzo della Pilotta); Porta Nuova a barriera Farini (di cui si conserva lo stemma dei borbonico che ne sormontava la facciata nello stesso Cortile della Rocchetta). Infine dell'antica Porta Santa Croce si mantenne solo l'elegante edificio adiacente, costruito verso la met\u00e0 del '500 dai Farnese.\nArchitetture civili.\nTorri.\nTorre civica.\nTorre comunale, rappresentava il simbolo della citt\u00e0 in epoca tardo medievale: la sua altezza stimata di 130 metri ne faceva la torre pi\u00f9 alta d'Italia. Fu costruita nel 1287 a fianco dell'antico palazzo del Capitano del Popolo, sede del Comune e residenza del Podest\u00e0. Sviluppata su una pianta quadrata, terminava in una cuspide di forma ottagonale, che fu nei secoli pi\u00f9 volte innalzata; era inoltre ricoperta di marmi e decorazioni, oltre ad ospitare un bellissimo orologio con figure meccaniche di angeli e magi in movimento. La torre croll\u00f2 improvvisamente il 27 gennaio 1606 sul palazzo Comunale causando la morte di 26 persone.\nLa causa di tale evento fu ricondotta al notevole peso della struttura, anche se alcune teorie gettano ombre sulle capacit\u00e0 architettoniche di chi ne studi\u00f2 la sopraelevazione: negli anni lentamente la torre era divenuta sempre pi\u00f9 pendente, raggiungendo uno scarto dalla verticale di circa 110\u00a0cm; ampie crepe avevano gi\u00e0 fatto la loro comparsa e stavano per partire lavori di manutenzione, che tuttavia non furono abbastanza solerti. L'architetto Giovan Battista Magnani cos\u00ec descrisse la situazione della torre il 24 settembre 1605: \u00abCalarono le fondamenti in modo che vi si \u00e8 cagionata la declinazione di tutta la torre civica di once 24 [108 cm] \u2026 verso settentrione \u2026 dal piano d'archivio sino alla sommit\u00e0 della seconda stanza \u2026 Sono molte aperture per il longo quasi a perpendicolo, et altre sono oblique \u2026 con molte gonfiezze \u2026 che causano svuotature nel corpo della muraglia, in modo che vi si pu\u00f2 conficare facilmente un braccio umano \u2026 Per mio parere conchiudo che detta torre potria ruinare in breve.\u00bb\nEssendo utilizzata anche come archivio storico della citt\u00e0, molti documenti andarono per sempre distrutti, cos\u00ec come il sottostante palazzo del Capitano del Popolo, che tuttavia venne completamente ricostruito nelle forme attuali nel 1627 ad opera del Magnani. La nuova torre prevista nel progetto iniziale non venne mai realizzata, nonostante esistano ancora oggi gli originali progetti di Simone Moschino, Girolamo Rainaldi, Gian Battista Magnani e Smeraldo Smeraldi. Pochissime sono le immagini conservatesi della torre, anche se anche dopo il suo crollo per molto tempo continu\u00f2 a comparire, soprattutto in cartoline di fine '800.\nTorre degli Oldicioni.\nAntica torre di una famiglia nobile cittadina, sorgeva ad ovest del Duomo nel X-XI secolo. Venne abbattuta per creare la strada di collegamento tra il duomo stesso e la retrostante abbazia di San Giovanni Evangelista.\nPalazzi.\nPalazzo Civico.\nAntico palazzo pubblico, sorgeva sul lato est della centrale \"Platea Communis\" (attuale piazza Garibaldi) a nord di strada della Repubblica. Fu costruito intorno al 1150 e rappresent\u00f2 la prima \"domus civitatis\" (edificio comunale), ove si convocavano le assemblee pubbliche e si riunivano consoli e funzionari civici. Perse nel 1221 le originarie funzioni, passate al nuovo palazzo del Torello, dal 1286 l'edificio divenne sede dell'auditore criminale con le aule del tribunale di giustizia. Persa dal XVIII secolo ogni funzione pubblica, fu ceduto a privati e divenne noto come \"Palazzo Fainardi\". Dell'antica veste medievale si conservano ancora oggi le eleganti bifore medioevali della facciata su strada della Repubblica.\nPalazzo del Torello.\nLa prima costruzione di questo palazzo richiese due anni di lavori, inizi\u00f2 nel 1221 per conto del podest\u00e0 Torello da Strada e per la sua costruzione si restrinse la piazza nell'angolo sud-ovest (perch\u00e9 forse troppo grande per i bisogni del momento), si continu\u00f2 fregiando l'edificio nell'angolo di tramontana di un torello di pietra, tratto dal cognome del podest\u00e0, divenne simbolo della citt\u00e0 e titolo del palazzo stesso che venne usato da quel momento come palazzo comunale. Nel 1223, lo stesso anno del completamento del palazzo, vennero create due scale esterne, una verso la \"Porta Pediculosam\" (attuale Strada Farini) e l'altra verso la vicina chiesa di San Pietro. Nel 1246 venne costruito il \"balatorium\"(ballatoio) tra il palazzo del comune e la \"domus\" del podest\u00e0, prima uniti da una loggia, perci\u00f2 si suppone costruito sopra di essa (scavalcando l'attuale Strada Farini), pi\u00f9 precisamente venne descritto come terrazzo aperto verso la piazza, con parapetto probabilmente in arenaria. Nel 1281 il Palazzo detto \"del Torello\" mut\u00f2 il suo nome in \"Vetus\" dopo che venne eretto il Palazzo del Capitano del Popolo o Comunale nuovo (chiamato poi degli Anziani). Non tutti gli storici sono tuttavia concordi sulla reale posizione del Palazzo del Torello nella Piazza in epoca comunale e perci\u00f2 sulla precedente ricostruzione dei fatti, a questo proposito Jurgen Schultz nel suo libro colloca il Palazzo vecchio del Comune sul lato orientale della piazza, tra Strada della Repubblica e l'angolo meridionale dell'attuale Palazzo Municipale; sempre secondo Schultz il Palazzo venne arricchito con soltanto una scalinata esterna, secondo un progetto che dava due ingressi, uno su Strada Farini e uno sulla Piazza (il tratto ascendente della scala troverebbe traccia nell'andamento delle finestre della casa del Capitano del Popolo); sempre secondo questa interpretazione la residenza del Podest\u00e0 va quindi a collocarsi sullo spazio attualmente occupato dal Palazzo Fainardi, e tra le trifore del piano nobile, si ritiene fosse incorporato il \"balatorium\", con la differenza che in questo modo viene \"scavalcata\" la Via Emilia e non la Strada Farini. Il palazzo acquisisce il nome \"Bondani\" a seguito dell'acquisto da parte di questa famiglia, si riscontra qualche incongruenza nella vicenda della vendita del Palazzo da parte del Comune alla famiglia Bondani, la prima data \u00e8 riferita al 1637 secondo cui il Comune avrebbe venduto a Pietro Bondani il Palazzo; la seconda invece \u00e8 riferita al 1657 dove il Comune avrebbe ceduto a Pier Giovanni Bondani l'intero Palazzo comprensivo anche del porticato (da cui in anni pi\u00f9 recenti avvenne una disputa sull'effettiva propriet\u00e0 del suolo dove sorgeva il demolito portico del Palazzo Bondani. Nel 1857 ci fu un grave dissesto della facciata e scartando l'ipotesi di un restauro, i proprietari decisero di abbattere il portico e il loggiato strutturalmente separato dal corpo retrostante, rifacendo il fronte in falso stile rinascimentale; questo rimaneggiamento del palazzo contribu\u00ec a falsare i caratteri originari dell'edificio che perse totalmente l'impronta \"goticizzante\" per trasformarsi in un anonimo, squadrato, blocco murario, impoverendo cos\u00ec l'intera quinta meridionale; l'impronta gotica dell'edificio \u00e8 confermata da due archi ogivali posti sull'estremit\u00e0 della facciata e dei capitelli slanciati a fogliami (come si osserva in varie testimonianze grafiche e pittoriche della seconda met\u00e0 del '700 e dell'800); nel 1895 l'edificio venne ulteriormente rimaneggiato, devastandone totalmente anche il loggiato superiore. Nel 1910 la Banca Commerciale Italiana si insedi\u00f2 nel Palazzo, ancora una volta rimaneggiato all'interno e rimesso a nuovo all'esterno, come si evince anche dalla licenza edilizia del 1917 dove si nota anche l'inserimento al piano superiore di una lunga balconata al centro dell'edificio e i rimaneggiamenti delle inquadrature delle finestre. Nel 1944 il Palazzo sub\u00ec numerosissimi danni dovuti ai bombardamenti degli Alleati durante la seconda guerra mondiale e a seguito di ci\u00f2 venne completamente demolito. L'incarico di ricostruzione venne affidato all'architetto Gigiotti Zanini nel 1947, ma il nuovo progetto non riscosse molti consensi. Infine tra il 1996 e il 2004 ci fu l'ultimo passaggio di propriet\u00e0, tra la Banca Commerciale e l'attuale sede della Banca Carisbo del gruppo banca Intesa.\nPalazzo del Podest\u00e0.\nPalazzo pubblico, sorgeva sul lato sud della \"Platea Communis\" ad est di strada Farini. Fu costruito tra il 1221 e il 1240 quale residenza del podest\u00e0, collegata direttamente attraverso un \"balatorium\" al palazzo del Torello. Perse le antiche funzioni, divenne in seguito costola del palazzo del Comune e sub\u00ec varie trasformazioni; nella seconda met\u00e0 del XVIII secolo l'architetto di Corte Ennemond Alexandre Petitot ne modific\u00f2 ed intonac\u00f2 la facciata per uniformarla alla nuova veste dell'intera piazza. Nel 1927 venne riscoperta e restaurata l'antica facciata medievale del palazzo, riportando alla luce sia le antiche trifore del non pi\u00f9 esistente scalone che conduceva al secondo piano, dove anticamente sorgeva la residenza del podest\u00e0, sia il voltone in perfetto allineamento con la \"strada delle Beccherie di San Giorgio\" (attuale strada Cavour).\nPalazzo del Capitano del Popolo.\nAntico edificio pubblico, sorgeva nell'odierna piazza Garibaldi ove oggi si trovano i \"Voltoni del Grano\" dell'attuale palazzo del Comune. Detto anche palazzo Comunale Nuovo, fu eretto fra il 1281 ed il 1282 a fianco del palazzo del Podest\u00e0, cui era collegato attraverso un piccolo ingresso ed una scala, quale nuova sede dell'amministrazione comunale e residenza del Capitano. Nel 1606 venne distrutto dal crollo dell'attigua Torre civica. Fu integralmente ricostruito nel 1627 su progetto di Giovanni Battista Magnani.\nPalazzo dei notai.\nIl \"palatium notariorum\" venne costruito tra il 1287 e il 1302 di fianco al palazzo del Capitano del Popolo e alla torre civica. Fu distrutto nel 1606 con il crollo della torre civica.\nPalazzo Ducale.\nAntica residenza ducale, si trovava sul lato ovest dell'attuale piazzale della Pace. Fu costruito originariamente dal duca Ranuccio I Farnese come parte residenziale del Palazzo della Pilotta; collegato all'odierno Palazzo della Provincia e da questo al Palazzo di Riserva tramite archi e cavalcavia, fu soggetto a numerosi rifacimenti. Nel 1765 il duca Ferdinando di Borbone, ritenendo la sua residenza troppo modesta, incaric\u00f2 l'architetto di Corte Petitot di progettare un nuovo palazzo ducale. Il Petitot present\u00f2 un progetto faraonico, che richiese la demolizione di numerosi edifici allora esistenti tra il Palazzo della Pilotta e l'attuale strada Garibaldi; tuttavia problemi finanziari bloccarono i lavori di costruzione, pertanto fu lasciato un grande vuoto e si procedette solo con una ristrutturazione degli interni del Palazzo Ducale, cui fu anche aggiunta una facciata in stile Luigi XV per renderla conforme a quella del cortile della Pilotta. Nel XIX secolo la duchessa Maria Luigia incaric\u00f2 l'architetto Nicola Bettoli del rifacimento della facciata, che fu completata nel 1833 in stile neoclassico. Dotato di bellissime sale interne, usate spesso come sale di rappresentanza, dopo l'Unit\u00e0 d'Italia il palazzo ospit\u00f2 la prefettura ed assunse la denominazione di \"Palazzo del Governo\". Danneggiato durante i bombardamenti aerei anglo-americani del 1944, fu in seguito completamente abbattuto. Nel dopoguerra si propose di ricostruirlo nelle forme originarie, ma il progetto fu bocciato nel 1963 dalla Sovrintendenza regionale alle antichit\u00e0 e neppure in seguito i vari tentativi di riedificarlo sortirono alcun effetto. Lo spazio vuoto lasciato dal suo crollo fu per anni occupato da un parcheggio, ma nel 1998 l'architetto Mario Botta vi realizz\u00f2 il grande prato di piazzale della Pace.\nCavalcavia di strada Garibaldi.\nAntico passaggio sopraelevato, sorgeva su strada San Barnaba (attuale strada Garibaldi) nei pressi del Teatro Regio. Fu costruito nel XVIII secolo per volere del duca Ferdinando di Borbone, quale collegamento tra il Palazzo Ducale, attraverso il Palazzo delle Guardie (attuale palazzo della Provincia), ed il Palazzo di Riserva, residenza del duca, grazie ad un ulteriore cavalcavia oggi non pi\u00f9 esistente che sorgeva sulla strada del Teatro (attuale via Pisacane). Si sviluppava su cinque grandi archi, che permettevano il passaggio di carrozze e pedoni lungo strada Garibaldi, mentre un altro arco permetteva l'accesso alla strada del Teatro, dove si trovava il Teatro Ducale della Riserva, successivamente trasformato nel palazzo delle Poste. Fu demolito unitamente all'arco su via Pisacane nel 1903, al fine di permettere il passaggio dei tram a cavallo lungo strada Garibaldi; contestualmente fu abbattuto anche il cavalcavia Ferdinandeo, che attraversava via Melloni a met\u00e0 del suo sviluppo, per collegare il Palazzo di Riserva con il monastero di San Paolo.\nBeccherie.\nAntiche macellerie, sorgevano in piazza Ghiaia, sede, dal XIII secolo al 1838, del mercato del bestiame. Furono costruite tra il 1836 e il 1838 dall'architetto di Corte Nicola Bettoli, per volere della duchessa Maria Luigia, al fine di migliorare le condizioni igieniche delle antiche botteghe sparse nella citt\u00e0 e scongiurare in tal modo la diffusione di malattie. In stile neoclassico, erano costituite da un basso edificio color giallo Parma preceduto da un porticato con 50 colonne doriche in laterizio, su cui si affacciavano 21 botteghe di macellai. Il piano superiore, caratterizzato da 18 finestre a semicerchio raggruppate in gruppi di tre, fu inizialmente adibito a magazzino di granaglie, ma presto divenne un ricovero per mendicanti e in seguito un asilo per le famiglie povere. Nonostante l'opposizione di parte dell'opinione pubblica, le beccherie furono demolite nel 1928 dal podest\u00e0 fascista Mario Mantovani per la creazione del tratto mancante del lungoparma, in seguito intitolato all'ex sindaco Giovanni Mariotti.\nHotel Croce Bianca.\nPrestigioso albergo, sorgeva all'angolo fra le attuali piazza della Steccata e strada Garibaldi. Edificato sul luogo di un edificio di propriet\u00e0 della nobildonna Caterina Bagnacani, che fu costretta a venderlo alla morte del marito Giuseppe Campanini nel 1889, fu costruito in stile liberty tra il 1904 ed il 1907 su progetto dell'architetto Moderanno Chiavelli e dell'ingegner Guido Albertelli. Oltre ad illustri personaggi, vi risiedevano abitualmente gli artisti che si esibivano nel vicino Teatro Regio; vi si install\u00f2 anche il comando fascista nei giorni delle barricate del 1922 dell'Oltretorrente. Fu danneggiato dai bombardamenti del 1944 durante la seconda guerra mondiale, che tuttavia risparmiarono la notevole facciata liberty, lasciata poi crollare col resto dell'edificio. Nel dopoguerra sulle sue macerie fu innalzato il grande Palazzo Medioli, uniforme edificio che occupa l'intero isolato fino a strada Mazzini, su progetto dell'ingegner Medioli.\nBagni Pubblici.\nEdificio monumentale, sorgeva lungo l'attuale viale Basetti, tratto del Lungoparma compreso tra il ponte Caprazucca ed il ponte Umberto I (oggi ponte Italia). Furono costruiti in stile liberty tra il 1902 ed il 1905 su progetto dell'architetto Fortunato Morestori, su incarico del sindaco Giovanni Mariotti nell'ambito di un piano di opere pubbliche straordinarie avviato nel 1894. Caratterizzati da un'elegante facciata lunga 82 m, comprendevano una piscina di 30 x 15 m, che richiese la costruzione di 8 pozzi per estrarre l'acqua dal sottosuolo. Dopo vari rimaneggiamenti, tra cui il rifacimento delle facciate in stile razionalista, nel 1935 l'edificio divenne sede dell'Opera Nazionale per il Dopolavoro (OND), con la piscina, un teatro, una sala da ballo, una palestra e varie sale ricreative, cui si aggiunse nel 1936 il Cinema Dopolavoro. La destinazione in seguito cambi\u00f2 varie volte, fino all'ingresso della Compagnia del Collettivo negli anni settanta, con la conseguente realizzazione delle quattro sale del Teatro Due pochi anni dopo. Negli anni novanta fu demolita anche la piscina, per realizzarvi il parcheggio sotterraneo \"Goito\". Nel 2011 sul retro della struttura fu realizzato un anfiteatro da 780 posti, intitolato piazza Shakespeare.\nAnfiteatri.\nAnfiteatro romano.\nGrande arena romana, si trovava sotto all'attuale Palazzo Imperiale dell'Arena, sede del convitto nazionale Maria Luigia. Fu costruito in epoca romana con dimensioni esterne, secondo la pi\u00f9 recente ricostruzione, all'incirca di 155 x 117 m, con 40 giri di sedili e tre serie di arcate, tanto da risultare pi\u00f9 grande di quello di Verona; si stima potesse contenere 25000 spettatori seduti e pi\u00f9 di 50000 in piedi. Fu distrutto dai Barbari nel VI secolo ed i suoi marmi furono in seguito riutilizzati per la costruzione di edifici privati; parti delle sue fondamenta continuarono ad essere visibili fino al XIII secolo, quando furono sepolte sotto gli edifici che vi furono innalzati.\nTeatri.\nTeatrino di corte.\nPiccolo teatro, sorgeva all'interno del Palazzo della Pilotta, accanto al Teatro Farnese. Utilizzato dai nobili per le rappresentazioni riservate alla corte ducale, fu costruito tra il 1687 e il 1690 da Stefano Lolli, su incarico del duca Ranuccio II Farnese. Fu demolito nel 1822 per creare la Ducale Galleria voluta dalla duchessa Maria Luigia, oggi parte della Galleria Nazionale.\nTeatro Reinach.\nTeatro cittadino, sorgeva sul lato oggi aperto del grande cortile del Palazzo della Pilotta, con accesso verso l'odierna strada Garibaldi. Costruito sulle rovine della chiesa di San Pietro Martire abbattuta nel 1813, fu finanziato del banchiere tedesco Oscar Reinach ed inaugurato il 13 febbraio 1871. Molto amato sia per gli spettacoli di prosa che per la lirica, fu successivamente trasformato anche in cinema. Reintitolato \"Teatro Paganini\" nel 1939, fu distrutto assieme al Palazzo Ducale ed a parti del Palazzo della Pilotta il 13 maggio 1944 dai bombardamenti aerei degli angloamericani. Nel dopoguerra i proprietari dell'area ne proposero la ricostruzione, che fu loro impedita dal Comune, avviando una lunga trattativa che si concluse solo alla fine del secolo, quando fu avviata la riqualificazione dell'intero piazzale della Pace su progetto dell'architetto Mario Botta.\nTeatro Ducale della Riserva.\nAntico teatro aperto al pubblico, sorgeva in strada del Teatro (attuale via Pisacane). Noto anche semplicemente come \"Teatro Ducale\", fu costruito all'interno del Palazzo di Riserva nel 1688 su progetto di Stefano Lolli, per volere del duca Ranuccio II Farnese. Interamente in legno come il Teatro Farnese, fu per molto tempo il pi\u00f9 frequentato di Parma e l'unico aperto al pubblico. Ampliato pi\u00f9 volte fino a raggiungere la capienza di oltre 1000 spettatori, ospitava ogni genere di spettacolo; vi furono rappresentate le prime opere di Gioacchino Rossini per la citt\u00e0. Nel 1829 fu chiuso e sostituito dal \"Nuovo Teatro Ducale\" (l'attuale Teatro Regio); caduto in seguito in disuso, nel 1905 l'architetto Moderanno Chiavelli vi edific\u00f2 il palazzo delle Poste in puro stile liberty.\nTeatro della Racchetta.\nAntico teatro di Corte, si trovava all'interno del Palazzo Sanvitale, lungo l'attuale via Bruno Longhi. Fu costruito nel 1674 dal duca Ranuccio II, che lo cedette nel 1687 ai Sanvitale dopo la costruzione del Teatro Ducale della Riserva in cambio di alcuni stabili. Il suo nome derivava dal gioco della pallacorda, che si giocava nell'area. La sala a forma di U contava 85 palchi pi\u00f9 i loggioni e poteva accogliere fino a 600 spettatori. Fu demolito negli anni trenta dell'Ottocento.\nTeatro di Santa Caterina.\nAntico teatro, sorgeva all'interno dell'edificio del Collegio dei Nobili, che alla fine del XVII secolo disponeva complessivamente di tre teatri. Conosciuto come \"Teatro Grande\", fu costruito nel 1656; di dimensioni pari a quelle del Teatro Farnese, poteva ospitare fino a 1000 persone. Pi\u00f9 volte rimaneggiato, fu smantellato nel 1831 in seguito alla chiusura del Collegio.\nMonumenti.\nAra dell'Amicizia.\nAntico monumento, sorgeva nella centralissima piazza Grande (attuale piazza Garibaldi). Fu costruito a partire dal 1767 su progetto dell'architetto di Corte Ennemond Alexandre Petitot, per volont\u00e0 del ministro du Tillot, quale simbolo dell'amicizia tra i duchi di Parma e la casa regnante austriaca. I lavori furono presto sospesi poich\u00e9 la visita dell'imperatore Giuseppe II d'Asburgo fu rimandata, per poi per\u00f2 riprendere all'inizio del 1769. L'imperatore si ferm\u00f2 a Parma dal 9 al 13 maggio, prima del completamento del monumento, che fu inaugurato il 7 giugno 1769; l'opera assunse cos\u00ec il carattere di ricordo della visita e di auspicio di amicizia, che si concretizz\u00f2 gi\u00e0 il 27 dello stesso mese col matrimonio tra il duca Ferdinando I e Maria Amalia d'Austria, sorella dell'imperatore. L'Ara dell'Amicizia fu poi utilizzata per molto tempo anche come riferimento per le distanze da Parma. Il monumento fu demolito nel 1859, dopo che fu danneggiato nel corso di una sommossa popolare. La base fu mantenuta per porvi nel 1883 il monumento a Vittorio Emanuele II, poi spostato davanti al palazzo del Governo (ex Palazzo Ducale) per lasciar posto nel 1893 al monumento a Giuseppe Garibaldi, ancora oggi ivi presente.\nMonumento a Vittorio Emanuele II.\nMonumento marmoreo, si trovava originariamente in piazza Garibaldi. Costituito da una statua del re Vittorio Emanuele II poggiante su un'alta colonna interamente in marmo di Carrara, fu scolpito da Enrico Astorri con il finanziamento della cittadinanza ed inaugurato il 24 giugno 1883. Inizialmente posizionato in piazza Grande (attuale piazza Garibaldi) sulla base della distrutta Ara dell'Amicizia, nel 1983 fu spostato in piazza della Pilotta, davanti al palazzo del Governo (ex Palazzo Ducale), per lasciar posto al monumento a Giuseppe Garibaldi. Lesionato con una carica esplosiva durante un attentato nella notte tra il 5 e il 6 luglio 1946, fu smantellato e nel 1954 sostituito con il monumento al Partigiano.\nMonumento a Giuseppe Verdi.\nMaestoso monumento, sorgeva di fronte alla stazione ferroviaria, nell'area dell'attuale via Verdi. Fu costruito nel 1913 interamente in granito e bronzo dallo scultore Ettore Ximenes, su progetto dell'architetto Lamberto Cusani; fu inaugurato il 22 febbraio 1920. Costituito da un grande arco di trionfo, sormontato da leoni trainanti un carro mitologico, e da alti portici ad emiciclo, sormontati da terrazze, era arricchito da 28 statue, rappresentanti le opere del maestro Giuseppe Verdi, collocate anche nella giusta sequenza temporale di composizione. Danneggiato non gravemente durante i bombardamenti della seconda guerra mondiale, fu demolito interamente, non senza polemiche, salvando solo l'ara centrale oggi posizionata in piazzale della Pace, e nove statue, ricollocate nella sala detta \"Arena del Sole\" di Roccabianca.\nFontana del Palazzo del Giardino.\nMonumentale fontana, sorgeva davanti al Palazzo del Giardino, edificio di Corte costruito dal 1561 su progetto del Vignola. Voluta da Ottavio Farnese, fu inizialmente ideata nel 1562 da Ludovico Cogorano, ma nel 1564 fu ridisegnata da Giovanni Boscoli, anche se talora se ne attribuisce il progetto anche a Giovanni Francesco Testa; la sua costruzione fu terminata nel 1605. Era composta da due fontane poste ai lati del cortile, generate dalla fontana al centro della facciata, creata a forma di grotta artificiale con volta decorata in azzurro, verde e foglia d'oro; penetrava inoltre all'interno del Palazzo fino ai due cortili interni; i numerosissimi zampilli erano posti in tutta la composizione ed anche lungo la scenografica doppia scalinata dell'edificio. Cinte da un parapetto di 130 balaustre, le vasche erano arricchite da numerose statue: un Nettuno intento a scuotere le acque con il tridente, un carro di Fetonte trainato da cavalli alati, draghi, tritoni, cigni, delfini e molte altre; vi si trovava inoltre un Ninfeo con il fondo a mosaico di marmi policromi, con tempietti ed edicole di marmo. Era ammirata da tutti i visitatori, ma fu in parte demolita tra il 1687 e il 1690 da Ranuccio II Farnese per risanare il Palazzo del Giardino dall'umidit\u00e0 che essa causava, sostituendola con una grande vasca scolpita dal marmista Alberto Oliva, al cui centro fu posto il monumento a Ercole e Anteo dell'artista fiammingo Teodoro Vandersturck, poi spostato in una nicchia del palazzo del Comune. Fu completamente eliminata a met\u00e0 del XVII secolo in occasione della ristrutturazione del palazzo da parte dell'architetto Petitot, per volere del duca Filippo di Borbone.\nFontana della Rocchetta.\nFontana pubblica, sorgeva al centro dell'omonima piazza (attuale piazza Corridoni), che prendeva il nome dall'antica fortificazione della Rocchetta che vi sorgeva e che fu distrutta nel XVI secolo. Inaugurata il 15 luglio del 1900 per festeggiare la costruzione dell'acquedotto cittadino, fungeva da sfiatatoio della pressione in eccesso all'interno delle condutture dell'acquedotto; persa tale funzione, fu abbattuta come l'analoga fontana costruita nel 1900 di fronte alla stazione ferroviaria; il 30 ottobre 1927 fu inaugurato al suo posto il monumento a Filippo Corridoni, al quale fu dedicata anche la piazza.\nFontana di Proserpina.\nScenografica fontana, si trova oggi nel castello di Waddesdon Manor in Inghilterra. Fu costruita negli anni '20 del XVIII secolo da Giuliano Mozzani per il giardino della Reggia di Colorno; dopo l'Unit\u00e0 d'Italia fu acquistata dalla famiglia Marchi, che la colloc\u00f2 a Parma nel settecentesco palazzo di famiglia di strada della Repubblica. Nel 1890 la fontana fu ceduta ad un antiquario veneziano, che la rivendette all'estero; a Waddesdon Manor giunse scomposta e senza disegni che ne testimoniassero l'originaria disposizione, perci\u00f2 i suoi pezzi furono divisi in due gruppi a formare due fontane separate, posizionate rispettivamente davanti e dietro al castello inglese.\nPonti.\nAntico ponte di Mezzo.\nAntico ponte, sorgeva sul luogo dell'attuale ponte di Mezzo, fra il centro storico e l'Oltretorrente. Posizionato lungo il tracciato cittadino della via Emilia, fu costruito nel 1177 in seguito allo spostamento del letto del torrente Parma che insabbi\u00f2 l'antico Pons Lapidis di epoca romana. Crollato in seguito ad un'altra piena, fu ricostruito nel 1547 prima in legno e poi in muratura, con l'aggiunta nel 1685 dei parapetti in pietra; nel 1723 fu costruita a met\u00e0 del ponte una piccola cappella dedicata a san Giovanni Nepomuceno, poi distrutta durante le sommosse popolari del giugno del 1914. Fu demolito nel 1932 per lasciare il posto a quello attuale, molto pi\u00f9 largo.\nPonte Verde.\nAntico ponte, si trovava leggermente pi\u00f9 a sud dell'attuale ponte Verdi, fra il Palazzo della Pilotta ed il Torrione Visconteo. Fu costruito tra il XVI ed il XVII secolo sul luogo di un antichissimo ponte in pietra, costruito tra il 1278 e il 1284. Realizzato in legno dipinto di verde, fu demolito nel 1904 nell'ambito degli interventi voluti dal sindaco Giovanni Mariotti, per fare spazio all'attuale ponte in pietra, ribattezzato Ponte Verdi in onore di Giuseppe Verdi.\nPonte della Navetta.\nAntichissimo ponte medievale, era situato sul torrente Baganza al termine di via Navetta in comunicazione con via Baganza. Fu costruito in seguito all'alluvione del 1177 o 1178, quale parte emersa di un acquedotto che convogliava le acque del canale Cinghio verso il quartiere di \"Capo di Ponte\", nell'odierno Oltretorrente; derivava il suo nome dalla parola che in dialetto parmigiano indica il canale di discesa delle acque dalle grondaie.\nIn epoca recente, dismessa la funzione di acquedotto, era stato ricoperto da una passerella e trasformato in ponte ciclopedonale; ristrutturato nel 2003, fu quasi interamente distrutto dallo straripamento del torrente Baganza del 13 ottobre 2014; Il nuovo ponte della Navetta \u00e8 stato inaugurato il 26 marzo 2021.\nStrade e borghi.\nBorgo Polidoro e Strada Bassa dei Magnani.\nAntiche strade del centro cittadino, si trovavano nel comparto dell'attuale strada Mazzini: lo stretto borgo Polidoro costeggiava strada Bassa dei Magnani (attuale strada Mazzini). Luogo non esattamente raccomandabile, il borgo, dedicato al parmense padre Valerio Polidoro, era caratterizzato da numerose volte che congiungevano i palazzi che vi si affacciavano e collegava all'incirca l'abside della neoclassica chiesa di San Pietro Apostolo con l'attuale borgo Romagnosi, fiancheggiando l'abside della non pi\u00f9 esistente chiesa di Santa Maria del Ponte. Corrispondente al tracciato della via Emilia, l'antica strada Bassa dei Magnani era in origine caratterizzata dalla presenza di numerosi ramai, detti \"magn\u00e0n\" in dialetto parmigiano; fu intitolata a Giuseppe Mazzini nel 1882, unitamente agli ulteriori tratti di strada dei Mercanti e strada Maestra al Ponte Nuovo; la cos\u00ec risultante strada Mazzini, ben pi\u00f9 stretta dell'attuale, all'inizio del XX secolo era fiancheggiata da case e palazzi storici, ma sub\u00ec i bombardamenti angloamericani del 13 maggio 1944, che colpirono soprattutto le zone prospicienti piazza Garibaldi ed il Lungoparma. Nel dopoguerra si approfitt\u00f2 delle distruzioni per demolire tutte le case che fiancheggiavano la strada, atterrando inoltre la chiesa di Santa Maria del Ponte che si apriva sul lato sud; dal progetto, che in origine prevedeva anche la demolizione della chiesa di San Pietro Apostolo, furono risparmiati solo il Palazzo Serventi ed altre tre abitazioni sul lato nord; la strada fu cos\u00ec notevolmente allargata e vi furono innalzati gli imponenti moderni palazzi preceduti da alti portici che oggi la caratterizzano. Le antiche denominazioni di borgo Polidoro e strada Bassa dei Magnani furono ricordate con l'intitolazione delle gallerie che sorgono sotto i palazzi posti sul lato sud di strada Mazzini nei pressi del Lungoparma.\nAltri beni.\nLampadari di Colorno.\nAntichi lampadari in ferro e bronzo, si trovano oggi alla Wallace Collection di Londra. Composti rispettivamente da 9 e 12 braccia, furono realizzati in stile barocco dallo scultore Giacomo Caffieri intorno alla met\u00e0 del XVIII secolo e donati dal re di Francia Luigi XV alla figlia maggiore, Luisa Elisabetta, sposa del duca Filippo di Borbone; collocati forse in un unico ambiente della Reggia di Colorno, vi rimasero fino al 1856. In seguito all'Unit\u00e0 d'Italia, tutti i palazzi appartenuti ai duchi di Parma furono completamente svuotati degli arredi, che furono sparsi fra i vari edifici dei Savoia, tra cui in particolare il palazzo del Quirinale, oppure alienati a privati; i due lampadari furono inizialmente portati a Torino, per poi essere venduti all'estero dopo il 1862 ed acquistati a Parigi da sir Richard Wallace nel 1871.\nVecchi nomi dei borghi.\nCome nella maggior parte delle citt\u00e0 italiane, dopo l'Unit\u00e0 d'Italia i nomi delle strade di Parma furono spesso modificati, generalmente a favore dei personaggi risorgimentali. Le principali strade reintitolate tra il centro storico e l'Oltretorrente sono:"}
{"id": "1701082", "revid": "287204", "url": "https://it.wikipedia.org/wiki?curid=1701082", "title": "Engine Alliance GP7000", "text": "LEngine Alliance GP7200, denominato inizialmente come \"GP7000\", \u00e8 un motore aeronautico a turboventola costruito dalla Engine Alliance, societ\u00e0 che costruisce motori aeronautici basandosi sulle tecnologie del primo e terzo maggiori produttori mondiali di motori aeronautici, la General Electric e la Pratt &amp; Whitney; alla realizzazione partecipa anche la Snecma con una quota del 10%.\nProgettazione.\nProgettato inizialmente per essere impiegato sul Boeing 747X (B747-500/-600), mai costruito, questo motore \u00e8 stato riproposto per l'Airbus A380; \u00e8 basato sul General Electric GE90 ma con ventola e scatola ingranaggi di riduzione modificati.\nIn competizione col Rolls-Royce Trent 900 per l'appalto sull'A380, nel 2007 aveva una quota di mercato del 47%, cresciuta al 54% nel 2010, soprattutto grazie agli ordini di Emirates.\nI test per le certificazioni FAA sono cominciati in aprile 2004 e il motore \u00e8 stato avviato per la prima volta il 14 agosto 2004. Il motore \u00e8 stato ammesso al mercato commerciale il 4 gennaio 2006. Il 25 agosto, dello stesso anno, \u00e8 stato testato per la prima volta su un A380 (MSN 009), il test si \u00e8 svolto presso l'aeroporto di Tolosa Blagnac in circa 4 ore di volo dove sono stati testati comportamento in volo, velocit\u00e0 di crociera, in seguito \u00e8 stato eseguito un RTO (rejected take off, Decollo annullato) sullo stesso velivolo.\nIncidenti.\nIl 30 settembre 2017 il Volo Air France 66, un Airbus A380 registrato F-HPJE ha subito problemi al motore n.4 tipo GP7270, l'aereo ha effettuato un atterraggio di emergenza all'Aeroporto di Goose Bay."}
{"id": "1701083", "revid": "1711941", "url": "https://it.wikipedia.org/wiki?curid=1701083", "title": "Walt Lloyd (personaggio)", "text": "Walter \"Walt\" Lloyd \u00e8 un personaggio della serie televisiva \"Lost\", interpretato da Malcolm David Kelley. \u00c8 il figlio di Michael Dawson e Susan Lloyd.\nBiografia.\nPrima dello schianto.\nWalt \u00e8 un decenne figlio di Michael Dawson e Susan Lloyd, studentessa di legge e futuro avvocato, la quale si \u00e8 rifiutata di sposarsi con suo padre Michael, un operaio che fa l'artista nel tempo libero. Quando le offrono un lavoro internazionale ad Amsterdam, Susan persuade Michael a lasciarle portare con s\u00e9 Walt, mentre questo \u00e8 ancora un bambino. Due settimane prima del secondo compleanno di Walt, Susan dice a Michael che lei e il suo capo, Brian Porter, stanno pianificando di sposarsi e di trasferirsi a Roma alla fine del mese. Ne segue una battaglia legale tra i due genitori. Parecchi mesi dopo, Michael e Susan risolvono finalmente le loro dispute amichevolmente e Michael accetta di lasciarle la custodia di Walt.\nOtto anni dopo, Susan muore in Australia a causa di una leucemia. Brian prega Michael di riprendersi la custodia del figlio e gli offre i biglietti per Sydney e ritorno, pi\u00f9 alcuni soldi per spese extra. Brian rivela che lui non vuole essere il padre adottivo di Walt e che \u00e8 spaventato dal ragazzo. Quando Michael arriva in Australia per andare a prendere Walt, questo non \u00e8 felice della sua nuova compagnia, cos\u00ec Michael gli spiega che Brian non vuole pi\u00f9 tenerlo.\nDopo lo schianto.\nPrima stagione.\nMolto presto dopo lo schianto, a causa della disponibilit\u00e0 di Michael di aiutare gli altri, Walt \u00e8 preso in cura da differenti persone sull'isola, in particolar modo da Sun. Walt \u00e8 intrigato dall'istinto di cacciatore di John Locke, e spesso prova senza successo a sgattaiolare via con lui. Un giorno va con Locke e Boone ed esibisce un talento naturale nel lanciare coltelli. L'esibizione viene interrotta da un infuriato Michael che porta via Walt proibendogli di stare con Locke. Cos\u00ec Walt prende Vincent, il suo cane labrador, e lascia il campo inoltrandosi verso la giungla, dove incontra un orso polare. Viene salvato dal padre e da Locke.\nSuccessivamente, Michael inizia a costruire una zattera che termina in pochi giorni. Walt per\u00f2 d\u00e0 fuoco in segreto alla zattera, distruggendola completamente. Tempo dopo, durante la costruzione della nuova zattera, Walt confessa di aver bruciato la zattera originale, spiegando di averlo fatto perch\u00e9 non voleva lasciare l'isola e decidendo anche che adesso devono lasciarla. La mattina dopo, Walt d\u00e0 Vincent a Shannon prima di partire con la zattera con Michael, Jin e Sawyer. Durante la notte, tuttavia, il gruppo in mare viene attaccato dagli Altri, che rapiscono Walt.\nSeconda stagione.\nWalt rimane prigioniero degli Altri, anche se appare frequentemente a Shannon. Nel \" Room 23\", viene rivelato che Walt rappresenta una grande minaccia per gli Altri, come d'altronde si aspettavano. Infatti, il ragazzo fa qualcosa di non meglio specificato che li impaurisce e che fa s\u00ec che nessuno degli Altri voglia vederlo. Ben si rende conto della gravit\u00e0 della situazione quando inizia a suonare un allarme e la gente corre impaurita; Juliet gli consiglia di riportarlo da suo padre Michael, ma Ben si rifiuta dicendo che l'ha voluto Jacob perch\u00e9 \u00e8 \"speciale\".\nUn giorno, mentre Michael sta digitando i numeri nella stazione Cigno, riceve inaspettatamente un messaggio da un mittente che crede essere Walt. Michael si riabbraccia presto con Walt quando raggiunge il campo degli Altri. Michael ritorna alla spiaggia prima di ripresentarsi al campo con Jack, Kate, Sawyer e Hurley, per effettuare uno scambio per Walt e la loro libert\u00e0. Padre e figlio salgono cos\u00ec su una barca e lasciano l'isola.\nTerza stagione.\nIl ragazzo appare misteriosamente e dice a John, caduto in una fossa dopo che Ben gli ha sparato, che ha ancora una missione da compiere e che quindi deve farsi forza, alzarsi ed uscire dalla buca.\nDopo l'isola.\nUna volta tornato dall'isola Walt va ad abitare a casa di sua nonna poich\u00e9 non vuole parlare e avere a che fare con Michael, dopo aver appreso che quest'ultimo ha ucciso Ana Lucia e Libby.\nNell'episodio della quinta stagione \"Vita e morte di Jeremy Bentham\", si scopre che Walt vive a New York. Egli viene visitato da un Locke su una sedia a rotelle, da poco ritornato dall'isola. Locke non gli chiede di ritornare sull'isola come invece ha fatto con gli altri sopravvissuti, pensando che il ragazzo ne ha gi\u00e0 viste abbastanza. Nell'episodio della quarta stagione \"Casa dolce casa, seconda e terza parte\", dopo essere stato visitato da Locke, Walt va a visitare Hurley al Istituto di Igiene mentale Santa Rosa con sua nonna. L\u00ec chiede ad Hurley perch\u00e9 i Sei della Oceanic stiano mentendo, ed Hurley risponde che lo stanno facendo per proteggere le persone che hanno lasciato indietro sull'isola. Walt \u00e8 ora convinto dal racconto di Hurley che suo padre sia ancora vivo e che si trovi sull'isola.\n\"The New Man in Charge\".\nNell'epilogo della serie \"The New Man in Charge\", inserito come \"contenuto speciale\" nel cofanetto della sesta stagione, viene spiegato che fine ha fatto Walt: si trova al manicomio Santa Rosa, lo stesso dove stava Hurley. Viene qui raggiunto da Benjamin Linus che lo porta via e lo carica su un furgoncino DHARMA. Qui incontra anche Hurley, il quale gli dice: \u00abNon sei pazzo, coso. Nemmeno un po'. Devi tornare sull'Isola, tutto qui\u00bb, affermando che quello \u00e8 il suo posto e che lo \u00e8 sempre stato. Alla domanda \u00abPerch\u00e9?\u00bb di Walt, Hugo risponde: \u00abDevo parlarti di un lavoro\u00bb, facendo quindi presagire che Walt debba diventare il nuovo custode dell'Isola dopo Hurley.\nUscita del personaggio della serie.\nInizialmente il personaggio di Walt (e conseguentemente quello di suo padre Michael) non era previsto che abbandonasse la serie TV gi\u00e0 alla seconda stagione, ma essendo cresciuto notevolmente non era pi\u00f9 credibile mantenere il personaggio (essendo passato appena un giorno da una stagione all'altra)."}
{"id": "1701084", "revid": "83123479", "url": "https://it.wikipedia.org/wiki?curid=1701084", "title": "Alture di Mosca", "text": "Le Alture di Mosca ( \"Moskovskaja vozvy\u0161ennost'\") sono una zona di bassi rilievi collinari situati nella Russia europea centrale (oblast' di Mosca e di Vladimir). Su tali colline nasce la Moscova.\nDi origine morenica, si allungano per circa 300 km in un ampio arco che circonda a nord il bacino di Mosca, collegandosi a nord alla fascia delle \"alture di Klin e Dmitrov\"; culminano ad una quota di 310 metri. Fra le numerose citt\u00e0 della zona, le pi\u00f9 importanti sono \"Solne\u010dnogorsk\", \"Dmitrov\", \"Sergiev Posad\"."}
{"id": "1701085", "revid": "56620", "url": "https://it.wikipedia.org/wiki?curid=1701085", "title": "Abbazia benedettina di Santa Maria La Nova", "text": ""}
{"id": "1701091", "revid": "30610", "url": "https://it.wikipedia.org/wiki?curid=1701091", "title": "Monk Eastman", "text": "Biografia.\nNato a Brooklyn da una rispettabile famiglia di ristoratori ebrei, nonostante gli venne affidato un negozio di animali, lasci\u00f2 il quartiere. Sul finire degli anni novanta dell'800 si stabil\u00ec a Lower Manhattan e inizi\u00f2 a lavorare come \"sceriffo\" (professione che consisteva essenzialmente nel mantenere l'ordine nei club di periferia) ma presto lasci\u00f2 anche questa professione e fond\u00f2 una gang tutta sua. \nAi suoi ordini vi erano dei personaggi del calibro di Max Zweifach e Jack Zelig, inoltre poteva contare sull'appoggio di un vasto numero di uomini che nel giro di pochissimo tempo raggiunse le 1.200 unit\u00e0.\nPresto entr\u00f2 in rivalit\u00e0 con l'italiana Five Points Gang di Paul Kelly. La faida tra i due col passare del tempo divenne sempre pi\u00f9 feroce e spietata tanto che il 17 settembre 1903 in Rivington Street, a Manhattan, vi fu una vera e propria battaglia tra le due bande col triste bilancio di due morti e diversi feriti tra i passanti. Dopo queste scene di vera e propria guerra, Eastman e Kelly vennero convocati da un politico affinch\u00e9 risolvessero le loro diatribe tra di loro. Venne stabilita allora una tregua ma essa dur\u00f2 un paio di mesi, venne quindi stabilito un incontro di pugilato tra i due boss, ma anche questo fin\u00ec, dopo due ore, in parit\u00e0.\nNel 1904 Eastman venne arrestato e internato nella prigione di Sing Sing, frattanto la sua banda dopo la morte di Zweifach, avvenuta nel 1908, si era via via indebolita. Scarcerato nel 1909, tent\u00f2 pi\u00f9 volte di riprendersi la leadership della band da lui fondata, ma fu tutto inutile. Cominci\u00f2 allora, a vivere di piccoli furti e spesso entrava e usciva dalla galera.\nNel 1917 il quarantaquattrenne Eastman si arruol\u00f2 come volontario nell'esercito degli Stati Uniti d'America. Combatt\u00e9 in Francia nel 106\u00ba reggimento di fanteria della 27\u00aa divisione. Tornato in patria, gli venne conferita la cittadinanza onoraria dal governatore di New York.\nRincominci\u00f2 a vivere di piccoli furti e approfittando del proibizionismo contrabbandava alcolici assieme ad un agente di polizia corrotto di nome Jerry Bohan.\nIl 26 dicembre 1920 quest'ultimo si ritrov\u00f2 a bere assieme ad Eastman e dopo una lite riguardo ad una delle loro \"imprese\", fredd\u00f2 l'ex boss con diversi colpi di pistola. Ai funerali Monk Eastman ricevette tutti gli onori militari."}
{"id": "1701092", "revid": "767487", "url": "https://it.wikipedia.org/wiki?curid=1701092", "title": "Live at Gilman Street", "text": "Live at Gilman Street \u00e8 il quarto EP del gruppo musicale statunitense Green Day, pubblicato nel 1993 dalla Skene! Records."}
{"id": "1701095", "revid": "2130303", "url": "https://it.wikipedia.org/wiki?curid=1701095", "title": "Basilica di Santa Maria (Gallarate)", "text": "La basilica di Santa Maria Assunta \u00e8 la chiesa principale di Gallarate. Nell'aprile del 1946 papa Pio XII l'ha elevata alla dignit\u00e0 di basilica minore.\nStoria e descrizione.\n\u00c8 stata costruita sull'area di due antiche chiese, intitolate entrambe a Santa Maria. Una \u00e8 menzionata in una pergamena del 974. La seconda fu costruita tra il XIV ed il XV secolo. La basilica odierna fu edificata tra il 1856 e il 1861. La facciata completata nel 1870. L'edificio di culto ha un'unica navata di 89 metri di lunghezza e di 17,30 metri larghezza. La cupola \u00e8 di 18 metri di diametro e 27 di altezza.\nLa basilica custodisce alcuni affreschi di Luigi Cavenaghi e stucchi di Celso Stecchetti. Tra le sculture citiamo l\"'Assunta\" di Giuseppe Rosnati, quella sull'altare maggiore di Odoardo Tabacchi e \"San Giovanni Battista\" del Dupr\u00e8. L'organo \u00e8 stato costruito nel 1987 dalla ditta \"Mascioni\" di Cuvio (VA).\nIl campanile, alto 45 metri, \u00e8 del 1454 e quindi contemporaneo alla seconda basilica di Santa Maria Assunta.\nTra le famiglie che fecero parte della Fabbriceria della basilica gallaratese due lapidi interne ricordano i Rosnati, i Majno, i Sartorio, i Nob. Forni, i Bonicalzi e altri.\nNel 2015 \u00e8 partito un vasto cantiere di restauro dell'interno dell'edificio , comprendente anche la realizzazione dell'altare, in sostituzione della soluzione provvisoria adottata subito dopo il Concilio Vaticano II. Risalgono invece rispettivamente agli anni Ottanta e Duemila i restauri del campanile quattrocentesco e della facciata ."}
{"id": "1701096", "revid": "1798099", "url": "https://it.wikipedia.org/wiki?curid=1701096", "title": "Domenico Merlo", "text": "Fu senatore del regno d'Italia nella XIII legislatura."}
{"id": "1701099", "revid": "433605", "url": "https://it.wikipedia.org/wiki?curid=1701099", "title": "Remojadas", "text": "Remojadas \u00e8 un sito archeologico, una cultura e uno stile artistico messicano che fior\u00ec nella zona di Veracruz presso la costa del golfo dal 100 all'800. La cultura di Remojadas viene considerata come parte della pi\u00f9 estesa cultura classica di Veracruz.\nIl sito \u00e8 ancora relativamente inesplorato in quanto le uniche spedizioni importanti avvenute nel luogo risalgono al 1949 e 1950.\nFigurine.\nIl sito di Remojadas \u00e8 conosciuto per la presenza di ceramiche pregiate. Nella zona sono state riportate alla luce migliaia di figure, ritrovate presso diverse tombe e discariche.\nTra le varie figurine vi sono alcune che rappresentano divinit\u00e0, animali e le \"sonrientes\" (facce sorridenti), alcune delle quali funzionano come flauti e ocarine. Alcune delle figurine che somigliano ad animali sono provviste di ruote, testimonianza di una delle prime applicazioni della ruota nella cultura delle americhe.\nMolte delle figurine possiedono dei denti riempiti, pratica comune della cultura di Remojadas. Le figurine pi\u00f9 antiche di questa cultura venivano fatte a mano, mentre quelle pi\u00f9 recenti vennero forgiate tramite la procedura dello stampaggio. Le figurine di Remojadas vengono solitamente paragonate alle figurine prodotte dai Maya in quanto a somiglianza e stile.\nLe Facce Sorridenti, dette \"Sonrientes\", sono le figure pi\u00f9 conosciute di Remojadas, presentandosi con strani, larghi sorrisi e corpi da bambino. Le figure sorridenti sono rare nell'arte mesoamericana, e il basso numero di figure ritrovate fa pensare che fossero una caratteristica comune solo alla zona specifica di questa cultura. Alcuni ricercatori credono che la rappresentazione dei sorrisi sia stata ispirata da sostanze allucinogene, mentre un altro ricercatore spiega che sono \"senza dubbio collegate al culto dei morti\"."}
{"id": "1701103", "revid": "1363832", "url": "https://it.wikipedia.org/wiki?curid=1701103", "title": "Cipa (fiume)", "text": "La Cipa () \u00e8 un fiume della Siberia Orientale, affluente di sinistra del Vitim, nel bacino della Lena. Scorre nel Bauntovskij \u0117venkijskij rajon della Repubblica di Buriazia.\nNasce dal versante nordorientale dei monti Ikatskij e percorre una regione montagnosa drenando la parte meridionale dell'altopiano Stanovoj; si dirige, con un corso frequentemente interrotto da rapide, verso nordest, con il nome di Verchnjaja Cipa (Cipa Superiore) ed attraversa il lago Baunt. Esce con il nome di N\u00ed\u017enjaja Cipa (Cipa Inferiore) dirigendosi verso sudest, tornando quindi a dirigersi verso nordest con il nome di Cipa prima di sfociare nel Vitim. I maggior affluenti sono Cipikan, Amalat, Aktragda.\nLa Cipa non incontra, nel suo corso, importanti centri urbani; \u00e8 gelata, in media, da ottobre a maggio."}
{"id": "1701107", "revid": "287204", "url": "https://it.wikipedia.org/wiki?curid=1701107", "title": "Thomas Kahlenberg", "text": "Caratteristiche tecniche.\nPu\u00f2 essere schierato come centrocampista esterno o trequartista.\nCarriera.\nClub.\nHa giocato in patria dal 1998 al 2005 prima nelle giovanili e poi in prima squadra nel Br\u00f8ndby IF. Nel 2005 si \u00e8 trasferito in Francia, nell'AJ Auxerre in cui \u00e8 rimasto quattro stagioni. Il 28 maggio 2009 \u00e8 stato acquistato dai campioni di Germania del Wolfsburg ed ha firmato un contratto quadriennale. Il 5 gennaio 2012 passa in prestito all'Evian.\nNazionale.\nHa giocato 46 partite e segnato 5 gol con la Nazionale danese; inoltre \u00e8 stato il pi\u00f9 giovane giocatore della rosa danese all'Europeo del 2004."}
{"id": "1701108", "revid": "120907852", "url": "https://it.wikipedia.org/wiki?curid=1701108", "title": "G\u00e9rard Gili", "text": "Biografia.\nLa sua carriera da calciatore durer\u00e0 dal 1968, anno in cui esordir\u00e0 nelle giovanili della squadra della sua citt\u00e0 natale (l'Olympique Marsiglia), fino al 1983, anno in cui chiuder\u00e0 nelle file della stessa squadra che lo aveva lanciato. Durante la sua carriera milit\u00f2 due volte nel Bastia (dal 1973 al 1976 come titolare e poi nella stagione 1980-81 come secondo vincendo la Coppa di Francia senza mai scendere in campo) e nel Rouen dal 1976 al 1980, salvo una parentesi nel campionato 1978-79 con l'Olympique Al\u00e8s.\nAl termine della sua carriera Gili entrer\u00e0 a far parte dello staff tecnico dell'Olympique Marsiglia di cui diverr\u00e0 allenatore nel 1988 vincendo due titoli consecutivi e la Coppa di Francia nella stagione 1988-89. Nel 1990 fu sostituito da Franz Beckenbauer alla guida della squadra e si trasfer\u00ec al Bordeaux, che pur terminando il campionato a met\u00e0 classifica, retroceder\u00e0 alla fine dell'anno in Division 2 per problemi finanziari. Dopo una stagione di inattivit\u00e0 Gili allen\u00f2 per due anni il , quindi nel 1994 e in seguito dal 1995 al 1997 torn\u00f2 ad allenare l'Olympique Marsiglia senza riuscire a raggiungere i risultati degli esordi.\nIn seguito divenne commissario tecnico della nazionale egiziana dal 1999 al 2000, quindi nel 2002 pass\u00f2 ad allenare il Bastia. Nel 2004 entr\u00f2 nello staff tecnico della nazionale della Costa d'Avorio inizialmente come vice del commissario tecnico Henri Michel, e poi come allenatore della nazionale olimpica, che guider\u00e0 verso la qualificazione per i Giochi olimpici di Pechino. All'inizio del 2008 Gili assunse provvisoriamente la carica di commissario tecnico della nazionale ivoriana in sostituzione di Ulrich Stielike ritiratosi per motivi personali: nel maggi maggio dello stesso anno fu infatti rimpiazzato da Vahid Halilhod\u017ei\u0107."}
{"id": "1701109", "revid": "767487", "url": "https://it.wikipedia.org/wiki?curid=1701109", "title": "Olivier Sorin", "text": ""}
{"id": "1701111", "revid": "1516566", "url": "https://it.wikipedia.org/wiki?curid=1701111", "title": "Ferro da calzolaio", "text": "In araldica il termine ferro da calzolaio, estremamente raro nell'araldica italiana ma frequente in quella straniera, indica uno strumento a forma di mezzaluna. In Francia \u00e8 anche definito come \"amo da trota\"."}
{"id": "1701112", "revid": "599013", "url": "https://it.wikipedia.org/wiki?curid=1701112", "title": "Jean-S\u00e9bastien Jaur\u00e8s", "text": ""}
{"id": "1701113", "revid": "80339", "url": "https://it.wikipedia.org/wiki?curid=1701113", "title": "Tsipa", "text": ""}
{"id": "1701115", "revid": "108860118", "url": "https://it.wikipedia.org/wiki?curid=1701115", "title": "Terapia anticoagulante orale", "text": "La terapia anticoagulante orale anche nota come TAO \u00e8 un trattamento medico per il rallentamento della coagulazione del sangue, praticata soprattutto nei pazienti con pregressi episodi trombotici.\nAlcune condizioni particolari possono favorire la comparsa a livello venoso di piccoli coaguli di sangue detti trombi i quali possono, in condizioni particolari, mobilizzarsi staccandosi dalle pareti della vena e viaggiando nella corrente sanguigna raggiungere piccoli vasi. L'ostruzione di questi ultimi \u00e8 la causa del cosiddetto ictus cerebrale ischemico e dell'embolia polmonare; due malattie potenzialmente mortali e spesso invalidanti.\nConcorrono a questo fattori di tipo genetico, l'immobilit\u00e0 prolungata quale quella che si ha dopo importanti interventi chirurgici od in seguito a frattura, uno stato di ipercoagulabilit\u00e0 (come nei portatori di neoplasia).\nInoltre \u00e8 possibile che si sviluppino emboli a partenza dalle camere cardiache nel caso di una fibrillazione atriale o nei portatori di valvulopatie cardiache o di protesi cardiache valvolari meccaniche.\nPer ridurre questo rischio le linee guida internazionali prevedono di mantenere nei pazienti una riduzione della capacit\u00e0 intrinseca del sangue di coagulare tra 2 e 3,5 volte. Ci\u00f2 si ottiene attraverso l'inibizione della protrombina, uno dei fattori responsabili della coagulazione del sangue, e quindi andando a misurare il coefficiente PT.\nPer fare questo in modo prolungato (a volte molti anni) si utilizzano composti anticoagulanti quali il warfarin o l'acenocumarolo che possono essere assunti per bocca sotto forma di compresse.\nLa variabilit\u00e0 individuale nell'assorbimento e nel metabolismo di questi farmaci e le interazioni con il cibo determinano variazioni anche rilevanti nei valori di attivit\u00e0 della protrombina. Ci\u00f2 richiede periodici controlli e aggiustamenti del dosaggio del farmaco che prendono il nome di \"Controlli TAO\".\nPer gestire questi controlli e individuare la dose ottimale del farmaco da somministrare fino al successivo controllo, i medici spesso si avvalgono di software specifici come ad esempio RCmw, PARMA o PROMETEO AT."}
{"id": "1701118", "revid": "599013", "url": "https://it.wikipedia.org/wiki?curid=1701118", "title": "Fr\u00e9d\u00e9ric Thomas", "text": ""}
{"id": "1701119", "revid": "76069", "url": "https://it.wikipedia.org/wiki?curid=1701119", "title": "Macchiagodena", "text": "Macchiagodena () \u00e8 un comune italiano di abitanti della provincia di Isernia in Molise. \u00c8 dal 2016 sede nazione dei Borghi della Lettura, \u00e8 parte dell'Associazione Nazionale Citt\u00e0 del Tartufo e dell'associazione Borghi Autentici d'Italia.\nStoria.\nOrigini italiche.\nBench\u00e9 il paese sia un castrum longobardo medievale, notizie di un villaggio dei Sanniti si hanno dai reperti archeologici rinvenuti nei colli circostanti. Tra i reperti un oinochoe del VI secolo a. C. presso localit\u00e0 Piana di Achille e Fosso Pampalone. Il villaggio italico sorgeva presso il tratturello che si sviluppava dal maggiore che da Aufidena (Pescasseroli) andava in Puglia, tale villaggio sorgeva in localit\u00e0 Valle Fredda, i cui reperti sono conservati nel Museo Sannitico di Campobasso. Bench\u00e9 il villaggio non fosse un vero e proprio centro vitale con mura e templi di rilievo, fu conquistato certamente nel I secolo a. C. da Roma e sub\u00ec la distruzione dei Vandali dopo la fine dell'impero.\nDal Medioevo a oggi.\nIl castrum nuovo fu fondato nel 964, noto come Maccla de Godino, dai conti Pandolfo e Landolfo della vicina Isernia. Il feudo nel 1000 fu possesso della potente Abbazia di San Vincenzo al Volturno, a cui fu venduto da Maria di Roffredo, all'abate Maraldo. Era inclusa anche la primitiva chiesa di Sant'Apollinare, oggi scomparsa. Nel XIII secolo furono i Cantelmo a dominare sul feudo, e nel secolo successivo subentrarono i Pandone, che avevano il loro quartier generale nel castello di Venafro.Macchiagodena tuttavia non ebbe mai dei padroni stabili, poich\u00e9 nell'arco di mezzo secolo era sempre ceduta a nuove famiglie. Nel Quattrocento fu dei Caetani di Baranello e poi dei Mormile di Castelpagano. Tra Cinquecento e Seicento fu dei Piscicelli (1615) e poi dei Caracciolo. Nel 1781 il feudo fu acquistato dalla famiglia Centomani nella persona di Nicola Centomani (1720-1818) che ottenne il relativo titolo marchesale. Nel 1799 con la conquista francese del Molise, Macchiagodena entr\u00f2 nel dipartimento del Sangro, poi al distretto di Isernia. Nel 1815 invece subentr\u00f2 al circondario di Cantalupo nel Sannio. Nel 1805 un grave terremoto sconvolse il Molise, distruggendo a Macchiagodena le chiese principali, che furono ricostruite in stile neoclassico.Nella storia recente Macchiagodena, dopo esser stata per oltre un secolo nella provincia di Campobasso, nel 1970 \u00e8 ripassata a Isernia.\nMonumenti e luoghi di interesse.\nNel paese sono inoltre presenti due esemplari di Quercia roverella nelle localit\u00e0 Masseria Ciocchi e San Matteo dichiarati alberi monumentali con la legge regionale 48 del 6 dicembre 2005.\nCultura.\nMacchiagodena, con la sua Piazzetta della Letteratura, dove si possono leggere libri messi gratuitamente a disposizioni di tutti, ha dato vita al progetto \"Genius Loci. Portami un libro che ti regalo l'anima\" che consente di ricevere vacanze gratuite in cambio di un libro donato alla Biblioteca del paese.\nEconomia.\nIl comune ospita una centrale di produzione di energia eolica con 19 aerogeneratori di potenza installata totale pari a 16,15 MW.\nAmministrazione.\nAltre informazioni amministrative.\nMacchiagodena fa parte della Comunit\u00e0 Montana del Sannio.\nSport.\nPer quanto riguarda lo sport c'\u00e8 una squadra di calcio a 11, ASD Giovent\u00f9 Macchiagodenese."}
{"id": "1701123", "revid": "36426", "url": "https://it.wikipedia.org/wiki?curid=1701123", "title": "Sbarramento Rienza-Rio Valles-Sciaves", "text": "Lo sbarramento Rienza-Rio Valles-Sciaves (in tedesco Sperre Rienz-Valser Bach-Schabs) \u00e8 uno degli sbarramenti del XIV settore di copertura Isarco del vallo alpino in Alto Adige, che si trova tra i paesi di Sciaves e Rio di Pusteria, in Alto Adige.\nQuesto sbarramento \u00e8 stato costruito per proteggere la conca di Bressanone, ovvero la val d'Isarco. La struttura difensiva parte dal paese di Spinga, passando per Rio di Pusteria, Rodengo e Sciaves.\nStoria.\nQuesto sbarramento \u00e8 posto alla fine della Val Pusteria, pi\u00f9 precisamente allo sbocco della vallata nella conca dove sorge la citt\u00e0 di Bressanone. Data la sua importanza strategica, era previsto un ampio sbarramento difensivo, ovvero di tipo A, che all'inizio del 1940 gi\u00e0 prevedeva la costruzione di 43 opere difensive che seguissero i dettami della circolare 15000, comprese le opere scavate nella roccia e quindi i ricoveri per i soldati, e quindi tutte resistenti ai grossi calibri.\nQuesto sbarramento pu\u00f2 essere visto come l'unione di due sotto-sbarramenti, cos\u00ec suddivisi:\nDi questo secondo sotto-sbarramento faceva parte l'opera 9, dove si prevedeva l'utilizzo di una batteria da due sezioni, armata con cannoni da 75/27, di cui:\nDato che l'opera 9 anche sede del comando sbarramento, erano previsti collegamenti, sia via radio che via filo, con le altre opere capogruppo del primo sotto-sbarramento, \"Rienza - rio Valles\", ma anche con il comando tattico da cui dipendeva, ovvero il caposaldo presso il Col dei Bovi. Anche l'opera 36, che comprendeva 4 caverne ricovero per alloggiare il personale a difesa di questo sbarramento, era collegata al comando tattico del Col dei Bovi. Quest'ultima opera difensiva \u00e8 sita alle pendici occidentali della collina denominata in lingua tedesca \"Stoger Buhel\", a nord-est di Sciaves, che trova la sua massima quota a 861 metri.\nAnche se questo sbarramento fosse composto da un gran numero di opere, e poteva controllare sia la strada statale che la ferrovia della Val Pusteria, nel progetto del 1940 non si era previsto alcun ostacolo, ne arma, contro le forze corazzate; solamente l'opera 9 aveva in dotazione 4 pezzi d'artiglieria; tutte le restanti opere invece erano equipaggiate solamente con mitragliatrici.\nAlla sospensione dei lavori, nell'ottobre 1942, risultavano ultimate 27 opere costruite con il calcestruzzo; le rimanenti, scavate nella roccia, erano completate solamente nella parte dello scavo e alcune nei rivestimenti interni di calcestruzzo. A titolo di \"opera tipo\", soltanto l'opera 37 fu allestita e armata.\nL'opera capo sbarramento era l'opera 9, mentre esistevano altre opere poste a capo gruppo: 3, 5, 10, 15, 20, 24, 25, 28, 34, 40, 42.\nNel caso di una riattivazione in ambito NATO, allo sbarramento \u00e8 stato dato il nome in codice \"Morfeo\".\nDescrizione delle opere dello sbarramento.\nOpera 20.\nAlmeno uno, chiuso."}
{"id": "1701124", "revid": "1870933", "url": "https://it.wikipedia.org/wiki?curid=1701124", "title": "Jean-Pascal Mignot", "text": ""}
{"id": "1701127", "revid": "767487", "url": "https://it.wikipedia.org/wiki?curid=1701127", "title": "Asoka (film)", "text": "Asoka (Devanagari: \u0905\u0936\u094b\u0915, Urdu: \u0627\u0634\u0648\u06a9) \u00e8 un film di Bollywood diretto da Santosh Sivan del 2001, con Shah Rukh Khan e Kareena Kapoor.\n\u00c8 stato presentato alla 58\u00aa Mostra internazionale d'arte cinematografica di Venezia nello stesso anno, fuori concorso. Una breve parte del film \u00e8 stata girata in Sicilia, a Trapani.\nTrama.\nL'imperatore Chandragupta Maurya decide di lasciare ogni bene materiale e di ritirarsi presso un tempio jainista, in favore del suo erede Bindusara. Prima che parta, il nipote Susima corre da lui per dirgli che il piccolo Asoka ha preso la sua spada. L'anziano imperatore spiega al principino Asoka che la spada \u00e8 un demone che vede solo sangue, sia esso di amici o nemici. Cos\u00ec decide di gettarla nel fiume prima di andarsene con gli altri monaci. Ma Asoka riesce a ritrovarla e, in preda all'euforia, la lancia in aria, uccidendo involontariamente due uccellini su un albero.\nAnni dopo, Asoka \u00e8 cresciuto e si trova a combattere contro l'esercito di Takshila. Quando i rinforzi che aveva chiesto non arrivano, Asoka sospetta che il principe Susima, suo fratellastro, stia cercando di farlo uccidere in battaglia, ma grazie alla sua astuzia riesce comunque a sconfiggere il nemico e a tornare a casa. Mentre fa il bagno nel fiume viene attaccato alle spalle da un sicario di Susima, che rimane per\u00f2 sconfitto; nel corso di un confronto con il fratello Asoka osa sedere sul trono e viene per questo aggredito dal principe Sugatra, altro suo fratellastro che parteggia per Susima. Venuto a conoscenza dell'episodio, l'imperatore Bindusara ordina alla madre di Asoka, Dharma, di fermare il figlio. L'imperatrice lo costringe perci\u00f2 a partire e a lasciare la capitale per vivere come un uomo comune.\nGiunto sotto mentite spoglie nel regno del Kalinga, conosce una bellissima ragazza di nome Kaurwaki, il suo fratellino Arya e il loro protettore Bheema, ai quali si presenta con il nome di Pawan. I tre sono ricercati da alcuni sicari e, dopo che Asoka/Pawan li salva, viene a sapere che la ragazza e il bimbo sono i principi del Kalinga, in fuga da quando il Primo Ministro ha fatto uccidere i loro genitori per prendere il potere.\nAsoka e Kaurwaki trascorrono molto tempo insieme e si innamorano, decidendo infine di sposarsi nonostante Bheema sia fortemente contrario.\nA un certo punto per\u00f2 il principe viene richiamato a Magadha dalla madre gravemente malata, ed \u00e8 cos\u00ec costretto a lasciare l'amata e il piccolo Arya, a cui si \u00e8 affezionato; promette per\u00f2 di tornare entro due giorni.\nGiunto alla capitale si accorge che la madre sta in realt\u00e0 benissimo e che voleva solo rivederlo. Subito dopo l'imperatore gli impone di andare a sedare una ribellione in corso a Ujjaini. Asoka, recatosi prima da Kaurwaki e Arya per salutarli, trova solo Bheema che lo informa della loro morte; il principe \u00e8 devastato e vorrebbe togliersi la vita, ma viene salvato da Virat, un uomo conosciuto qualche mese prima e che di l\u00ec a poco diventa il suo migliore amico e protettore. Pieno di dolore, Asoka cerca di sfogare la sua disperazione combattendo con una ferocia inumana e annientando Ujjaini. Le spie di Susima, che complotta sempre, cercano di assassinarlo e il principe, rimasto ferito e salvato da Virat, viene portato in un monastero buddhista dove una donna di nome Devi si prende particolarmente cura di lui. Nel giorno del matrimonio Devi decide di andare a curare ugualmente Asoka, ma si trova a doverlo salvare dall'ennesimo assassino; rimane ferita, ed essendo questo un brutto presagio la famiglia dello sposo rinuncia al matrimonio.\nCos\u00ec, passato il periodo di convalescenza, Asoka decide di sposarla e ritorna, con lei accanto, a Magadha. Intanto, a seguito di una malattia, l'imperatore Bindusara muore, lasciando irrisolto il conflitto per il trono.\nDevi \u00e8 incinta e Susima e i suoi giocano un'ultima carta: convincono il saggio di corte ad assassinare la giovane donna, ma il piano fallisce e muore invece l'imperatrice Dharma. A questo punto Asoka, impazzito di rabbia e dolore, decide di vendicarsi e giunge armato a corte, dove lo stesso Susima lo provoca affinch\u00e9 lo uccida; Asoka esita, ma \u00e8 Virat a colpire a morte il nemico quando questo tenta di colpire Asoka alle spalle. Tutti i principi cadono allora sotto la follia omicida di Asoka, eccetto Sugatra, che scappa e cerca asilo a Kalinga.\nOra Asoka \u00e8 diventato l'imperatore, ma tutti lo chiamano \"Chanda Asoka\" (Asoka il Demone) per la sua crudelt\u00e0 e brutalit\u00e0; persino la moglie ne ha paura e si allontana da lui.\nDesideroso di uccidere anche Sugatra, il sovrano dichiara guerra a Kalinga, senza sapere che Kaurwaki e Arya non solo non sono morti, ma hanno intanto ripreso il proprio posto a corte smascherando il Primo Ministro. Dal canto loro, i due non hanno mai smesso di cercare Pawan e non hanno mai scoperto la sua vera identit\u00e0, pur essendogli arrivati vicino pi\u00f9 volte.\nL'esercito di Asoka miete vittime nel Kalinga; Bheema e Sugatra rimangono uccisi nel tentativo di assassinare il nemico, non senza che il primo abbia riconosciuto in lui Pawan; Virat tenta di far intendere ragione all'amico, ma viene arrestato. \nDurante la battaglia finale Kaurwaki, che guida l'esercito del Kalinga, riconosce l'amato e capisce chi sia, ma rimane ferita e Asoka vince, compiendo un terribile sterminio. La sera stessa, tuttavia, l'imperatore si aggira per il campo di battaglia e finalmente, davanti alle atroci visioni dei cadaveri, delle vedove e degli orfani, capisce la gravit\u00e0 di ci\u00f2 che ha compiuto. A farlo crollare definitivamente \u00e8 l'incontro con Kaurwaki, che per quanto lo ami ancora non lo pu\u00f2 perdonare, e con Arya, ferito a morte dalle frecce. Il bambino spira tra le braccia di quello che ancora crede essere Pawan, e questo realizza con dolore che suo nonno, l'imperatore Chandragupta, aveva ragione nel dire che la spada \u00e8 un demone. Asoka la getta finalmente via, e si converte al buddhismo: ha compiuto un male indicibile, ma pu\u00f2 ancora dedicare il resto della sua vita a rimediare, diffondendo il messaggio di amore e pace che la sua nuova fede gli ha insegnato.\nCollegamenti ad altre pellicole.\nLa trama del film richiama quella di molte pellicole a sfondo storico, tra cui Il gladiatore e Braveheart.\nAnche i film d'azione vengono omaggiati, come ad esempio Rambo.\nMusiche.\nNel film sono presenti cinque canzoni, di seguito indicate nell'ordine in cui appaiono:\nLa prima viene cantata da Kaurwaki al momento della sua prima apparizione; la seconda \u00e8 un item number, ovvero un'apparizione speciale di un'attrice.\nLa terza \u00e8 una canzone corale, mentre \"Roshni Se\" \u00e8 un sogno di Asoka nel quale ricorda Kaurwaki e canta con lei.\nL'ultima, infine, \u00e8 per met\u00e0 un altro item number e per met\u00e0 cantata da Kaurwaki\nPremi.\nIl film ha ricevuto quattro nomination ai Filmfare Awards, tra cui quella al Miglior Film e alla Migliore Attrice protagonista per Kareena Kapoor.\nSolo una delle quattro si \u00e8 tramutata in vittoria: Miglior Fotografia per Santosh Sivan, che ha vinto anche all'International Indian Film Academy Awards.\nInoltre Shah Rukh Khan ha vinto il premio come Miglior Attore protagonista, all'AIFA Awards."}
{"id": "1701128", "revid": "38427", "url": "https://it.wikipedia.org/wiki?curid=1701128", "title": "Variet\u00e0 piatta", "text": "In matematica, una variet\u00e0 piatta \u00e8 una variet\u00e0 riemanniana a curvatura sezionale costantemente nulla. Gli esempi pi\u00f9 importanti di variet\u00e0 piatte in dimensione formula_1 sono lo spazio euclideo formula_2 ed il toro\nUna variet\u00e0 in cui la curvatura sezionale \u00e8 invece costantemente 1 o -1 \u00e8 detta rispettivamente ellittica o iperbolica.\nDefinizione.\nUna variet\u00e0 piatta \u00e8 una variet\u00e0 riemanniana con curvatura sezionale ovunque nulla, indipendentemente dal punto e dal piano su cui questa \u00e8 valutata.\nVariet\u00e0 piatte complete.\nOgni variet\u00e0 piatta completa ha come rivestimento universale lo spazio euclideo formula_2, ed \u00e8 quindi ottenuta da questo come spazio quoziente tramite l'azione di un gruppo formula_5 di isometrie. \nTale azione deve essere libera e propriamente discontinua. Equivalentemente, il gruppo formula_5 \u00e8 un sottogruppo discreto del gruppo di isometrie di formula_2 (quest'ultimo ha una topologia naturale).\nEsempi.\nTori.\nL'esempio pi\u00f9 importante di variet\u00e0 piatta compatta \u00e8 il toro formula_1-dimensionale\nPer formula_10 si ottiene l'usuale toro bidimensionale. Il toro si ottiene come quoziente dello spazio euclideo formula_2 tramite il gruppo formula_5 formato da tutte le traslazioni intere:\nPi\u00f9 concretamente, la metrica sul toro \u00e8 semplicemente quella indotta dall'immersione del toro dentro formula_14, ottenuta come prodotto dell'immersione della circonferenza formula_15 dentro formula_16.\nBottiglia di Klein.\nLa bottiglia di Klein \u00e8 rivestita dal toro bidimensionale con un rivestimento di grado due. Tale rivestimento \u00e8 una isometria, e quindi induce una metrica piatta anche sulla bottiglia di Klein.\nPropriet\u00e0.\nGeometria locale euclidea.\nOgni punto di una variet\u00e0 piatta ha un intorno isometrico ad un aperto dello spazio euclideo. Localmente, su una variet\u00e0 piatta vale quindi la geometria euclidea: tale geometria pu\u00f2 per\u00f2 non valere globalmente. \nTeorema di Bieberbach.\nPer il teorema di Bieberbach, ogni variet\u00e0 piatta compatta \u00e8 rivestita dal toro.\nCaratteristica di Eulero.\nUna variet\u00e0 piatta compatta ha caratteristica di Eulero nulla. Questo fatto pu\u00f2 essere visto come conseguenza del teorema di Bieberbach, visto che il toro ha caratteristica di Eulero nulla e i rivestimenti preservano questa propriet\u00e0."}
{"id": "1701130", "revid": "767487", "url": "https://it.wikipedia.org/wiki?curid=1701130", "title": "Tolfetano", "text": "Il tolfetano \u00e8 una razza equina originaria dell'Italia centrale, precisamente tra i monti della Tolfa, in provincia di Roma e Viterbo, fin dall'epoca degli Etruschi. \u00c8 un animale molto rustico, robusto e resistente, avendo le stesse origini del cavallo Maremmano.&lt;br&gt;\nLa sua attitudine era ed \u00e8 ancora quella del cavallo da lavoro sia da soma che come compagno dei butteri della Maremma laziale nella conduzione del bestiame. Oggi \u00e8 utilizzato anche per l'equiturismo.\nCaratteri morfologici.\nCavallo dal modello raccolto e dal profilo montonino, presenta sulla coscia sinistra un marchio a \"T\".\nTipo: mesomorfo.\nMantello: baio, baio oscuro e morello, meglio senza marcature bianche.\nAltezza al garrese: 145-155 cm."}
{"id": "1701133", "revid": "599013", "url": "https://it.wikipedia.org/wiki?curid=1701133", "title": "Sammy Traor\u00e9", "text": ""}
{"id": "1701139", "revid": "1305772", "url": "https://it.wikipedia.org/wiki?curid=1701139", "title": "Villa Repeta", "text": "Villa Repeta a Campiglia dei Berici (Vicenza) \u00e8 una villa veneta edificata nel suo aspetto attuale nel 1672, inglobando le strutture di una preesistente villa progettata da Andrea Palladio nel 1557-1560 circa, per lungo tempo ritenuta distrutta da un incendio.\nStoria.\nLe forme seicentesche dell'attuale villa Repeta differiscono da quelle originali, palladiane: la villa palladiana per Mario Repeta (gi\u00e0 data per distrutta in un incendio in data imprecisata, compresa fra il 1640 e il 1672) - o quanto meno gli esiti iniziali del suo cantiere - fu inglobata dall'attuale nuovo edificio.\nLa palladiana villa Repeta, progettata intorno al 1557, \u00e8 ricostruibile sulla base della tavola dei \"Quattro libri dell'architettura\", anche se studi recenti mettono in dubbio che l'incisione corrisponda effettivamente al progetto ma sia piuttosto la consueta rielaborazione teorica a posteriori di un'idea, nella realt\u00e0 vincolata da forti preesistenze. In ogni caso, il progetto \u00e8 singolare all'interno della produzione di Palladio: una struttura a portico continuo di ordine dorico a un solo piano, interamente sviluppata in orizzontale intorno a un cortile rettangolare. Uniche emergenze verticali, le due colombare agli angoli del complesso.\nPrivo dell'usuale gerarchizzazione fra corpo padronale dominante e annessi agricoli, il disegno della villa potrebbe essere frutto di un preciso stimolo della committenza e rispecchiare le idee eterodosse ed egualitarie della famiglia Repeta (Mario Repeta \u00e8 denunciato al Sant'Uffizio nel 1569), inquieta protagonista della vita civile vicentina del Cinquecento.\nLa forma attuale della villa fu edificata nel 1672 da Enea e Scipione Repeta."}
{"id": "1701141", "revid": "125691447", "url": "https://it.wikipedia.org/wiki?curid=1701141", "title": "Macerata Campania", "text": "Macerata Campania \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nIl Comune di Macerata Campania \u00e8 localizzato a 6\u00a0km ad ovest da Caserta e a 30\u00a0km a nord da Napoli. Sorge nella bassa valle del fiume Volturno, a sud di quest'ultimo e a nord dei Regi Lagni, nella vasta Pianura Campana, chiusa a nord est dalla catena dei Monti Tifatini, nei pressi dei canali di bonifica dell'antico fiume Clanio costituiti dal Lagno Gorgone, Lagno Vecchio e Lagno di Sant'Andrea.\nIl Comune, situato logisticamente nel triangolo Caserta - Santa Maria Capua Vetere - Marcianise, confina con: Casagiove, Casapulla, Curti, Marcianise, Portico di Caserta, Recale e Santa Maria Capua Vetere.\nMacerata Campania \u00e8 ben collegata e distante circa 1\u00a0km con il tratto della Via Nazionale Appia che collega Santa Maria Capua Vetere a Caserta, lungo il quale si trova il casello autostradale \"Caserta Nord\" dell'Autostrada A1 - E45 e l'accesso alla Variante di Caserta SS 700 che attraversa i comuni di Maddaloni, Caserta, Casagiove, San Prisco e Santa Maria Capua Vetere.\nClima.\nLa zona pianeggiante in cui \u00e8 collocato il Comune di Macerata Campania \u00e8 la pi\u00f9 estesa della Campania e di ci\u00f2 risente anche il clima. La parte che va dalla costa sino ai primi monti che circondano il comune maceratese e la vicina Caserta risente dei benefici influssi del mare, che si fanno sentire soprattutto in inverno con temperature miti e maggiore umidit\u00e0 e conseguente clima moderatamente afoso nei mesi estivi.\nIn base alla media trentennale di riferimento 1961-1990, stimato dalla Stazione meteorologica di Caserta, la temperatura media del mese pi\u00f9 freddo, gennaio, si attesta a +9,6\u00a0\u00b0C con un indice di nevosit\u00e0 molto basso; quella dei mesi pi\u00f9 caldi, luglio e agosto, \u00e8 di +26,3\u00a0\u00b0C con temperature massime spesso superiori ai +30\u00a0\u00b0C e punte di 36-38\u00a0\u00b0C.\nOrigini del nome.\nIl toponimo \"Macerata\" riflette il latino \"maceria\" (per \"maceries\"), gi\u00e0 al V secolo d.C., nel senso di citt\u00e0 \"abbattuta, ridotta in macerie, distrutta\".\n\u00c8 da ritenere che ci\u00f2 sia legato all'evento della distruzione della citt\u00e0 di Capua antica e dei suoi casali da parte dei Vandali, guidati da Genserico. I superstiti che si assunsero l'onere della ricostruzione, quasi certamente, utilizzarono il termine \"Villa Macerata\" (borgata distrutta) per indicare il luogo in cui erano vissuti e in cui avevano in animo di ritornare a vivere. Questo toponimo, forse per semplicit\u00e0 di linguaggio e di scrittura si contrasse in \"Macerata\".\nFino al 1862 il Comune conserv\u00f2 la denominazione di \"Macerata\", la quale fu cambiata con \"Regio Decreto n. 903 del 12 ottobre 1862\" in \"Macerata Marcianise\", inserito nella Provincia di Terra di Lavoro. Con \"Regio Decreto n. 2185 del 19 novembre 1925\" il Comune di Macerata Marcianise ottenne l'autorizzazione a cambiare la propria denominazione in \"Macerata Campania\". Dal 1\u00ba gennaio 1929, per disposizione del \"Regio Decreto n. 2548 del 18 ottobre 1928\", a seguito della soppressione della Provincia di Terra di Lavoro, il Comune di Macerata Campania e il vicino Comune di Portico di Caserta furono riuniti in un unico Comune denominato \"Casalba\", dal nome dell'antica frazione di Macerata, con sede municipale a Macerata Campania ed inserito nella Provincia di Napoli. Successivamente, con \"Decreto Legislativo Luogotenenziale n. 192 del 29 marzo 1946\", si dispose la ricostituzione dei due Comuni, Portico di Caserta e Macerata Campania, e dal 30 giugno 1946 essi riacquistarono la propria autonomia e il territorio pertinente ed inseriti nella neonata Provincia di Caserta.\nIl 21 novembre 2012 il Consiglio comunale di Macerata Campania ha approvato la proposta di delibera che d\u00e0 al Comune la denominazione tipica di \"Paese della Pastellessa\", che rimarca il forte legame con la musica a Pastellessa, tradizione nata esclusivamente a Macerata Campania in epoca antica (XIII secolo).\nStoria.\nLa sua storia \u00e8 legata, per le origini, con quella di Capua antica, corrispondente all'attuale Santa Maria Capua Vetere, essendo stata parte di quest'ultima per lunghissimi secoli, fino all'anno 841 (anno dell'invasione dei saraceni, che distrussero Capua antica). Di qui la storia di una popolazione che fu dominata da longobardi, normanni, svevi, angioini e aragonesi. Secondo Francesco Granata la citt\u00e0 di Capua antica si estendeva in un territorio di circa sei miglia e che al suo tempo, nel XVIII secolo, era occupato dai casali di \"S. Maria Maggiore\", \"S. Pietro in Corpo\", \"Curti\", \"Macerata\" e \"S. Andrea de' Lagni\". In particolare presso la cappella della Beata Vergine delle Grazie di Macerata Campania sorgeva la \"Porta Atellana\" di Capua antica dalla quale partiva la \"Via Atellana\", che conducendo a destra dell'allora casale di Macerata congiungeva Capua antica ad Atella.\nStemma e gonfalone.\nIl Comune di Macerata Campania ha un proprio stemma di colore azzurro, composto da una mucca in argento, con la testa di fronte, ferma sulla pianura di colore verde, con una fascia in oro. Il gonfalone comunale, invece, \u00e8 costituito da un drappo giallo, riccamente ornato di ricami d'argento e raffigurante lo stemma, con al centro la denominazione del Comune in argento. Sia lo stemma, che il gonfalone sono definiti all'articolo 4 dello statuto comunale.\nMonumenti e luoghi d'interesse.\nI luoghi di maggiore interesse presenti a Macerata Campania sono quelli a carattere storico-religioso, tra i quali figurano diverse chiese.\nChiesa abbaziale San Martino Vescovo.\nDi sicuro fascino \u00e8 la Chiesa abbaziale dedicata a San Martino vescovo di Tours. In mancanza di documenti certi si deve ritenere che la chiesa possa essere sorta prima dell'anno 688, anno del rinvenimento del corpo di San Rufo Diacono e Martire, in loco Macerata, secondo come afferma lo storico Gabriele Jannelli, comunque prima del 935, anno di nascita del santo maceratese Stefano Minicillo, che proprio nella chiesa del suo villaggio apprese le prime nozioni della fede che l'avrebbe portato agli onori.\nTra le figure d'abati che hanno retto la chiesa di San Martino Vescovo, nel corso dei secoli, un posto di rilievo spetta al capuano Francesco d'Isa, parroco di Macerata per alcuni decenni durante il XVII secolo, il quale restaur\u00f2 la chiesa dalle fondamenta nel 1608.\nNel corso degli anni la chiesa ha subito continui cambiamenti. La struttura attuale si deve all'opera del parroco Biagio Iodice, Abate curato dal 1921 al 1936. Si deve infatti a Biagio Iodice il completo restauro e la trasformazione della Chiesa che da lui fu ampliata e raddoppiata in lunghezza fino a raggiungere le attuali dimensioni.\nSulla cantoria in controfacciata, si trova l'organo a canne Tamburini \"opus 230\" costruito nel 1941 riutilizzando la cassa e parte del materiale fonico del precedente strumento. L'organo \u00e8 a trasmissione mista, meccanica per il manuale, meccanico-tubolare per la pedaliera e pneumatica per i registri, ed ha la consolle in cantoria con un'unica tastiera di 58 note e pedaliera concava di 30 note.\nSociet\u00e0.\nNel 2001 il numero dei residenti era pari a 10.124 abitanti.\nDal 1951 al 2001 il Comune di Macerata Campania ha avuto un incremento di quasi 4.000 abitanti.\nLa popolazione residente al 1\u00ba gennaio 2011 ha toccato quota 10.845 abitanti, maturando una crescita di circa il 7% negli ultimi 10 anni.\nReligione.\nLa maggior parte dei maceratesi crede nel Cristianesimo attraverso le dottrina del Cattolicesimo e il comune appartiene all'Arcidiocesi di Capua. Sono presenti, inoltre, sul territorio comunit\u00e0 di testimoni di Geova, evangelici ed islamici.\nSanto patrono.\nIl Santo patrono di Macerata Campania \u00e8 San Martino vescovo di Tours, a cui \u00e8 dedicata l'Abbazia del paese.\nFeste religiose e tradizioni.\nSant'Antuono (ovvero Sant'Antonio Abate).\nLa festa pi\u00f9 importante e amata dai maceratesi \u00e8 quella dedicata a Sant'Antonio Abate, meglio noto come Sant'Antuono, che ricorre ogni anno il 17 gennaio, coinvolgendo l'intero comune. Il 17 gennaio e nei giorni che precedono questa data si organizza la caratteristica sfilata delle \"Battuglie di Pastellessa\", ovvero dei \"Carri di Sant'Antuono\" cio\u00e8 carri allegorici a forma di barche le cui origini si perdono nel tempo; su questi carri i componenti, detti \"bottari di Macerata Campania\", percuotono armonicamente botti, tini e falci, che utilizzati come dei veri e propri strumenti musicali da percussione producono la caratteristica sonorit\u00e0 meceratese, denominata appunto \"Pastellessa\" (o \"Pastellesse\"). Il termine \"Pastellessa\" deriva dalla past'e'llessa, ovvero la \"pasta con le castagne lesse\", piatto tipico di Macerata Campania cucinato abitualmente nel giorno dedicato a Sant'Antuono il 17 gennaio.\nMacerata Campania conta oltre 20 \"Battuglie di Pastellessa\". Molto spesso questi \"carri\" vengono costruiti in maniera da sembrare dei vascelli rifacendosi all'antica leggenda per cui Sant'Antuono avrebbe compiuto il suo viaggio dall'Africa su una barca. La popolazione del luogo \u00e8 molto attaccata alla tradizione della sfilata, cui ogni anno prendono parte pi\u00f9 di 1500 percussionisti (i \"bottari di Macerata Campania\" rappresentano oltre il 15% della popolazione); sulle \"Battuglie di Pastellessa\" viene riproposta l'antica musica a \"Pastellessa\", nata a Macerata Campania in epoca antica (XIII secolo), e gli strumenti utilizzati sono derivati da attrezzi per i lavori nei campi (botti, tini e falci) a causa del legame di tale festivit\u00e0 con ancestrali ricorrenze pagane legate alla celebrazione della rinnovata fertilit\u00e0 della madre terra in concomitanza con i cicli astronomici che, fin dalla notte dei tempi, hanno influenzato il calendario delle pratiche agricole. In aggiunta il rito conserva un valore apotropaico, secondo la convinzione che i fuochi tradizionali e i rumori ossessivi e ruvidi prodotti dagli 'strumenti' potessero spaventare e allontanare le presenze maligne che si credevano proliferate tutt'intorno durante la lunga notte invernale.\nPaese della Pastellessa.\nIl 21 novembre 2012 il Consiglio Comunale di Macerata Campania ha approvato la proposta di delibera che riconosce la \"Festa di Sant'Antuono\" (ovvero la \"Festa in onore di Sant'Antonio Abate\") e le espressioni culturali ad essa inerenti, come la Pastellessa, nata esclusivamente a Macerata Campania in epoca antica (XIII secolo), \"Patrimonio culturale immateriale\" di Macerata Campania. Viene inoltre dichiarata Macerata Campania \"Paese della Pastellessa\", come nuova denominazione tipica del Comune.\nSanto Stefano Minicillo a Macerata.\nLa festa dedicata a Santo Stefano Minicillo, nato a Macerata Campania nell'anno 935, viene svolta ad inizio luglio, di solito coincidente con la prima domenica, presso la chiesa abbaziale di San Martino Vescovo e coinvolge il Comune di Macerata Campania, ad esclusione delle due frazioni. In questa occasione la statua del Santo viene portata, dalla chiesa abbaziale di San Martino Vescovo, in processione per le vie del paese. Questi festeggiamenti durano dai tre ai quattro giorni.\nMadonna delle Grazie a Casalba.\nLa festa dedicata alla Madonna delle Grazie, santa patrona della frazione Casalba, viene svolta il 2 luglio presso l'omonima chiesa della frazione maceratese di Casalba. Questa festa coinvolge essenzialmente la frazione Casalba e precede di qualche giorno quella dedicata a Santo Stefano Minicillo: di solito la fine di questa festa coincide con l'inizio della successiva. Questi festeggiamenti durano dai tre ai quattro giorni.\nSan Marcello martire a Caturano.\nLa festa dedicata a San Marcello martire, santo patrono della frazione Caturano, viene svolta nella prima domenica del mese di ottobre presso l'omonima chiesa della frazione maceratese di Caturano. Questa festa coinvolge essenzialmente la frazione Caturano e dura dai tre ai quattro giorni. In occasione di questa festa viene messa in scena la rappresentazione della tragedia di San Marcello, ambientata nell'anno 360 d.C. quando imperatore di Roma era Flavio Claudio Giuliano detto l'Apostata.\nFeste religiose scomparse.\nBeata Vergine delle Grazie a Macerata.\nSvolta presso l'omonima cappella di Via Madonna delle Grazie (Piazza Giovanni Paolo I), al confine con i comuni di Santa Maria Capua Vetere e di Curti, \u00e8 scomparsa negli anni Novanta del XX secolo. Fissata subito dopo la festa dedicata a Santo Stefano Minicillo, onde evitare la sovrapposizione con l'omonima festa della frazione Casalba, ossequiata il 2 luglio nella giornata dedicata alla Madonna delle Grazie, aveva un carattere spiccatamente rionale e di ritrovo popolare. Questi festeggiamenti duravano dai tre ai quattro giorni.\nMadonna del Rosario a Macerata.\nSvolta presso l'omonima cappella di Via Garibaldi nella prima domenica di ottobre, scomparsa negli anni Novanta del XX secolo, aveva un carattere spiccatamente rionale e di ritrovo popolare. Questi festeggiamenti duravano dai tre ai quattro giorni. Di quella festa, oggi viene ancora svolta la processione dedicata alla Madonna del Rosario, la cui statua nella prima domenica di ottobre viene portata, dall'omonima cappella, in processione per le vie del rione maceratese (Via Garibaldi - Via Trieste - Piazza De Gasperi).\nCultura.\nIstruzione.\nA Macerata Campania le scuole statali vanno dalla scuola dell'infanzia alla scuola primaria, fino ad arrivare alla scuola secondaria di primo grado. Non sono presenti istituti di istruzione superiore.\nGli istituti scolastici sono distribuiti su tutto il territorio e fanno parte dell'Istituto Comprensivo \"Presidio della Legalit\u00e0\" di Macerata Campania.\nGeografia antropica.\nFrazioni.\nMacerata Campania, oltre al capoluogo comunale, comprende le frazioni di \"Caturano\" e \"Casalba\".\nFino al 1811 Caturano e Casalba hanno avuto una amministrazione autonoma. Con \"Regio Decreto n. 922 del 4 maggio 1811\" Macerata, Caturano e Casalba furono riuniti sotto la stessa amministrazione comunale. Da allora le due comunit\u00e0, assieme a Macerata, hanno formato un solo comune, pur mantenendo una cultura e una tradizione propria.\nDalla lettura della mappa di Macerata Campania emerge che l'attuale estensione territoriale comprende anche l'antico casale di \"Cuzzoli\", paese di poche anime scomparso all'inizio del XVIII secolo dove la cui Chiesa era dedicata a San Giorgio appartenente alla Arcidiocesi di Capua.\nEconomia.\nL'economia del comune si fonda essenzialmente sull'agricoltura (tabacco, ortofrutta, allevamenti bufalini), anche se nell'ultimo trentennio sono cresciute le attivit\u00e0 secondarie a livello artigianale.\nInfrastrutture e trasporti.\nMacerata Campania \u00e8 collegata con i comuni del casertano attraverso l'autolinea di trasporto su gomma N. 3 gestita dall'azienda CLP:\nLe stazioni ferroviarie pi\u00f9 vicine sono quelle di Caserta, Recale, Santa Maria Capua Vetere e Marcianise.\n\u00c8 inoltre in progetto la costruzione di una fermata della Linea Napoli-Giugliano-Aversa (detta \"Linea Arcobaleno\") a servizio del comune.\nSport.\nNel Comune di Macerata Campania ha sede la societ\u00e0 ASD MACERATA CALCIO 2018, che svolge attivit\u00e0 di base e agonistiche, partecipando ai vari campionati federali sia provinciali che regionali, mentre dal 2020 ha riportato sul territorio la 1^ squadra partecipando al campionato di calcio a 11 amatoriale provinciale ASI."}
{"id": "1701149", "revid": "121654703", "url": "https://it.wikipedia.org/wiki?curid=1701149", "title": "Julien Quercia", "text": "Carriera.\nInizi.\nFormatosi presso il Sochaux, ha fatto il suo debutto con la prima squadra in Ligue 1 nel corso della stagione 2005\u20132006. Ha segnato il suo primo gol in campionato del 19 agosto del 2006, solo due giorni dopo il suo ventesimo compleanno in Sedan - Sochaux (1-1). Con i giallobl\u00f9 ha vinto una Coppa di Francia.\nPassaggio all'Auxerre.\nIl 30 gennaio 2008, si trasferisce all'Auxerre e firma per 3 anni e mezzo. Ha giocato 13 partite nella seconda met\u00e0 della stagione e ha segnato il suo primo gol in semifinale di Coppa contro a Parigi il 26 febbraio 2008.\nDurante la stagione 2008-2009, ha fatto una buona partenza con tre gol in 13 partite, ma viene fermato da un infortunio che lo ha tenuto lontano dal terreno fino al novembre 2009, quando \u00e8 rientrato contro il PSG. Successivamente si infortuna ancora. Durante la stagione 2009-2010, ha giocato 10 partite, sempre da subentrato. Alla fine della stagione 2010-2011, il suo contratto con l'Auxerre in scadenza non viene rinnovato. Il calciatore si accorda col Lorient.\nLorient e gli infortuni.\nNella stagione 2011-2012, dopo uno scontro di gioco con il difensore del Digione Abdoulaye M\u00e9\u00eft\u00e9, ha subito una frattura bi-malleolare della caviglia sinistra che avrebbe dovuto tenerlo lontano dai campi di gioco per 3-4 mesi. Ma nel mese di dicembre, \u00e8 stato ancora una volta vittima di un grave infortunio (frattura da stress), che mette fine alla sua stagione. Ha fatto il suo ritorno in campo nell'estate del 2012 durante una partita amichevole tra la sua squadra e il Nantes (0-0)."}
{"id": "1701150", "revid": "1543377", "url": "https://it.wikipedia.org/wiki?curid=1701150", "title": "Cerro de las Mesas", "text": "Cerro de las Mesas (in spagnolo \"collina degli altari\") \u00e8 un sito archeologico dello stato messicano di Veracruz, nell'area Mixtequilla del bacino del fiume Papaloapan. Fu un centro culturale importante dal 500 a.C. al 900, e una capitale della regione dal 300 al 600.\nSituato a 50\u00a0km a sud della citt\u00e0 di Veracruz, Cerro de las Mesas si trova sul limite occidentale della regione originalmente dominata dagli Olmechi. Con il crescere della potenza della citt\u00e0 dopo il declino della cultura olmeca, Cerro de las Mesas, assieme a siti simili come La Mojarra e Tres Zapotes, vengono considerati dai ricercatori come centri della cultura degli Epi-Olmechi, civilt\u00e0 figlia degli Olmechi e madre della cultura classica di Veracruz sviluppatasi nel terzo secolo.\nIl sito mostra una laguna, prodotta dall'uomo, e centinaia di monticelli artificiali possibilmente costruiti durante il periodo Epi-Olmeco, dal 400 a.C. al 300. In quel periodo si nota una crescente influenza da parte di Teotihuacan sulla cultura del sito.\nDurante il periodo classico 800 oggetti di giada vennero sepolti alla base del grande monticello del gruppo centrale.\nCerro de las Mesas ospita diverse stele; alcune di esse mostrano dei ritratti. Quattro di queste\u2014le 5, 6, 8, e 15\u2014sono state scritte in Epi-Olmeco o Isthmiano.."}
{"id": "1701153", "revid": "1354930", "url": "https://it.wikipedia.org/wiki?curid=1701153", "title": "Luigi Casola", "text": "Professionista tra il 1945 ed il 1958, vinse quattro tappe al Giro d'Italia.\nCarriera.\nCorse per diverse formazioni, nel primo secondo dopoguerra, distinguendosi come velocista. Le principali vittorie da professionista furono il Giro del Veneto (1945 e 1950), la Coppa Agostoni nel 1946, quattro tappe al Giro d'Italia tra il 1948 ed il 1951, la Coppa Placci nel 1948, la Milano-Torino nel 1949 e la Coppa Bernocchi nel 1951. Fu secondo al Giro di Lombardia nel 1946.\nDa velocista si dedic\u00f2 anche alle gare su pista, specializzandosi nelle Sei giorni. Questa carriera gli permise di disputare competizioni nel continente americano e di conoscere il Messico dove, nel 1960, si trasfer\u00ec divenendo promotore del ciclismo nazionale. Fece costruire il Velodromo Olimpico divenuto famoso come meta - essendo situato in altura - di alcuni tentativi di record dell'ora.\nTorn\u00f2 in Italia nel 2003, dove mor\u00ec il 6 aprile 2009, in seguito a complicazioni renali."}
{"id": "1701154", "revid": "125207403", "url": "https://it.wikipedia.org/wiki?curid=1701154", "title": "Parco regionale Monti Picentini", "text": "Il parco regionale Monti Picentini \u00e8 un'area naturale protetta della regione Campania istituita nel 1995 con sede a Nusco.\nTerritorio.\nIl parco si sviluppa sui monti Picentini, area calcareo-dolomitica fra le provincie di Avellino e Salerno. La vetta pi\u00f9 alta \u00e8 il monte Cervialto (1.810 m), seguono il monte Terminio (1.806 m), monte Polveracchio (1.790 m), l'Accellica (1.660 m), il Mai (1606 m) e il Pizzo San Michele (1.567 m) . Del parco fanno parte l'oasi naturale del Monte Polveracchio, l'oasi naturale Valle della Caccia e l'altopiano Laceno.\nComuni.\nAcerno, Bagnoli Irpino, Calabritto, Calvanico, Campagna, Caposele, Castelvetere sul Calore, Castiglione del Genovesi, Chiusano di San Domenico, Eboli, Fisciano, Giffoni Sei Casali, Giffoni Valle Piana, Lioni, Montecorvino Rovella, Montella, Montemarano, Montoro, Nusco, Olevano sul Tusciano, Oliveto Citra, San Cipriano Picentino, San Mango Piemonte, Santa Lucia di Serino, Santo Stefano del Sole, Senerchia, Serino, Solofra, Sorbo Serpico, Volturara Irpina.\nFlora.\nRicco di boschi di faggio, cerro, acero, ontano, castagno, conserva un'area del pino nero."}
{"id": "1701157", "revid": "2134764", "url": "https://it.wikipedia.org/wiki?curid=1701157", "title": "St\u00e9phane Porato", "text": ""}
{"id": "1701168", "revid": "2036644", "url": "https://it.wikipedia.org/wiki?curid=1701168", "title": "Intercity Football League", "text": "La Intercity Football League () era organizzata dalla Federazione calcistica di Taipei Cinese (CTFA) ed era semi-professionistica.\nStoria.\nIl campionato venne fondato alla fine del 1982 mentre la prima edizione si disput\u00f2 nel 1983 con il nome di National Men's First Division Football League ().\nMantenne questo nome fino al 2006, anno in cui la CTFA cambi\u00f2 il nome del campionato in Enterprise Football League. Il Fubon Financial divenne lo sponsor principale, e per questo il campionato \u00e8 anche conosciuto con il nome di Fubon Enterprise Football League (). Il numero di squadre partecipanti al campionato venne ridotto da otto a quattro. L'esclusione di squadre liceali e di collegio \u00e8 stato un tentativo di rendere il campionato pi\u00f9 professionistico. Nonostante tutto, attualmente ci sono solo due squadre semi-professionistiche partecipanti al campionato, Tatung e Taiwan Power Company."}
{"id": "1701170", "revid": "1543377", "url": "https://it.wikipedia.org/wiki?curid=1701170", "title": "Jacob Moleschott", "text": "Fu senatore del regno d'Italia nella XIII legislatura. \nBiografia.\nJacobus Albertus Willebrordus Moleschott nasce a Hertogenbosch il 9 agosto del 1822, di famiglia agiata e di confessione cattolica. Moleschott vive la sua infanzia circondato da giardini in cui ama osservare composizioni floreali di ogni genere, dedicandosi alla lettura generalmente durante le ore serali. A quattro anni \u00e8 perfettamente in grado di leggere, a otto anni il suo cuore di olandese si \u00e8 gi\u00e0 acceso agli interessi della rivoluzione belga del 1830. Il padre, anch'egli dottore, figlio di un importante farmacista, \u00e8 dedito all'attivit\u00e0 professionale dedicandosi all'educazione del figlio nella biblioteca privata di famiglia durante la sera. Jacob Moleschott si trasferisce a Kleve per frequentare il liceo ginnasio. Contrariamente a quanto si dice di lui, Moleschott non si considera un ragazzo prodigio, l'allora quindicenne futuro dottore si dedica incessantemente agli studi classici e umanistici, approfondendo la conoscenza della lingua latina e tedesca. Sotto la guida del Prof. Fleischer viene educato soprattutto ai classici romani; spesso accompagna il professore in lunghe passeggiate che hanno come scopo di discussione argomenti prettamente filosofici. Colpito fortemente dalle parole del professore: \u00abNon reputo nessuno al di sopra e al di sotto di me.\u00bb comincia a seguire una dottrina liberale che \u00e8 ben lontana dall'insegnamento teologico materno.\nDopo la laurea in medicina conseguita ad Heidelberg nel 1845 egli vi ritorna nel 1847 come docente di fisiologia. Interessato fin da giovane anche alla filosofia, pubblica nel 1852 l'opera scientifico-filosofica dal titolo \"Der Kreislauf des Lebens: Physiologische Antworten auf Liebig's chemische Briefe\" (ed. Zabern, Mainz, 1852) tradotto in italiano con \"Circolazione della vita: risposte fisiologiche alle lettere sulla chimica di Liebig\" e poi semplificato in \"Il circolo della vita\". Costruisce un rapporto di amicizia con i suoi professori contribuendo a diverse scoperte importanti, quale l'utilizzo di sostanze organiche della terra da parte delle piante, oscurando la teoria del dr. Liebig che aveva ipotizzato il contrario. Sostiene l'esame di abilitazione professionale a Leida e inizia l'esercizio della professione medica a Utrecht. Nonostante fosse tornato in patria, Moleschott \u00e8 dell'idea che i Paesi Bassi avrebbero dovuto cominciare ad affiancarsi all'idea tedesca d'insegnamento della medicina, cercando di apprendere da essa i segreti e le meraviglie del sistema di ricerca dell'\"oltre Reno\". Non ha mai visto realizzare il suo sogno, disgustato soprattutto dal nepotismo che nei Paesi Bassi ormai va sviluppandosi sempre di pi\u00f9. Nonostante gli avessero proposto il ruolo di lettore per la medicina legale decide di abbandonare i Paesi Bassi, ritenendo:\n\u00abQuesta disciplina non avrebbe mai potuto attrarmi, neppure se fossi rimasto volentieri a Utrecht. Essa obbliga i suoi cultori a esercitarla senza dedicarsi ad alcuna investigazione, senz'altre vedute\u00bb.\nSenza indugiare Moleschott si trasferisce nuovamente a Heidelberg dove gli viene offerta prima la possibilit\u00e0 d'insegnare anatomia comparata, poi la cattedra di chimica fisiologica. Durante tutto il suo periodo tedesco Moleschott tende ad accrescere sempre di pi\u00f9 la sua conoscenza riguardo alla filosofia, essendo altres\u00ec sicuro che, insieme alla medicina, formano un bipolo inscindibile; solamente espandendo la conoscenza in entrambi i campi si pu\u00f2 giungere a un miglioramento della conoscenza. L'universit\u00e0 di Heidelberg \u00e8 ricca di laboratori occupati per la ricerca in altri campi, Moleschott \u00e8 solito tenere saltuariamente lezioni di chimica applicata alla fisiologia in casa sua, dove era riuscito ad allestire un piccolo laboratorio, fornendosi degli attrezzi necessari a piccole sperimentazioni e dimostrazioni. Durante la sua permanenza a Heidelberg scrive \"Le lettere fisiologiche\", dove tratta dai temi di fisiologia e chimica, ai temi sul materialismo. Essendo i temi materialisti di spiccata crudezza, ripresi nel libro da lui scritto, \"Circolazioni della vita\", Moleschott fu presto allontanato dall'universit\u00e0 con l'accusa di fuorviare le menti giovani e portarle ad un'accettazione inconfutabile della non esistenza di Dio. Nonostante le risposte contrarie all'accusa di studenti che seguono attentamente il corso, con rammarico il \"medico materialista\" lascia la Germania e si trasferisce in Svizzera, subentrando al prof. Karl Ludwig come insegnante di fisiologia presso l'universit\u00e0 di Zurigo. L'ormai trentenne Moleschott sbalordisce il pubblico zurighese con i suoi trattati di fisiologia meccanica, guadagnandosi un rapporto di amicizia, e di stima incondizionata, con il professore di lettere Francesco De Sanctis che lo definir\u00e0: \u00ab...autonomo e bastante a se stesso, che ha nella natura i suoi fini e i suoi mezzi le leggi del suo sviluppo, della sua grandezza e della sua decadenza come uomo e come societ\u00e0\u00bb.\nNon attribuisce a Moleschott la parola materialista; il medico credeva ciecamente nell'esistenza dello spirito nell'uomo, rimarcando per\u00f2 un'assenza di nesso tra spirito e Dio. Nel 1860 gli viene offerta la cattedra di fisiologia all'Universit\u00e0 di Torino: egli accetta e si trasferisce quindi in questa citt\u00e0, dove insegna dal 1861 al 1870. Diventato cittadino italiano, egli associa all'attivit\u00e0 accademica quella politica. Passa poi ad insegnare all'Universit\u00e0 di Roma e diventa senatore del regno nel 1876.\nFu membro della Massoneria\nMuore nella capitale nel maggio 1893. Il Gran Maestro del GOI Ettore Ferrari realizz\u00f2 un busto in suo onore nell'Universit\u00e0 di Roma.\nIl pensiero materialista.\nDurante tutto il periodo dello sviluppo industriale, che ha interessato l'Europa intorno ai primi decenni del secondo Ottocento, Jakob Moleschott \u00e8 stato considerato il teorico dello sviluppo tecnologico in ambito scientifico. Molte furono le critiche avanzate al fisiologo olandese, il quale, secondo Liebig, dopo i primi consensi in ambito fisiologico, mosse l'accusa di \"dilettantismo\" a quest'ultimo, appoggiato da moltissimi prestigiosi ricercatori dell'epoca. Secondo Lange, l'atteggiamento degli oppositori di Moleschott si riferisce all'attitudine mentale di quest'ultimo nel campo della ricerca; utilizzando le sue parole:\n\u00abSe i risultati della ricerca potessero essere interpretati solo dagli inventori [\u2026] si metterebbe in pericolo il concatenamento sistematico delle scienze e della cultura superiore dello spirito in generale. [\u2026] Colui che percorre attentamente tutto il dominio delle scienze della natura per farsi un'idea dell'insieme, apprezzer\u00e0 spesso l'importanza di un fatto isolato meglio di colui che lo ha scoperto.\u00bb\nMoleschott venne, dunque, considerato pi\u00f9 un cultore della scienza medica che uno scienziato.\nUomo di scienza, medico e, in particolare, fisiologo, Moleschott possiede anche una mente filosofica. Egli stesso dir\u00e0 \u00abLa fisiologia, intesa come fisica e chimica applicate alla biologia, \u00e8 per se stessa scienza filosofica, atta a consentire una concezione unitaria della natura\u00bb (J. Moleschott, \"Circolazione della vita\"). La materia \u00e8 dunque scientificamente conosciuta nella sua essenza: essa \u00e8 eterna e dotata di forze e questa forza \u00e8 presente sia in ambito fisico, che chimico, che biologico. La cosiddetta forza vitale non \u00e8 assolutamente immateriale per Moleschott, anzi, egli la considera propriet\u00e0 della materia, un prodotto di conversioni tra altre forze materiali. La conversione e riconversione di tali forme di forza crea dinamicit\u00e0 intrinseca, ovvero la vita, ed essa \u00e8 perennemente continua e incessantemente in circolazione. Differente \u00e8 nel modo in cui colpisce gli esseri viventi e esseri non viventi: i primi acquisiscono irritabilit\u00e0, psichicit\u00e0, sensazione, movimento, i secondi invece acquisiscono essenzialmente fisicit\u00e0 e chimismo.\nIl principio fondamentale su cui si basa la teoria materialista del celebre fisiologo si trova nella perenne metamorfosi: ovvero la perenne trasformazione non solo nel campo della chimica, del magnetismo, dell'elettricit\u00e0, della cinematica e della dinamica, ma anche attraverso l'azione della coppia nascita-morte. Nel pensiero di Moleschott il ricambio organico consiste in un vai e vieni bilanciato tra nascita e morte, quindi, tra vita e non vita. Vita e morte sono due modi di essere materiali in continuo e reciproco scambio; \u00ab...la vita si rigenera attraverso la morte, che \u00e8 garanzia della vita\u00bb (J. Moleschott, \"Circolazione della vita\"). Tutto ci\u00f2 viene spiegato attraverso un semplice processo; in natura gli organismi in decomposizione fecondano il terreno e questo a sua volta produce e nutre nuovi organismi. Nonostante la forte tendenza al pensiero materialista utilizza nei suoi libri un'intonazione tutt'altro che distaccata, quasi romantica. La natura \u00e8 il luogo della circolazione della materia e quindi della vita, entrambe vi circolano animandola, e la loro eterna circolazione \u00e8 considerata l'anima del mondo. Elementi triadici sono compresenti nella teoria del materialismo di Moleschott. La grande triade materialista \u2013 forma, composizione e funzione - e della conoscenza scientifica \u2013 chimica, fisica, morfologia, fisiologia- sono fra loro strettamente integrate. Anima del mondo, ciclicit\u00e0, polarit\u00e0, triadismi, metamorfosi sono tutti moduli operanti del nucleo teorico del \"materialismo scientifico\"."}
{"id": "1701171", "revid": "78273", "url": "https://it.wikipedia.org/wiki?curid=1701171", "title": "Mantello sauro", "text": ""}
{"id": "1701172", "revid": "838137", "url": "https://it.wikipedia.org/wiki?curid=1701172", "title": "Chironi", "text": ""}
{"id": "1701173", "revid": "767487", "url": "https://it.wikipedia.org/wiki?curid=1701173", "title": "Jakob Moleschott", "text": ""}
{"id": "1701174", "revid": "228333", "url": "https://it.wikipedia.org/wiki?curid=1701174", "title": "Jacopo Moleschott", "text": ""}
{"id": "1701176", "revid": "729019", "url": "https://it.wikipedia.org/wiki?curid=1701176", "title": "Melchiorre Trevisan", "text": "Biografia.\nPartecipo' alla Battaglia di Fornovo (1495) come provveditore del senato veneto contro Carlo VIII di Francia.\nDal settembre 1499, fino alla sua morte, come provveditore generale della flotta veneta comand\u00f2 le operazioni della flotta veneta nel mare di Corf\u00f9 e Patrasso tentando inutilmente di impedire l'unione delle due flotte ottomane presenti nell'area e con azioni militari contro gli arsenali di Volos e di Prevesa.\nGli viene attribuita la costruzione del Palazzo Cappello Trevisan in Canonica a Venezia, ubicato dietro il Palazzo ducale.\nIl suo monumento funebre a Venezia, una statua attribuita a Lorenzo Bregno, \u00e8 visibile nella \"cappella di san Michele\" della Basilica di Santa Maria Gloriosa dei Frari. La chiesa custodisce una reliquia proveniente dalla chiesa di S. Cristina Costantinopoli: un'ampolla di cristallo con balsamo avente, secondo la leggenda, alcune gocce del sangue di Cristo raccolte da Maria Maddalena. Il Trevisan si impossess\u00f2 dell'oggetto nel 1479, donandola quindi ai Frari il 19 marzo 1480 al suo ritorno in laguna.\nMor\u00ec alle 3 di notte del 7 luglio 1500 di malaria su una galea al largo di Cefalonia."}
{"id": "1701177", "revid": "124109045", "url": "https://it.wikipedia.org/wiki?curid=1701177", "title": "C-League", "text": "La C-League (\u1780\u17b6\u179a\u1794\u17d2\u179a\u1780\u17bd\u178f\u1780\u17b8\u17a1\u17b6\u1780\u1798\u17d2\u1796\u17bb\u1787\u17b6 \u1798\u17c9\u17c1\u178f\u17a0\u17d2\u179c\u17bc\u1793) \u00e8 la massima serie del campionato cambogiano di calcio."}
{"id": "1701179", "revid": "123983223", "url": "https://it.wikipedia.org/wiki?curid=1701179", "title": "Felice Brancacci", "text": "Biografia.\nIn seguito al declino del commercio della lana, la ricchezza del mercante di sete Felice Brancacci crebbe rapidamente, fino a diventare uno dei protagonisti della vita politica ed economica della Firenze. Fu un diplomatico per la Repubblica Fiorentina e in questa qualit\u00e0 ebbe incarichi come quello di \"console del mare\" e priore della Signoria. Nel 1406 vinse una giostra in piazza Santa Croce durante i festeggiamenti della vittoria su Pisa. Fu quindi commissario dell'esercito fiorentino durante la guerra contro il Ducato di Milano. Felice era un sostenitore di papa Martino V e aveva importanti amicizie nel clero, come il cardinale Branda da Castiglione, il maestro generale dei domenicani Leonardo Dati e lo stesso papa Eugenio IV.\nNel 1422 fu incaricato, con Carlo Federighi, di portare un'ambasceria alla corte del sovrano d'Egitto per tendere nuovi rapporti commerciali tra la propria citt\u00e0 e l'Oriente e nell'iniziativa fu aiutato dall'amicizia dei pi\u00f9 eminenti fiorentini dell'epoca. L'ambasceria, di cui esiste un resoconto scritto dallo stesso Brancacci, fu un totale successo, tanto che ottenne dal sultano la circolazione del fiorino d'oro nelle piazze mercantili dello stato musulmano. Nel testamento redatto prima di partire per l'Egitto non vi \u00e8 alcuna menzione a una cappella di famiglia. \nAlcune prove indicano che Felice Brancacci, reggente un'importante carica nell'amministrazione fiscale della citt\u00e0, fosse spesso in urgente bisogno di denaro e forse trad\u00ec la fiducia riposta in lui.\nVerso il 1423 commission\u00f2 a Masolino da Panicale la Cappella Brancacci in Santa Maria del Carmine (Firenze) (avuta in eredit\u00e0 da suo zio), dove lavor\u00f2 anche il suo collaboratore Masaccio (creando una delle opere pi\u00f9 significative del passaggio dall'arte tardogotica al Rinascimento). Il tema era quello delle storie di san Pietro, protettore della famiglia Brancacci. I lavori iniziarono probabilmente alla fine del 1424 e proseguirono forse fino al 1427-1428 quando Masaccio lasci\u00f2 Firenze per Roma. La provenienza forse non del tutto lecita dei fondi potrebbe essere la spiegazione della totale mancanza di documentazione sulla cappella, n\u00e9 riguardo ad un contratto o ad una donazione alla chiesa, n\u00e9 riguardo ai pagamenti agli artisti.\nNel maggio del 1431 spos\u00f2 Lena, figlia di Palla Strozzi; un matrimonio che lo proiett\u00f2 ancor di pi\u00f9 al centro della vita politica fiorentina, schierato nel partito del potente suocero.\nNel 1433, alcune potenti famiglie fiorentine, fra le quali gli Strozzi, prima imprigionarono e poi esiliarono a Padova e a Venezia Cosimo de' Medici. Quando Cosimo rientr\u00f2 trionfalmente a Firenze nel 1434, Felice Brancacci fu dichiarato nemico della Repubblica ed esiliato a sua volta nel 1436. Nel 1458 Cosimo il Vecchio applic\u00f2 ai suoi nemici esiliati una pi\u00f9 dura \"damnatio memoriae\", cancellando ogni segno della casata dei Brancacci, anche dalla cappella nel Carmine, che venne riusata come luogo di culto mariano, trasferendovi una venerata maest\u00e0 bizantina, la \"Madonna del Popolo\" (1268) e rintitolando la cappella.\nLa Cappella rimase cos\u00ec incompiuta, come testimonia il suo testamento (1432) e solo verso il 1480 la decorazione pot\u00e9 essere terminata da Filippino Lippi."}
{"id": "1701180", "revid": "76963", "url": "https://it.wikipedia.org/wiki?curid=1701180", "title": "Giovanni Battista Bibolini", "text": "Biografia.\nFiglio di Pietro e Maria Niccolini, nasce a Lerici nel 1875, in Provincia della Spezia. Alla Regia Scuola Superiore Navale di Genova studia Ingegneria navale e meccanica laureandosi nel 1898 a pieni voti all'et\u00e0 di ventidue anni.\nInventa un metodo per rigenerare l'olio esausto, mette a punto il relativo macchinario e ne cede il brevetto alla ditta francese Folzer.\nCon i capitali cos\u00ec ottenuti finanzia la costruzione, nel Cantiere navale del Muggiano (La Spezia), delle prime navi di una sua flotta commerciale, la \u201c\"Bibolini ing. Giobatta\"\u201d.\nPer portare lavoro nella propria terra sceglie di preferenza gli equipaggi tra i suoi concittadini e profonde donazioni e capitali per la creazione di varie assistenze pubbliche per i marittimi locali.\nNel 1926 acquista la Villa Marigola nella localit\u00e0 di San Terenzo e ne fa restaurare edificio e giardino dall'architetto Franco Oliva.\nNel 1929 \u00e8 eletto deputato alla Camera per il PNF e confermato nel 1934. Nel 1939 \u00e8 consigliere nazionale della Camera dei Fasci e delle Corporazioni . Viene nominato senatore nel 1943.\nIstituisce la \"Coppa Byron\" come gara internazionale di nuoto e regate veliche tra Lerici e la Costa Azzurra.\nViene anche ricordato per essere stato il presidente dello Spezia Calcio dal 1938 al 1942."}
{"id": "1701181", "revid": "35804", "url": "https://it.wikipedia.org/wiki?curid=1701181", "title": "GATS", "text": ""}
{"id": "1701182", "revid": "486946", "url": "https://it.wikipedia.org/wiki?curid=1701182", "title": "A.S. Vicenza Basket Femminile", "text": ""}
{"id": "1701186", "revid": "767487", "url": "https://it.wikipedia.org/wiki?curid=1701186", "title": "Atrahasis (poema epico)", "text": ""}
{"id": "1701192", "revid": "15756", "url": "https://it.wikipedia.org/wiki?curid=1701192", "title": "Palazzo Zanchini-Corbinelli", "text": "Palazzo Zanchini-Corbinelli, poi \"Ridolfi\", si trova in via Maggio 13 a Firenze.\nStoria.\nAnticamente qui si trovavano le antiche case dei Corbinelli, che passarono poi agli Zanchini da Castiglionchio. Il palazzo attuale viene attribuito a Santi di Tito, al quale sarebbe stato commissionato dal senatore Giovan Battista Zanchini nella seconda met\u00e0 del Cinquecento. Lo stemma degli Zanchini, catene azzurre, a croce di Sant'Andrea, in campo d'argento, \u00e8 posta sull'angolo di via Sguazza. Nel 1589 Giovanni Battista Zanchini commission\u00f2 a Pietro Francavilla un \"Giasone\" da collocare nel cortile, oggi al Museo del Bargello.\nIl palazzo pass\u00f2 ai Briganti che, nel 1843, lo vendettero al marchese Cosimo Ridolfi.\nDescrizione.\nAll'esterno \u00e8 caratterizzato da un maestoso portale e da una doppia fila di finestre su cornici marcapiano ai piani superiori.\nIl cortile interno ha un impianto ancora quattrocentesco, con un doppio loggiato sui lati opposti, uno con volte a crociera ed uno, pi\u00f9 grande, sul lato opposto all'ingresso, con volta a botte; da qui si pu\u00f2 accedere ad una seconda corte con un arco cieco in pietra, che forma la sagoma di una serliana.\nIl palazzo \u00e8 uno degli esempi pi\u00f9 eloquenti di rigore \"classicista\" alla fine del Cinquecento, che ignora le novit\u00e0 del Manierismo, tanto che alcuni avevano ipotizzato che avesse inglobato delle preesistenze: in realt\u00e0 fu l'architetto, e forse anche il committente, a rifarsi volutamente agli ideali del purismo e della misura pi\u00f9 strettamente rinascimentale, seguendo lo stile di Baccio d'Agnolo piuttosto che dell'estroso Bernardo Buontalenti."}
{"id": "1701194", "revid": "275648", "url": "https://it.wikipedia.org/wiki?curid=1701194", "title": "Dora Carrington", "text": "Primi anni.\nFrequent\u00f2 la scuola femminile Bedford High School, che dava risalto all'arte. I suoi genitori pagarono perch\u00e9 avesse lezioni extra in disegno. Vinse una borsa di studio alla Slade School of Fine Art di Londra, dove incontr\u00f2 i fratelli Paul e John Nash, Christopher R.W. Nevinson e Mark Gertler. Tutti, almeno una volta, ebbero una storia d'amore con lei. Gertler in particolare la perseguit\u00f2 per un certo numero di anni.\nCominci\u00f2 ad essere chiamata Carrington sin dai tempi alla Slade School; era comune in tale scuola riferirsi agli studenti col solo cognome. Non fu molto conosciuta come pittrice durante la sua vita dato che non firm\u00f2 i suoi lavori e raramente li espose, bench\u00e9 abbia lavorato per un periodo alla Omega Workshop.\nCarriera e vita personale.\nNon fu membro del Bloomsbury Group, ma fu perifericamente associata con Bloomsbury e, pi\u00f9 generalmente, con uno stile boh\u00e9mien, anche a causa della duratura relazione con lo scrittore omosessuale Lytton Strachey e alle sue occasionali avventure lesbiche.\nDue delle sue documentate storie d'amore furono quelle con Mark Gertler, uno stimato pittore inglese del periodo, e con lo scrittore Gerald Brenan. Spos\u00f2 Ralph Partridge, ma visse la maggior parte della sua vita con Strachey. Lytton Strachey mor\u00ec di cancro nel gennaio del 1932. Carrington si spar\u00f2 due mesi dopo, dopo un primo tentativo di suicidio. Non voleva vivere senza Strachey, che aveva cos\u00ec profondamente amato.\nAbile pittrice di ritratti e paesaggi, lavor\u00f2 anche nelle arti applicate e decorative, disegnando su ogni tipo di superficie che avesse a portata di mano, tra cui insegne, tegole e mobili. Decor\u00f2 anche delle ceramiche. Carrington disegn\u00f2 la biblioteca di Ham Spray e la casa in Ham dove visse insieme a Strachey ed a Partridge.\nDal 1970 circa, sono nettamente cresciuti gli apprezzamenti di critica e pubblico del suo lavoro.\nLa vita di Carrington con Strachey fu drammatizzata nel 1995 nel film \"Carrington\", interpretato da Emma Thompson nel ruolo principale."}
{"id": "1701195", "revid": "110157", "url": "https://it.wikipedia.org/wiki?curid=1701195", "title": "St Helena National Trust", "text": "Il St Helena National Trust \u00e8 un'organizzazione indipendente non profit, che mira a conservare l'eredit\u00e0 ambientale e culturale dell'isola di Sant'Elena.Il \"St Helena National Trust\" \u00e8 stato fondato il 22 maggio 2002, in occasione del 500\u00ba anniversario della scoperta dell'isola di Sant'Elena.Il proprietario \u00e8 il principe Andrea, Duca di York, \u00e8 il secondo figlio maschio di Elisabetta II del Regno Unito e del Principe Filippo, Duca di Edimburgo."}
{"id": "1701196", "revid": "2168879", "url": "https://it.wikipedia.org/wiki?curid=1701196", "title": "Villa Porto (Molina)", "text": "Villa Porto a Molina di Malo (Vicenza) \u00e8 una villa veneta progettata dall'architetto Andrea Palladio nel 1570 e mai completata.\nI dieci notevoli fusti di colonne in mattoni che dominano la grande corte quattrocentesca dei Porto a Molina testimoniano l'inizio di un grandioso progetto che Palladio realizza per Iseppo da Porto: il nome del committente \u00e8 infatti inciso sui plinti delle basi in pietra delle colonne, accanto alla data 1572.\nRicco esponente di una delle pi\u00f9 importanti famiglie vicentine, cognato di Adriano e Marcantonio Thiene (committenti dell'omonimo palazzo palladiano), Iseppo da Porto gi\u00e0 possedeva in citt\u00e0 un grandioso palazzo realizzato da Palladio oltre vent'anni prima.\nDai documenti d'archivio \u00e8 possibile comprendere che le enormi colonne non sono il frammento di una barchessa monumentale, come quella per i Pisani a Bagnolo, ma piuttosto la fronte di un vero e proprio edificio residenziale in campagna. L'enorme colonnato corinzio, citazione diretta di quello del pronao del Pantheon a Roma, avrebbe raggiunto un'altezza complessiva di oltre tredici metri. Porticati pi\u00f9 bassi a forma di quarto di cerchio, ancora visibili nell'Ottocento, avrebbero collegato il corpo padronale agli annessi agricoli a destra e sinistra.\nL'edificio richiama due altri progetti palladiani, villa Mocenigo alla Brenta e villa Thiene a Cicogna, mai realizzati ma documentati da diversi schizzi autografi e inseriti nei \"Quattro libri dell'architettura\". Nel pubblicare il palazzo di citt\u00e0 di Giuseppe Porto nei \"Quattro Libri\", Palladio arricchisce il progetto originario con un cortile a ordine composito gigante, estremamente vicino a quello della villa alla Molina. La morte di Giuseppe, nel 1580, provoca l'arresto del cantiere, mai completato."}
{"id": "1701197", "revid": "339392", "url": "https://it.wikipedia.org/wiki?curid=1701197", "title": "Villa Thiene (Cicogna)", "text": ""}
{"id": "1701199", "revid": "57342", "url": "https://it.wikipedia.org/wiki?curid=1701199", "title": "Nedo Logli", "text": "Professionista tra il 1945 ed il 1953, vinse una tappa al Giro d'Italia 1948 e una edizione della Tre Valli Varesine.\nCarriera.\nCorse per la Viscontea, la Welter, la Arbos e la Ganna, distinguendosi come passista veloce. Le principali vittorie da professionista furono il Giro dell'Emilia nel 1943, i campionati italiani Indipendenti e la Coppa Placci nel 1946, la tappa Bari-Napoli al Giro d'Italia 1948 e la Tre Valli Varesine nel 1949. Fu nono al Giro d'Italia 1949, terzo al Giro di Lombardia nel 1949. Per i numerosi piazzamenti in quest'anno si aggiudica il terzo posto dietro a Coppi e Bartali nella graduatoria finale della Desgrange-Colombo, classifica mondiale a punti, che in quell'epoca teneva conto dei risultati dell'annata. Secondo alla Milano-Sanremo nel 1950 dietro ad un imprevedibile Gino Bartali, dopo aver battuto assi dello sprint come RiK Van Steembergen ed Oreste Conte. Nel 1952 si aggiudica una tappa e la cronosquadre alla Vuelta a la Argentina."}
{"id": "1701209", "revid": "767487", "url": "https://it.wikipedia.org/wiki?curid=1701209", "title": "Gi\u00f9 al Nord (film)", "text": "Gi\u00f9 al Nord (\"Bienvenue chez les Ch'tis\") \u00e8 un film del 2008 diretto da Dany Boon.\nTrama.\nPhilippe Abrams, direttore della sede delle poste francesi di Salon-de-Provence, cittadina della Provenza, sotto le pressioni della moglie Julie, che desidererebbe far vivere la famiglia in un luogo con un clima migliore, cerca in ogni modo di ottenere un trasferimento in una localit\u00e0 marittima della costa mediterranea del Midi.\nPhilippe prova quindi a presentare una domanda di trasferimento a Cassis, che gli viene respinta poich\u00e9 \u00e8 stato preceduto in graduatoria da un collega disabile. Decide allora di fingersi invalido a sua volta, e tramite ci\u00f2 riesce inizialmente a ottenere un trasferimento a Sanary-sur-Mer; tuttavia poco tempo dopo si fa ingenuamente scoprire dall'ispettore Lebic, inviato a controllare la sua disabilit\u00e0. Jean F\u00e9nin, suo superiore e amico, gli rivela che per lui ci sono due possibilit\u00e0: il licenziamento per gravi infrazioni disciplinari oppure il trasferimento per due anni nel freddo Nord, a dirigere l'ufficio postale della piccola cittadina di Bergues, nei pressi di Lilla. Philippe prega Jean di aiutarlo, ma questi rifiuta, timoroso che l'eventuale scoperta di quanto successo possa compromettere la sua alta posizione nelle poste della cittadina. Il giorno prima della partenza, Philippe si reca nella casa di campagna dello zio di Julie, che gli d\u00e0 delle informazioni sullo stile di vita del Nord, parlando di freddo polare, miseria, ignoranza, incomprensibilit\u00e0 del dialetto locale e antipatia della gente, e tutto ci\u00f2, detto da una persona che al Nord aveva vissuto, non fa che aumentare le preoccupazioni di Philippe.\nCredendo di trovare la cosiddetta \"nebbia ghiacciata\" e l'ostilit\u00e0 degli Ch'ti, gli abitanti del dipartimento Nord, Philippe si reca a Bergues vestito di diversi strati, ma rimane piacevolmente colpito nello scoprire un clima non troppo rigido, le bellezze del paesino e un'accoglienza calorosa da parte dei suoi nuovi colleghi e vicini di casa, di cui lentamente inizia a comprendere e parlare il dialetto e ad apprezzare le abitudini, e capisce quindi che in realt\u00e0 le \"dritte\" dello zio di Julie altro non erano che falsissimi pregiudizi.\nIl direttore meridionale finisce quindi per affezionarsi moltissimo alla gente locale e si trova coinvolto in diverse peripezie, tra cui far riavvicinare il postino Antoine all'ex fidanzata Annabelle (con cui non poteva pi\u00f9 stare a causa di un litigio con la madre, con cui ancora Antoine viveva). In seguito Philippe si ritrova a dover gestire le conseguenze delle sue bugie sulla terribile ostilit\u00e0 e ignoranza della gente del posto raccontate alla moglie, la quale non gli aveva creduto quando aveva provato a raccontarle la verit\u00e0. Quando Julie decide di venirlo a trovare a Bergues, gli abitanti, inizialmente arrabbiati con il protagonista, organizzano una sceneggiata per fare apparire il posto terribile come il marito glielo aveva descritto. Tre anni pi\u00f9 tardi, quando tutta la famiglia Abrams si \u00e8 trasferita a Bergues, Philippe sar\u00e0 quasi triste nel dover ripartire per ricoprire l'agognato posto che gli \u00e8 stato assegnato, quello di direttore delle poste a Porquerolles, isola al largo della costa provenzale, nel Sud.\nPrecedenti.\nL'idea del film \"Gi\u00f9 al Nord\" riprende in realt\u00e0 un vecchio tema, quello delle differenze sociali e culturali tra il nord e il sud di uno stesso paese, gi\u00e0 trattato in modo simile nel 1956 in \"Tot\u00f2, Peppino e la... malafemmina\", film che ha delle analogie con \"Gi\u00f9 al Nord\". In \"Tot\u00f2, Peppino e... la malafemmina\" Antonio e Peppino devono andare da Napoli a Milano e prima di intraprendere il viaggio chiedono consiglio all'odiato vicino di casa, Mezzacapa, che da giovane fu militare proprio a Milano; allo stesso modo in \"Gi\u00f9 al Nord\" il direttore delle poste chiede consiglio allo zio della moglie (Michel Galabru) che in giovent\u00f9 visse nel nord della Francia.\nI temi sono simili: i protagonisti vengono messi in guardia sul freddo che possono trovare al nord e cos\u00ec si coprono da capo a piedi per proteggersi, e incontrano delle difficolt\u00e0 di comprensione: Tot\u00f2 e Peppino per farsi capire da un vigile milanese provano a parlare un misto di francese, spagnolo e tedesco, mentre in \"Gi\u00f9 al nord\" sono gli Ch'tis che, parlando la lingua piccarda, risultano spesso incomprensibili ai francesi del sud.\nIncassi.\n\"Gi\u00f9 al Nord\" ha ottenuto in Francia un successo straordinario, con spettatori, ottenendo il record d'incassi tra i film francesi e piazzandosi al secondo posto dei film pi\u00f9 visti di sempre dopo \"Titanic\".\nRemake.\nIl 1\u00ba ottobre 2010 \u00e8 uscito nelle sale italiane \"Benvenuti al Sud\", un remake di \"Gi\u00f9 al Nord\" con protagonisti Claudio Bisio, Alessandro Siani ed Angela Finocchiaro (in cui lo stesso Dany Boon, oltre a collaborare alla stesura, appare in un cameo); la versione italiana \u00e8 ambientata sulla costiera cilentana (precisamente a Castellabate, in provincia di Salerno), e snocciola i classici stereotipi che dividono Nord e Sud Italia. Il remake italiano ha generato a sua volta un sequel, \"Benvenuti al Nord\", con gli stessi protagonisti, ma con un percorso inverso, con ambientazione nella pianura padana, precisamente a Milano.\nUn altro progetto di remake di \"Gi\u00f9 al Nord\" da realizzarsi negli Stati Uniti, con protagonista Will Smith, \u00e8 stato invece annullato per via di divergenze tra Dany Boon e la produzione statunitense."}
{"id": "1701214", "revid": "197586", "url": "https://it.wikipedia.org/wiki?curid=1701214", "title": "Tino (partigiano)", "text": ""}
{"id": "1701219", "revid": "767487", "url": "https://it.wikipedia.org/wiki?curid=1701219", "title": "Pedro Sancho de Hoz", "text": "Biografia.\n\u00c8 conosciuto anche come Pedro \"(anche Pero)\" S\u00e1nchez de la Hoz. Si tratta di un avventuriero con ambizioni di conquistador che giunse in Per\u00f9 nel 1534 e si segnal\u00f2, principalmente, per la cronaca sulla conquista che redasse in qualit\u00e0 di segretario del governatore Francisco Pizarro.\nIn questa relazione ufficiale dell'impresa, continu\u00f2 l'opera di Francisco de Jerez che, per primo, aveva descritto le varie fasi della conquista, dalla partenza da Panama, fino allo scontro di Cajamarca in cui era stato catturato il sovrano inca Atahuallpa.\nQuando Jerez ritorn\u00f2 in patria Sancho de la Hoz ne rilev\u00f2 il compito e stese una particolareggiata relazione del seguito dell'impresa, dalla morte dell'inca fino alla conquista del Cuzco che, per primo, descrisse nella sua ancora incontaminata grandezza.\nLa sua relazione and\u00f2, per\u00f2, perduta e sopravvive soltanto grazie ad una traduzione in italiano dell'editore Ramusio che la pubblic\u00f2 in Venezia nel 1606. \u00c8 un'opera fondamentale per la storia della conquista del Per\u00f9 e ad essa attingono, da sempre, tutti gli storici che si sono interessati all'argomento.\nIl suo autore non si riteneva per\u00f2 appagato dalla fama di scrittore e, dotato di una natura inquieta, si rivolse ad altre attivit\u00e0 per soddisfare le sue ambizioni.\nDoveva essere dotato di importanti conoscenze a Corte, perch\u00e9 nel 1539 ottenne una nomina ufficiale di governatore dei territori a Sud dello stretto di Magellano. Naturalmente oggi sappiamo che oltre lo stretto vi \u00e8 solo il mare fino alle desolate coste dell'Antartide, ma allora si pensava che vi si estendesse un continente smisurato.\nSancho de la Hoz, provvisto di questa patente ufficiale riguadagn\u00f2 il Per\u00f9 per organizzarvi una spedizione. Non aveva per\u00f2 i fondi necessari e si indebit\u00f2 oltre misura senza riuscire a organizzare alcunch\u00e9. Proprio in quel periodo Pedro de Valdivia stava preparandosi alla conquista del Cile e, data la vicinanza dei territori oggetto della loro giurisdizione, i due audaci esploratori formarono una societ\u00e0, regolarmente trascritta davanti ad un notaio.\nValdivia part\u00ec da solo in avanscoperta e Sancho de Hoz rimase a cercare di reclutare un corpo di spedizione. Per i suoi debiti fin\u00ec anche in prigione e, infine, si decise a lasciare il Cuzco per seguire le orme del socio. \nEra per\u00f2 un intrigante senza scrupoli e ritenne, per il suo interesse, che fosse utile sbarazzarsi del compagno. Quando lo raggiunse, in un accampamento isolato, era notte e cerc\u00f2 di sorprenderlo nella tenda dove pensava che dormisse, ma Valdivia era andato in perlustrazione e le sue intenzioni furono scoperte.\nAl suo ritorno Valdivia, venuto a conoscenza dei suoi tristi propositi, fu tentato di passarlo per le armi, ma poi, calmatosi, ritenne sufficiente sciogliere la societ\u00e0 con un cos\u00ec infido compagno.\nSancho de Hoz rest\u00f2 comunque in Cile sempre partecipe di ogni sorta di intrighi e spesso promotore di tutte le sedizioni che nascevano tra quegli uomini assetati soltanto di ricchezze.\nPer ben due volte fu sorpreso a fomentare gli animi contro il potere costituito e solo la fama delle sue conoscenze a Corte lo salv\u00f2 dal patibolo che, da sempre, era riservato ai sediziosi.\nNel 1547 si trovava a Santiago quando Valdivia part\u00ec per il Per\u00f9 in cerca di rinforzi. I soldati di guarnigione si sentirono traditi per la partenza del loro capo e il malcontento che gi\u00e0 serpeggiava nelle loro file si ingigant\u00ec fino a prendere la forma di una vera e propria sedizione di cui, naturalmente, egli si mise subito a capo.\nValdivia aveva per\u00f2 lasciato il potere a un integerrimo luogotenente, Francisco de Villagra, un coraggioso uomo d'azione che intervenne prontamente e soffoc\u00f2 sul nascere la ribellione. Villagra non aveva gli scrupoli di Valdivia e ag\u00ec senza titubanze contro i promotori dei disordini. Per suo ordine Pedro Sancho de Hoz venne decapitato finendo i suoi giorni senza neppure avere raggiunti i confini di quello che sperava fosse il suo regno futuro. Aveva solo trentatr\u00e9 anni."}
{"id": "1701223", "revid": "547992", "url": "https://it.wikipedia.org/wiki?curid=1701223", "title": "Ugo Pozzan", "text": "Carriera.\nGiocatore.\nClub.\nIn carriera ha totalizzato 180 presenze e 30 reti in Serie A con le maglie di e . Con la societ\u00e0 biancoceleste si \u00e8 aggiudicato la Coppa Italia 1958.\nHa inoltre totalizzato 121 presenze e 31 reti in Serie B, tutte con la maglia del .\nNazionale.\nHa disputato 2 partite con la Nazionale italiana, entrambe nel 1956.\nAllenatore.\nDa allenatore ha conquistato una promozione in Serie A (nel 1967-68, in coppia con Nils Liedholm direttore tecnico) e due salvezze in massima serie alla guida del Verona.\n\u00c8 scomparso prematuramente a 43 anni a seguito di una leucemia mentre era alla guida del ."}
{"id": "1701224", "revid": "869733", "url": "https://it.wikipedia.org/wiki?curid=1701224", "title": "Tino", "text": ""}
{"id": "1701226", "revid": "767487", "url": "https://it.wikipedia.org/wiki?curid=1701226", "title": "Andata e ritorno (film 1985)", "text": "Andata e ritorno \u00e8 un film-documentario inchiesta del 1985 del regista Daniele Segre.\n\u00c8 ambientato nel comune di Pazzano in provincia di Reggio Calabria tra l'1 e il 4 novembre del 1985, dove oltre al personaggio principale \"Carlo Cuteri\", hanno partecipato molte persone del paese tra cui il poeta Giuseppe Coniglio.\nParte dei dialoghi del film sono in dialetto pazzanese con sottotitoli in italiano.\nIl documentario \u00e8 stato trasmesso su Rai 2 il 30 giugno 1985.\nIl 4,5 e 6 aprile 2008 \u00e8 stato riproposto dal \"Museo Diffuso della Resistenza della Deportazione, della Guerra, dei Diritti e della Libert\u00e0\" a Torino.\nTrama.\nCarlo Cuteri, un ragazzo calabrese, torna a visitare il suo paese d'origine: Pazzano.\nDa questo ritorno, si estrapolano i problemi degli emigrati e del paese, dove la tematica principale \u00e8 il lavoro.\nCritica.\nIl 4 settembre 1985 gli viene dedicato l'articolo \"E intanto a Pazzano un film ha causato un putiferio politico\" nel quotidiano Oggisud dal giornalista \"Claudio Stillitano\" dove si racconta di un animato dibattito nel paese di Pazzano dopo la visione del film.\nIl regista viene accusato di non aver dato una visione realistica del paese (non \u00e8 ripresa neanche un'automobile!), facendo sembrare il luogo pi\u00f9 un paese africano che italiano (i dialoghi con sottotitoli), e di non aver messo in risalto il ricco passato di centro siderurgico.\nD'altro canto Segre risponde a ci\u00f2 affermando che il suo obiettivo era di ritrarre il malessere di tutto il meridione attraverso Pazzano e che gli dovrebbero essere grati per la risonanza nazionale che ha avuto il film essendo stato anche trasmetto dalla RAI.\nIl film ha ricevuto anche una lettera di protesta dall'amministrazione comunale di Pazzano retta allora da Salvatore Fiorenza."}
{"id": "1701228", "revid": "110157", "url": "https://it.wikipedia.org/wiki?curid=1701228", "title": "Petrolla", "text": "Petrolla \u00e8 una contrada in agro di Montalbano Jonico, in provincia di Matera.\nL'origine del nome.\nIl nome deriva da un'enorme pietra, uno sperone roccioso che sembra uscire dal terreno argilloso. Il componente primario delle rocce costituenti \u00e8 il carbonato di calcio, ossia marmo, come i ruderi di una vecchia cava di estrazione testimoniano. Nelle immediate vicinanze spuntano altri massi pi\u00f9 piccoli e altri ancora pi\u00f9 piccoli sono diffusi sul territorio. La Petrolla, nel gergo locale, \u00e8 la \"pietra\": un luogo particolare, che nel vissuto popolare evoca il brigantaggio.\nStoria.\nSulla sommit\u00e0 della Petrolla c'\u00e8 quella che i contadini e i pastori chiamano la \"lammia\": che significa costruzione con copertura a volta, a differenza dei tuguri della misera gente fatti con copertura di canne. Un'antica leggenda narra che l\u00ec si nascondevano i briganti, dopo le scorrerie consumate nel fondovalle, e che l\u00ec nascondessero il bottino, coprendolo del cadavere di un compagno assassinato al momento, perch\u00e9 ne custodisse, con il suo spirito senza pace, l'integrit\u00e0.\nLa lammia.\n\u00c8 una specie di fortino, che sembra prolungare in altezza la pietra, con un'unica finestra che guarda verso valle. In origine la costruzione doveva essere costituita da pi\u00f9 livelli, di cui quello inferiore \u00e8 sottoposto al piano di campagna della cima. Dal lato posteriore, dalla parte della pietra pi\u00f9 accessibile dove gradini scavati nel vivo del calcare portano alla sommit\u00e0, esiste un'altra costruzione, forse anch'essa in origine sviluppata in altezza ma di cui oggi rimane solo una specie di ipogeo. Un pozzo, da sempre punto di sosta obbligata lungo un antico percorso, \u00e8 situato proprio sotto la verticale dello strapiombo.\nLa natura.\nLa Petrolla si erge a dominare il terreno circostante, dove prevale la macchia mediterranea, densa di effluvi resinosi, il lentisco, la mortella, mentre tra i sassi spuntano il cardo selvatico e la scalera.\nAnticamente erano comuni il cinghiale, come il lupo e il cervo.\nI costoni verso valle, sono meta ideale dei tordi e pi\u00f9 sotto sverna la beccaccia, mentre nelle distese seminative nidifica il calandro.\nLa Petrolla, nel suo essere una specie di castello costruito dalla natura, sembra dialogare con quelli veri costruiti dall'uomo che gli stanno di fronte e non \u00e8 escluso che una volta questo dialogo realmente avvenisse, a mezzo di fuochi o altri segnali, nell'ambito di un sistema di fortificazioni integrato che solo l'abilit\u00e0 e il genio militare del grande Federico II potevano partorire. Verso ovest \u00e8 il torrione normanno di Craco, a nord il castello svevo di Pisticci, a sud Montalbano e la basilica di Anglona dove forse sorgeva Pandosia e a est il castello di San Basilio, primo avamposto lungo la via di penetrazione dal mare verso l'interno, che si snodava come dai tempi della colonizzazione greca per mezzo dei fiumi una volta navigabili che scorrono paralleli dagli Appennini allo Jonio. La Petrolla \u00e8 sullo spartiacque delle due valli, del Cavone e dell'Agri: un punto strategico, ripreso dalla moderna cartografia a far parte della rete geodetica italiana."}
{"id": "1701229", "revid": "120813612", "url": "https://it.wikipedia.org/wiki?curid=1701229", "title": "Epistole (Dante Alighieri)", "text": "Le Epistole scritte in latino da Dante Alighieri ci sono pervenute tramite due sillogi del Trecento.\nPrima silloge.\nLa prima silloge, raccolta dal Boccaccio (Laurenziano XXIX) comprende tre epistole: la prima databile al 1305-1306 indirizzata a Cino da Pistoia, la seconda inviata ai Cardinali italiani in seguito alla morte del papa Clemente V il 20 aprile 1314 e la terza ad un amico di Firenze nella quale egli respinge il ribandimento del 19 maggio 1315.\nSeconda silloge.\nLa seconda silloge venne raccolta in epoca quattrocentesca nell'ambiente di Coluccio Salutati (Vaticano Palatino 1729) e comprende nove epistole: la prima scritta nella primavera del 1304 al cardinale Niccol\u00f2 da Prato a nome dei Bianchi di Firenze, la seconda, sempre nel 1304, indirizzata a Oberto e Guido da Romena, la terza rivolta a Moroello Malaspina databile 1307-1308, la quarta scritta in occasione della discesa di Enrico VII, ottobre 1310, indirizzata ai Signori e Popoli d'Italia, la quinta che porta la data del 31 marzo 1311 ai Fiorentini, la sesta datata 17 aprile 1311 all'imperatore Enrico, l'ottava e la nona, scritta a nome della contessa Gherardesca di Battifolle alla moglie dell'imperatore, Margherita di Lussemburgo. A queste epistole si aggiungono tre messaggi manoscritti rintracciati nel secolo XV dal testo incompleto e una epistola nella forma dei codici del Cinquecento indirizzata a Can Grande della Scala.\nLe 13 epistole.\nEpistola V, VI e VII.\nQueste epistole sono un invito ai signori d'Italia per invitarli ad accogliere con rispetto Enrico VII, poich\u00e9 la sua venuta realizza la volont\u00e0 di Dio (epistola V)\nL'epistola VI invece \u00e8 riferita ai Fiorentini, traditori della vera libert\u00e0 e della giustizia, \u00e8 per ammonirli di non opporre resistenza ad Enrico.\nNella VII Epistole invece \u00e8 per Enrico stesso, invitato a punire la malvagit\u00e0 e la tirannide, di cui il governo di Firenze \u00e8 un esempio.\nTramite la biografia che di Dante scrisse Leonardo Bruni si ha notizia di un'altra epistola dantesca oggi perduta. Di essa \u00e8 noto solo l'incipit (\"Popule mi, quid feci tibi?\") e il destinatario: i rettori del Comune di Firenze. Questo secondo elemento, trova conferma in un passo dello storico Giovanni Villani, secondo il quale Dante scrisse un'epistola \"al reggimento di Firenze, dogliendosi del suo esilio senza colpa\".\nEpistola XIII a Cangrande della Scala.\nIntorno a questa epistola ancora discordi sono i pareri della critica: infatti alcuni, come Augusto Mancini, Bruno Nardi, Giorgio Brugnoli e Alberto Casadei, ne negano l'autenticit\u00e0, mentre altri, come Giorgio Padoan, Francesco Mazzoni ed Enzo Cecchini (autore dell'edizione critica del 1995) la confermano.\nTemi.\nIl tema principale della maggior parte delle epistole di Dante, tranne la lettera a Cino da Pistoia e al Malaspina pi\u00f9 prettamente di carattere letterario, \u00e8 quello politico ed \u00e8 soprattutto legato a Arrigo VII e alla sua impresa.\nStruttura.\nLe epistole sono composte secondo le regole dell'Ars dictandi medievale, di cui Brunetto Latini era stato maestro.\nNell'introduzione Dante invita il lettore ad avvicinarsi al testo (\"accessus ad auctores\"). Poi seguono sei elementi:\nla materia (\"subiectum\") dell'opera;\nil fine che si propone di conseguire (\"utilitas\");\nla forma (\"ordo\" o \"forma tractatus\");\nl'autore agente (\"causa efficiens\");\nil titolo (\"inscriptio\" o \"titulus\");\nil genere filosofico a cui l'opera appartiene (\"cui parti philosophiae opus supponatur\")."}
{"id": "1701232", "revid": "1318658", "url": "https://it.wikipedia.org/wiki?curid=1701232", "title": "Chiang Mai", "text": "Chiang Mai (; \u2013 in thailandese settentrionale: \u1a29\u1a60\u1a3f\u1a26 \u1a72\u1a49\u1a60\u1a3e\u1a75; ), trascritto anche come ChiangMai, \u00e8 una citt\u00e0 maggiore \"(thesaban nakhon)\" della Thailandia. Il territorio comunale occupa la totalit\u00e0 dei sottodistretti Si Phum, Phra Sing, Haiya, Chang Moi, Chang Khlan, Wat Ket e Pa Tan e una parte di quelli di Chang Phueak, Suthep, Pa Daet, Nong Hoi, Tha Sala, Nong Pa Khrang e Fa Ham, tutti facenti parte del Distretto di Chiang Mai, che \u00e8 capoluogo della Provincia di Chiang Mai, nel gruppo regionale della Thailandia del Nord. \nGeografia fisica.\nTerritorio.\nSi trova 700\u00a0km a nord di Bangkok, in una valle situata nella zona pi\u00f9 montuosa del Paese, sulle rive del fiume Ping, uno dei maggiori affluenti del Chao Phraya. \u00c8 la principale e pi\u00f9 popolosa citt\u00e0 della Thailandia del Nord; sebbene nei confini comunali vivano poco pi\u00f9 di abitanti, nel corso degli anni l'area metropolitana si \u00e8 molto allargata e conta circa di abitanti. I monti Doi Suthep (1675\u00a0m) e Doi Pui (1686\u00a0m) dominano la citt\u00e0 e ne delimitano la periferia occidentale.\nClima.\nLa temperatura media mensile massima \u00e8 di 36,5\u00b0 e si ha in aprile, durante la stagione secca, con un picco di 42,4\u00b0 registrato in maggio; la media mensile minima \u00e8 di 14,9\u00b0 e si registra a gennaio, nella stagione fresca, con un picco di 3,8\u00b0 a dicembre. La media massima mensile delle precipitazioni piovose \u00e8 di 216,9\u00a0mm in agosto, nella stagione delle piogge, con un picco giornaliero di 20,9\u00a0mm in agosto. La media minima mensile \u00e8 di 4,2\u00a0mm in gennaio. La stagione fresca va da novembre a febbraio, con grande escursione termica, quella secca da febbraio a maggio e quella delle piogge da maggio a ottobre.\nTra febbraio e aprile i contadini delle circostanti trib\u00f9 di montagna, per preparare i terreni alla semina praticano il debbio, che consiste nell'incendiare i residui colturali creando un fumo denso che si propaga fino alla citt\u00e0 e l'aria, gi\u00e0 surriscaldata dall'avanzata stagione calda nonch\u00e9 inquinata dalle emissioni prodotte dai veicoli, diventa pesante e si registrano casi di malattie respiratorie.\nStoria.\nFondazione.\nLa pianura su cui sorge Chiang Mai \u00e8 molto fertile e sin dall'antichit\u00e0 vi si stanziarono diverse trib\u00f9. Tra i primi gruppi etnici a stabilirsi nella pianura vi furono i lawa, che fondarono un villaggio nel territorio dove oggi sorge Chiang Mai. La citt\u00e0 fu fondata nel 1296 dal Re Mangrai dei tai yuan, che si impadron\u00ec del villaggio lawa costringendo gli abitanti all'esilio o a integrarsi nella nuova realt\u00e0. Chiang Mai divenne la capitale del Regno Lanna, formatosi dall'annessione nel 1292 del Regno di Hariphunchai (l'odierna Lamphun) da parte del Regno di Ngoenyang di Mangrai. Nel periodo in cui ottenne questa importante conquista, il sovrano aveva trasferito la corte a Wiang Kum Kam, sulla riva orientale del Ping, la prima importante citt\u00e0 della zona dove fu fondata Chiang Mai. Le ripetute inondazioni di Wiang Kum Kam lo indussero a costruire Chiang Mai pochi chilometri pi\u00f9 a nord, tra la riva occidentale del fiume e il monte Doi Suthep. La citt\u00e0 originale, che fu chiamata \"Nophaburi Sri Nakhon Ping Chiangmai\", era racchiusa in un rettangolo di 1,8 \u00d7 2\u00a0km, attorniato da una cerchia di mura con 4 porte nei 4 punti cardinali e da un fossato per proteggerla dalla minaccia dell'Impero Cinese. Mangrai fece costruire monasteri e palazzi avvalendosi di maestranze fatte arrivare dal lontano Regno di Pagan, l'odierna Birmania. Parte delle mura, la porta orientale, i bastioni ai quattro angoli ed il fossato sono tuttora in discreto stato di conservazione.\nSviluppo.\nAnche se nei secoli successivi la capitale fu talvolta spostata in altre citt\u00e0 della regione, Chiang Mai rimase il pi\u00f9 importante centro del Regno Lanna e torn\u00f2 sempre ad essere la capitale. I successori di Mangrai la abbellirono ulteriormente con splendidi \"wat\" e rafforzarono il regno grazie alla politica di matrimoni che leg\u00f2 Lanna ai pi\u00f9 importanti regni limitrofi. La prima invasione di Lanna da parte del Regno di Ayutthaya fu respinta alle porte di Chiang Mai nel 1387.\nChiang Mai raggiunse il massimo splendore durante il regno di Tilokaraj, un fervente religioso che fece costruire importanti templi in citt\u00e0 e respinse nuove invasioni siamesi. Tra le sue iniziative vi fu la convocazione di un importante concilio buddhista nel 1477, tenutosi nei pressi della citt\u00e0. Alla morte di Tilokaraj fece seguito il declino di Lanna, durante il quale continuarono le guerre con Ayutthaya e lotte dinastiche interne per la successione al trono. Dopo alcune rivolte cittadine fu eletto re il principe laotiano di madre lanna Setthathirat, che abbandon\u00f2 dopo due anni il trono di Chiang Mai per salire su quello di Lan Xang, portando con s\u00e9 importanti tesori tra cui la venerata statua del Buddha di Smeraldo. La citt\u00e0 si spopol\u00f2 e ci vollero 4 anni senza un sovrano per trovare un discendente di Mengrai, Mekuti, il cui operato aggrav\u00f2 la crisi.\nDominio birmano.\nDella crisi in cui versava Lanna approfittarono i birmani della dinastia di Toungoo, il cui Re Bayinnaung pose fine all'indipendenza di Lanna e alla dinastia di Mengrai nel 1558, quando occup\u00f2 Chiang Mai senza ricorrere alle armi. Il dominio birmano sarebbe durato 216 anni, nei quali gli invasori diffusero la propria cultura e lasciarono sul trono vassalli locali. Numerose furono le ribellioni in citt\u00e0, alcune delle quali portarono a brevi periodi di indipendenza, e per sicurezza i birmani spostarono la capitale Lanna a Chiang Saen.\nLa nuova dinastia Lanna nacque nella vicina Lampang, dove i sette nipoti del locale governatore Chao Thipchang guidarono nuove rivolte contro i birmani. In particolare si distinse il pi\u00f9 vecchio dei fratelli, Chao Kawila, che un\u00ec le proprie truppe a quelle siamesi del Regno di Thonburi, nato dopo la distruzione di Ayutthaya da parte dei birmani nel 1767. I birmani furono cacciati nel 1774 e il re di Thonburi Taksin affid\u00f2 Chiang Mai a Kawila.\nRegno di Chiang Mai, vassallo del Siam.\nPer scoraggiare nuove invasioni, nel 1776 la citt\u00e0 fu evacuata; Kawila e la popolazione si trasferirono a Lampang. Nel 1782 Re Taksin fu vittima di una rivolta ed il trono siamese pass\u00f2 a Rama I, fondatore del Regno di Rattanakosin, l'odierna Bangkok. Rama I conferm\u00f2 il ruolo di vassallo a Kawila, che divenne cos\u00ec il primo sovrano del Regno di Chiang Mai. Tale carica fu inizialmente solo nominale, perch\u00e9 Kawila fece ritorno a Chiang Mai solo nel 1797 e a fine anno respinse un nuovo imponente attacco birmano. La minaccia birmana si attenu\u00f2 definitivamente dopo i successi britannici nelle guerre anglo-birmane a partire dal 1824.\nLa citt\u00e0 fu ripopolata grazie anche alle incursioni compiute dalle truppe di Kawila a nord, dove furono deportati in territorio Lanna un gran numero di locali tai, tra i quali vi erano shan della Birmania e tai l\u00fc di Chiang Hung. Gradualmente le diverse etnie presenti a Chiang Mai si integrarono ed hanno dato vita ad un'atmosfera particolare, che si distingue in molti campi della cultura cittadina, come la lingua parlata e l'architettura. Oltre ai tributi versati a Bangkok, Chiang Mai e le citt\u00e0 limitrofe inviarono truppe a supporto delle campagne siamesi, come quella che represse la rivolta del re di Vientiane Anouvong nel 1827.\nStoria contemporanea.\nNei regni dei successori di Kawila fu ricostruita la citt\u00e0 che torn\u00f2 a popolarsi acquisendo via via sempre pi\u00f9 importanza in campo economico e culturale. Fu ufficialmente annessa al Siam nel 1899 durante il regno di Re Rama V, quando divenne il capoluogo del \"monthon\" Phrayap, una delle nuove suddivisioni amministrative di primo livello con cui il Siam divenne uno Stato centralizzato. Il processo di annessione richiese 6 anni per le resistenze dell'aristocrazia locale, che fu infine accontentata con titoli nobiliari e consistenti elargizioni su base annua. L'odierna municipalit\u00e0 fu istituita nel 1915 come distretto sanitario, e nel 1935 ottenne lo \"status\" di comune.\nNei decenni successivi si afferm\u00f2 progressivamente la cultura di Bangkok con il processo di thaificazione imposto dal governo centrale, in particolare con l'adozione della lingua thai nelle scuole a discapito del kham mueang e con l'immigrazione di thai centrali a Chiang Mai, in particolare commercianti, pi\u00f9 inclini agli affari dei commercianti locali. Nel 1983 i confini comunali furono allargati a 40,216\u00a0km\u00b2, contro i precedenti 17,5\u00a0km\u00b2. Nel 2015, il complesso costituito dai monumenti, dai siti archeologici e dal paesaggio culturale di Chiang Mai \u00e8 stato inserito dall'UNESCO tra le candidature alla lista dei patrimoni dell'umanit\u00e0.\nSociet\u00e0.\nLingue e dialetti.\nGli abitanti parlano il kham mueang che, al pari del thai e del lao, fa parte delle lingue tai. I tre idiomi hanno tra loro un buon livello di mutua intelligibilit\u00e0. Il kham mueang viene chiamato anche thailandese settentrionale o lanna. Il thai viene insegnato nelle scuole ed \u00e8 a sua volta diventato madrelingua per gli abitanti della zona.\nEconomia e turismo.\nIl turismo \u00e8 un'importante risorsa per l'economia della citt\u00e0 e richiama ogni anno circa un milione di visitatori. Chiang Mai offre attrattive simili a quelle di Bangkok, seppure in scala minore, ma \u00e8 molto meno congestionata dal traffico ed il clima \u00e8 pi\u00f9 temperato. Il ritmo di vita pi\u00f9 rilassato rispetto alla capitale e la vicinanza con aree protette come i parchi nazionali, consentono in questa regione attivit\u00e0 escursionistiche e naturalistiche. Sia in citt\u00e0 che nelle vicinanze ci sono molti templi famosi. \u00c8 il punto di partenza per le escursioni nelle colline e nelle giungle del nord, dove fra l'altro si possono visitare i villaggi delle trib\u00f9 di montagna come gli akha, i karen, i lahu, i hmong e altri; in citt\u00e0 decine di tour operator offrono pacchetti e guide per tali escursioni.\nNei dintorni si trovano diversi parchi nazionali, fra cui quello di Doi Inthanon (la montagna pi\u00f9 alta della Thailandia), e quello di Doi Pui Suthep. Ci sono due famosi mercati visitati dai turisti: il Night bazar, che si raggiunge percorrendo qualche centinaio di metri uscendo dal Tapae gate (la principale porta di accesso al centro che si trova ad est), aperto tutte le sere, ed il mercato della domenica, che si tiene in centro ed \u00e8 aperto tutte le domeniche dal pomeriggio fino a tarda sera.\nUna grande quantit\u00e0 di commercianti ed esportatori viene ad acquistare i prodotti dell'artigianato locale, soprattutto oggettistica e sculture in legno, gioielli in argento, bigiotteria, manufatti in seta, ombrelli, ecc. La posizione geografica di Chiang Mai ha da sempre favorito un ruolo strategico nei commerci e nell'economia della regione, si prevede un ulteriore sviluppo di tale ruolo con il miglioramento della rete stradale che la collega alla Cina e il conseguente aumento degli scambi commerciali. A parte le imprese artigiane il settore industriale vero e proprio \u00e8 poco sviluppato, fra le aziende presenti vanno segnalate quelle delle lavorazioni dei prodotti alimentari.\nL'industria del sesso \u00e8 meno sviluppata rispetto a Bangkok e Pattaya, ed \u00e8 concentrata soprattutto in alcuni beer bar, go-go bar e sale di massaggio dislocati in citt\u00e0. L'industria degli stupefacenti richiama molti meno turisti di qualche anno fa, infatti il governo ha stroncato il consumo di marijuana, eroina e oppio. Il triangolo d'oro ormai non \u00e8 pi\u00f9 il punto nevralgico di passaggio per il traffico internazionale di questi stupefacenti, mentre a partire dagli anni novanta si \u00e8 progressivamente diffusa la metanfetamina locale nota come \"yaba\" ed altre correlate. L'agenzia federale antidroga statunitense DEA ha ancora una sede di notevoli dimensioni nei pressi del Night bazaar.\nAttrazioni turistiche.\nA Chiang Mai e dintorni vi sono circa 300 templi fra i quali:\nAmministrazione.\nGemellaggi.\nChiang Mai \u00e8 gemellata con le seguenti amministrazioni:"}
{"id": "1701236", "revid": "1669436", "url": "https://it.wikipedia.org/wiki?curid=1701236", "title": "Duomo vecchio", "text": "Il Duomo vecchio, ufficialmente concattedrale invernale di Santa Maria Assunta, \u00e8 la concattedrale di Brescia, titolo che divide con l'adiacente Duomo nuovo. Costruito a partire dall'XI secolo sopra una precedente basilica, ha subito pi\u00f9 di un ampliamento nel corso dei secoli ma ha conservato intatta l'originale struttura romanica, che ne fa uno dei pi\u00f9 importanti esempi di rotonde in Italia, nonch\u00e9 come una dei pi\u00f9 significativi esempio dell'architettura romanica lombarda.\nL'edificio contiene anche numerose e importanti opere, fra le quali spiccano un sepolcro di Bonino da Campione, l'organo di Giangiacomo Antegnati, il sarcofago marmoreo di Berardo Maggi e il ciclo di tele del Moretto e del Romanino realizzato per la cappella del Santissimo Sacramento della basilica di San Pietro de Dom, qui trasferite dopo la sua demolizione. Di grande importanza \u00e8 anche la cripta, risalente al VI secolo ma restaurata nell'VIII secolo.\nStoria.\nUna complessa stratificazione.\nLa storia del Duomo vecchio ha inizio con la demolizione dell'ormai vecchia e inadeguata basilica di Santa Maria Maggiore de Dom, un edificio paleocristiano costruito forse nel VII secolo e approssimativamente coevo alla basilica di San Pietro de Dom, oggi sostituita dal Duomo nuovo. La basilica, di pianta longitudinale, senza transetto, coperta da un semplice tetto di capriate a vista e arricchita nell'VIII secolo dalla \"Cripta di San Filastrio\", doveva inoltre essere uscita verosimilmente distrutta o molto danneggiata dall'incendio che devast\u00f2 la citt\u00e0 nel 1095. Studi compiuti negli ultimi anni del Novecento hanno concluso che il cantiere della nuova cattedrale dovette essere gi\u00e0 avviato, pi\u00f9 o meno largamente, prima del grande incendio e che quest'ultimo, pertanto, si limit\u00f2 a confermare definitivamente la sorte della basilica paleocristiana. Nella prima met\u00e0 del XII secolo la nuova cattedrale doveva essere compiuta, conservando di Santa Maria Maggiore solamente la cripta sottostante.\nVicende storiche e architettoniche.\nVerso la fine del Duecento, Berardo Maggi, vescovo e primo signore di Brescia, opera un ampliamento del presbiterio e fa decorare gli interni, ma non si \u00e8 certi se l'intervento riguard\u00f2 le sole volte di copertura del deambulatorio oppure anche le pareti e la cupola centrale. Lavori pi\u00f9 imponenti vengono messi in pratica nella stessa zona fra la fine del Quattrocento e l'inizio del Cinquecento per mano di Bernardino da Martinengo, che prolunga notevolmente il presbiterio a est (1490), coprendolo con volte a crociera di carattere ancora gotico. Al cantiere partecipa anche Filippo Grassi, futuro direttore del cantiere di palazzo della Loggia. Nella stessa circostanza viene inoltre aggiunto il transetto, completandolo con la cappella delle Sante Croci sul lato sinistro (1495). Il nuovo presbiterio vede la partecipazione di Gasparo Cairano nella realizzazione delle chiavi di volta, mentre Vincenzo Civerchio ne affresca le pareti con le \"Storie della Vergine\", in seguito perdute. All'indomani del tragico sacco di Brescia per opera dell'esercito di Gaston de Foix-Nemours, nel 1512, il Comune di Brescia decide di dedicare maggiori sforzi all'abbellimento della chiesa: nel 1518 viene installato l'organo di Giovanni da Pinerolo, decorato con ante dipinte da Floriano Ferramola e dal Moretto oggi conservate nella chiesa di Santa Maria in Valvendra a Lovere. Nel 1536 lo strumento \u00e8 gi\u00e0 sostituito da quello ancora presente, opera monumentale di Giangiacomo Antegnati, che viene arricchito da ante realizzate dal Romanino, oggi nel Duomo nuovo.\nDal 1571 ha inizio il riordino degli interni secondo le direttive della Controriforma, affidato all'architetto Giovanni Maria Piantavigna. \u00c8 stata inoltre appena vinta, il 7 ottobre, la Battaglia di Lepanto dalle forze della Repubblica di Venezia, dominante sulla citt\u00e0: era il giorno dedicato a Santa Giustina di Padova e la costruzione di cappelle a lei dedicate si diffonde velocemente in tutti i territori della Repubblica. Il Piantavigna, per ragioni di simmetria con la gi\u00e0 presente cappella delle Sante Croci, posiziona la nuova cappella di Santa Giustina sul lato destro del transetto, che cambier\u00e0 poi intitolazione come cappella del Santissimo Sacramento. Inoltre, ristruttura la cappella delle Sante Croci e fa ridipingere il transetto da Tommaso Sandrini e Francesco Giugno, la cui opera \u00e8 giunta fino a noi a tratti. La cappella delle Sante Croci, fra l'altro, subir\u00e0 un ulteriore e definitivo restauro nei primi anni il Seicento. Infine, sposta l'ingresso originario della concattedrale e lo pone dov'\u00e8 tuttora.\nIl restauro.\nGli interni della concattedrale passano indisturbati sia il Settecento, sia l'Ottocento, fino alla fine di quest'ultimo quando, in seguito a preoccupanti problemi statici manifestatisi, il Duomo viene sottoposto a un radicale e generalizzato intervento di restauro e consolidamento delle strutture, diretto da Luigi Arcioni. Il restauro porta all'eliminazione di molte aggiunte e sovrastrutture barocche, ridonando all'imponente mole romanica parte del suo essenziale aspetto originario.\nAlla fine del Novecento gli affreschi del transetto vengono ripuliti e restaurati, soprattutto per rimediare ai costanti problemi di umidit\u00e0 che affliggono l'edificio. Nei primi mesi il 2010, inoltre, dopo una serie di piogge abbondanti, il problema ha raggiunto l'apice con l'inondazione della cripta, rimasta sommersa sotto una decina di centimetri d'acqua per alcune settimane. Una certa soluzione sembra essere stata fornita da opere di coibentazione dei muri interrati, messe in pratica durante l'estate del 2010.\nStruttura.\nCome gi\u00e0 detto, sia per le sue caratteristiche costruttive ed architettoniche, sia per l'altissimo grado di conservazione delle strutture originarie, il duomo vecchio di Brescia si posiziona fra i pi\u00f9 tradizionali e importanti esempi di rotonde romaniche in Italia. L'aspetto attuale \u00e8 comunque frutto di due ampliamenti: uno della fine del Quattrocento, che aggiunse l'attuale presbiterio e l'abside sul fondo, e uno praticato durante la seconda met\u00e0 del Cinquecento, che complet\u00f2 il transetto e pratic\u00f2 altri interventi. Anche la gi\u00e0 citata cripta \u00e8 estremamente significativa, essendo essa risalente al VI secolo.\nEsterno.\nL'esterno del Duomo vecchio non \u00e8 pienamente apprezzabile a causa del considerevole innalzamento della piazza del Duomo. La grande struttura cilindrica di epoca romanica \u00e8 composta di blocchi regolari di medolo, una pietra biancastra locale, interrotti da monofore con archi a tutto sesto disposte su tre diversi livelli: il primo sulle pareti del deambulatorio, il secondo alla base del cilindro centrale, il terzo, molto fitto, sulla sommit\u00e0 di quest'ultimo, dove le monofore sono sostituite, in direzione nord, sud e est, da oculi circolari. In questa fascia, le monofore presentano anche una tripla strombatura digradante verso l'interno. Il cilindro centrale, inoltre, \u00e8 decorato da leggere e sottili lesene disposte a intervalli regolari e coronato da un fregio in cotto con archetti, tipico dell'arte decorativa del periodo.\nSul fronte principale, in asse con il presbiterio interno, si trova l'ingresso alla concattedrale, che fu aperto nel 1571 in sostituzione di quello inferiore all'epoca ormai definitivamente interrato, che si pu\u00f2 ancora vedere dall'interno. Al di sopra dell'ingresso si alzava il campanile del duomo, ma un malaugurato ingrandimento del portale, effettuato nel Seicento, port\u00f2 al crollo della torre nel 1708. Il campanile, ad oggi, \u00e8 ben visibile in solamente due raffigurazioni: un dipinto di Francesco Maffei, conservato all'interno della basilica, e la miniatura in copertina all\"Estimo della citt\u00e0 di Brescia\" del 1588, che raffigura il lato est di piazza del Duomo con il Broletto, la Basilica di San Pietro de Dom e appunto il Duomo vecchio con il campanile. Dalle immagini si evince che si trattasse di una tradizionale torre campanaria romanica, approssimativamente molto simile al campanile della chiesa di San Giorgio, sebbene molto pi\u00f9 alta. L'attuale ingresso \u00e8 decorato da un portale in marmo in moderato gusto barocco, con timpano semicircolare sul portale e cimasa a coronamento del corpo d'ingresso.\nSul lato destro del Duomo si apre un'area dove, attraverso uno sterro, \u00e8 stato riproposto il livello originario che aveva la piazza al momento della costruzione della concattedrale. In questa zona si pu\u00f2 osservare un'arcata decorata da conci di pietra e mattoni alternati: si tratta dell'ingresso destro del nartece originario che fungeva da accesso al Duomo, il quale era, pertanto, privo di ingresso frontale. L'altro ingresso del nartece, posto simmetricamente a quello oggi visibile, rimane attualmente interrato sotto la piazza.\nLa parte retrostante del duomo, difficile da osservare dall'esterno a causa delle costruzioni addossate attorno all'edificio, mostra l'evoluzione della fabbrica nel corso dei secoli con i vari ampliamenti praticati, in particolare quelli cinquecenteschi. Dalla piazza del Duomo, in particolare, \u00e8 visibile l'intervento del Piantavigna, con il corpo della cappella del Santissimo Sacramento e le due piccole cupole con lanterna, una posta sopra la cappella e una sull'estremit\u00e0 del transetto. Altri particolari del retro del duomo sono visibili dalla retrostante Via Mazzini, sul fondo di una breve rientranza immediatamente di fianco alla parete del Duomo nuovo, dove il profilo murario degli edifici residenziali medievali \u00e8 assente ed \u00e8 pertanto possibile vedere molto chiaramente il lato sinistro del transetto, il retro della cappella delle Sante Croci e l'odierno campanile della concattedrale. Quest'ultimo, molto piccolo e quasi incoerente con l'importanza dell'edificio, fu costruito nel Settecento dopo il crollo della torre originaria. L'area non \u00e8 accessibile al pubblico ma solo visibile dall'esterno, essendo un cortile di servizio alla concattedrale direttamente connesso con la sacrestia interna.\nL'aspetto esterno della concattedrale, in pi\u00f9 punti, ha un aspetto rabberciato o, comunque, di fattura successiva: \u00e8 il caso, ad esempio, delle grandi monofore alla base del cilindro centrale, le quali pi\u00f9 d'una sono circondate da un \"alone\" murario visibilmente ricostruito. Si tratta degli interventi di restauro operati alla fine dell'Ottocento da Luigi Arcioni, che si adoper\u00f2 per ridare alla struttura l'originale aspetto romanico. Gli interventi furono vari e molto diffusi, all'esterno e all'interno: nel caso citato, Arcioni fece ricostruire le originali monofore in sostituzione dei grandi finestroni aperti alla fine del Cinquecento.\nInterno.\nL'interno del Duomo vecchio risulta suddiviso in varie zone poste a pi\u00f9 livelli. Caratterizzato dalla sobria solennit\u00e0 dell'architettura romanica, deve il suo aspetto attuale ai lavori di restauro ottocenteschi di Luigi Arcioni, che hanno eliminato tutte la stratificazione successiva e riportato alla luce la base originale.\nL'attuale ingresso permette ad un unico sguardo di abbracciare la platea inferiore, gli ambulacri e il presbiterio quattrocentesco: questa visuale privilegiata, che non corrisponde a quella originaria, venne aperta nel 1571 da Giovanni Maria Piantavigna, che in quel punto rialz\u00f2 il pavimento dell'ambulacro sottostante fino al livello del nuovo ingresso, mentre ai due lati del rialzo pose due scalinate che riportano al livello originario.\nAi lati dell'attuale portale si scorgono le due scale che conducevano al campanile crollato nel 1708. Anche queste scalette, con colonne romaniche, sono state riportate alla luce dal restauro ottocentesco.\nL'interno del Duomo vecchio si pu\u00f2 riassumere nel seguente schema: dall'ingresso rialzato, tramite le scale costruite dal Piantavigna si pu\u00f2 scendere, sia da destra sia da sinistra, nell'ambulacro circolare che fa da perimetro esterno alla concattedrale. L'ambulacro \u00e8 separato dal nucleo centrale, detto \"Platea di Santa Maria\", da otto imponenti pilastri che, mediante archi a tutto sesto, sostengono la grande cupola superiore. Alla platea si pu\u00f2 accedere attraverso scalette in metallo di moderna installazione, poste immediatamente a lato del punto d'arrivo sull'ambulacro delle scale del Piantavigna; procedendo invece sull'ambulacro, si arriva all'intersezione fra questo e il corpo del presbiterio dove, scesa una breve scalinata che conclude sia l'ambulacro destro sia il sinistro, si possono risalire alcuni grandini per raggiungere il presbiterio, oppure scendere nella \"Cripta di San Filastrio\" attraverso i due cunicoli laterali. Saliti i gradini del presbiterio si arriva nel transetto, prolungato su entrambi i lati, mentre procedendo ancora si salgono nuovamente dei gradini e si arriva nel coro, e da l\u00ec all'abside.\nPlatea di Santa Maria.\nLa Platea di Santa Maria, nucleo centrale e circolare del duomo, \u00e8 posto al livello pi\u00f9 basso (non considerando la cripta) e si raggiunge mediante scalette metalliche di moderna installazione; solo da qui si pu\u00f2 apprezzare appieno l'imponenza della struttura romanica, con gli otto pilastri di contorno, gli arconi, le dieci monofore che illuminano l'interno e la grande cupola centrale. Nella zona della platea in direzione opposta al presbiterio si nota l'arco dell'ingresso antico, al quale si giungeva attraverso due porte congiunte da un nartece, viste all'esterno. Chiusi i due ingressi, il nartece \u00e8 stato trasformato in cappella battesimale e vi si trova un fonte in marmo del Quattrocento.\nDi particolare interesse nella platea sono i resti della precedente Basilica di Santa Maria Maggiore de Dom, emersi durante gli scavi del 1894. Sul pavimento della platea, utilizzando delle piastrelle nere, \u00e8 evidenziato il profilo delle fondazioni della basilica, scoperte in quell'occasione: si tratta di muri di modesto spessore e privi di particolari contrafforti, il che, unito al periodo di costruzione della basilica, ha portato a credere che essa fosse di struttura molto semplice, con tetto in capriate a vista e oltretutto a navata unica, poich\u00e9 non sono state trovate tracce di pilastri interni. Dell'antica basilica, in questa zona, rimangono anche lacerti degli originali mosaici che ricoprivano i pavimenti, posti sotto le due scalette d'accesso in metallo: si tratta di mosaici a motivi geometrici risalenti al V secolo o al VI secolo, periodo di fondazione della basilica.\nCripta di San Filastrio.\nLa cripta del Duomo vecchio, raggiungibile mediante scale ai lati dei gradini che salgono al presbiterio, faceva parte della precedente Basilica di Santa Maria Maggiore de Dom e, in quanto tale, \u00e8 il luogo pi\u00f9 antico a noi giunto riguardante la cristianit\u00e0 bresciana. La cripta \u00e8 composta da tre navate da quattro campate ciascuna, separate da due colonnati e coperte da una serie di volte a crociera. Il colonnato, sotto forma di lesene, ricorre anche lungo le pareti, dove sostiene l'imposta delle volte. Le tre navate sono concluse, sul fondo, da tre absidi, mentre nicchie rettangolari e rientranze nei muri movimentano i muri laterali, soprattutto nella zona d'ingresso, dove arrivano le due scale provenienti dal presbiterio.\nLa cripta risale almeno al VI secolo, cio\u00e8 quando fu costruita la basilica, ma non ha mantenuto l'originale assetto, rivisto forse nell'VIII secolo. La cripta \u00e8 denominata \"di San Filastrio\" poich\u00e9, il 9 aprile 838, il vescovo San Ramperto colloc\u00f2 qui le reliquie del santo vescovo bresciano vissuto nel IV secolo, traslandole dalla Basilica di Sant'Andrea, prima cattedrale di Brescia e gi\u00e0 distrutta a quel tempo. Non \u00e8 inverosimile, quindi, che la cripta sia stata restaurata, assumendo il nuovo e attuale aspetto, proprio in quell'importante occasione. Dell'ambiente, pertanto, sono originali del VI secolo solamente i muri perimentrali, mentre le volte a crociera delle campate e, comunque, la posizione delle colonne risalgono almeno all'VIII secolo. Quasi tutte le colonne e i capitelli utilizzati nella cripta sono di epoca romana: \u00e8 tutto materiale di spoglio, tratto da edifici romani ormai abbandonati o in decadenza. Molti capitelli sono invece bizantini, risalenti all'VIII secolo o al IX secolo, posizionati dunque durante il restauro della cripta, e per la maggior parte sono rozze copie dei pi\u00f9 raffinati capitelli di ordine corinzio romani. Sebbene gli elementi utilizzati siano in gran parte di spoglio, si pu\u00f2 comunque apprezzare un certo ordine nel loro posizionamento: quasi tutte le colonne sono accoppiate e poste simmetricamente, oppure i capitelli fra loro simmetrici, se non uguali, sono simili o con gli stessi motivi decorativi.\nA parte i capitelli e le colonne, l'ambiente appare completamente spoglio: di tutto ci\u00f2 che un tempo, sicuramente, doveva occupare la cripta, nulla \u00e8 giunto fino a noi quanto ad altari, sculture, sarcofagi o arredi. Ultimo, degradatissimo lacerto di una qualche decorazione resta nell'abside della navatella centrale: qui, molto sbiadito, \u00e8 posto un affresco raffigurante forse \"Cristo in gloria fra angeli e i Santi Filastrio e Apollonio\". La figura di quello che dovrebbe essere Ges\u00f9 \u00e8 posta al centro e se ne distinguono, molto in alto vicino alla cornice della semicalotta di copertura, i tratti del volto. Ai lati di questa figura, si notano in basso due figure umane riccamente vestite, sormontate da un angelo a sinistra e da quella che appare un'aquila a destra. Sui bordi dell'abside appaiono, pi\u00f9 conservati, motivi decorativi quali cornici e un vaso contenente vegetali, mentre la fascia di base, alta poco pi\u00f9 di mezzo metro, \u00e8 decorata con un motivo a panneggi, anch'esso molto vago. Gli affreschi, resi in questo stato da secoli di umidit\u00e0, risalgono all'XI o al XII secolo, probabilmente apposti al momento della costruzione del duomo. Della stessa epoca, ma molto meglio conservati, sono \"Sant'Apollonio, San Gaudenzio, San Filastro e l'Arcangelo Michele\" raffigurati nelle vele della volta a crociera dell'ultima campata centrale, proprio davanti all'abside.\nOpere e dettagli.\nNel Duomo vecchio sono custodite numerosissime opere di vario tipo, collocate in pi\u00f9 punti nella concattedrale, ma concentrate nella zona del transetto e del presbiterio.\nIngresso.\nLa prima opera custodita nel Duomo vecchio, che accoglie chiunque vi entri dall'ingresso principale, \u00e8 il grande sarcofago in marmo rosso di Verona dove \u00e8 sepolto Berardo Maggi, vescovo e primo signore di Brescia, vissuto nella seconda met\u00e0 del Duecento e vera pietra miliare nella storia della citt\u00e0. Il 25 marzo 1298 infatti, Berardo Maggi impone infatti la pace fra le fazioni che dilaniavano la vita del Comune, i tradizionali guelfi e ghibellini, ponendosi come Signore della citt\u00e0 e, essendo gi\u00e0 vescovo, unificando il potere civile e temporale sotto una sola figura. Si tratta di un grande parallelepipedo monoblocco di marmo rosso di Verona, quasi privo di decorazioni, chiuso da un coperchio a doppio spiovente invece riccamente decorato. L'opera, di finissima fattura ed elevato pregio artistico, risale ai primi anni del Trecento, dal momento che lo stesso Berardo Maggi mor\u00ec nel 1308.Lo spiovente anteriore, rivolto verso l'ingresso del duomo, \u00e8 decorato con il \"Giuramento di pace e fedelt\u00e0 al vescovo\", la cosiddetta \"Pace di Berardo Maggi\" con la quale fu sancita la concordia fra le fazioni. La scena raffigura due cortei di persone che escono uno dal Broletto, posto all'estremit\u00e0 destra, e dalla Basilica di San Pietro de Dom a sinistra, dunque dai due edifici simbolo delle fazioni, e si incontrano in un'arcata centrale. Qui, ai lati di un altare, i rappresentanti dei due cortei sono raffigurati nell'atto del giuramento con la mano sopra un libro, verosimilmente la Bibbia, mentre Berardo Maggi, in piedi fra i due, tiene fra le mani una lunga pergamena recante gli accordi fra le fazioni. Curiosamente, il corteo dei ghibellini che proviene da destra \u00e8 pi\u00f9 lungo di quello dei guelfi, uscente da sinistra, e pertanto la scena centrale con il Giuramento risulta essere di poco spostata verso sinistra. Evidentemente, la fazione ghibellina contava molti pi\u00f9 membri e difatti era proprio cos\u00ec, essendo Brescia fondamentalmente ghibellina. Il fatto \u00e8 anche testimoniato dal coronamento della scena sul margine superiore dello spiovente, costituito infatti da una merlatura ghibellina.Sullo spiovente posteriore, invece, \u00e8 posto Berardo Maggi raffigurato a grandezza naturale, disteso su un lenzuolo fittamente drappeggiato, vestito con la tunica vescovile e la mitria. Nella mano sinistra tiene il pastorale, mentre la destra \u00e8 in gesto di benedizione. Sullo sfondo \u00e8 raffigurato il corteo dei \"Funerali di Berardo Maggi\", mentre sui quattro angoli del lenzuolo dove \u00e8 disteso il vescovo sono posti i quattro animali dell'Apocalisse di Giovanni, simbolo degli Evangelisti. Ai quattro angoli del coperchio, sul fianco di cubi sporgenti dallo spiovente, sono raffigurati i \"Santi Pietro e Paolo\" sul lato della \"Pace\" e, sul lato dei \"Funerali\", i \"Santi Filastrio e Gaudenzio\" a sinistra e i \"Santi Faustino e Giovita\" a destra. I due frontoni laterali del coperchio, di forma trapezoidale, recano da un lato una semplice croce greca e dell'altro l'episodio di \"San Giorgio che trafigge il Drago\". L'unica incisione sul sarcofago sottostante, invece, \u00e8 posta sul lato dei \"Funerali\" ed \u00e8 l'iscrizione dedicatoria del sepolcro: \"BERARDI MADII EPISC AC PRINCIP UR BRI\", cio\u00e8 \"A Berardo Maggi Vescovo e Principe della Citt\u00e0 di Brescia\". Il sarcofago, in origine, era collocato dietro o a fianco dell'altare maggiore: da l\u00ec, nel 1571, fu trasferito nella testata sinistra del transetto e trasportato nel luogo attuale solo nel 1896.\nA destra dell'ingresso, sotto la rampa di scale che anticamente portava al campanile, \u00e8 posta una lastra marmorea del Duecento scolpita a bassorilievo, recante la figura e l'effigie di Sant'Apollonio. La figura \u00e8 posta entro un contesto architettonico di colonne e archi e, molto probabilmente, faceva parte di un'opera maggiore, forse un dittico, essendo la colonna scolpita a sinistra troncata a met\u00e0.\nAmbulacro destro e cappella dell'Angelo Custode.\nIl lato sinistro del deambulatorio ospita, in un'arcata ricavata dentro il muro perimetrale, la cappella dell'Angelo Custode, chiusa da un cancello in ferro con bronzi dorati. L'altare della cappella risale al Seicento, \u00e8 in marmo botticino e breccia rosata ed \u00e8 caratterizzato da eleganti forme classiche. L'altare \u00e8 adornato da una tela ottagonale opera di inizio Seicento di Antonio Gandino, raffigurante l\"Angelo Custode che indica a un bimbo la via del Cielo\".\nAccanto alla cappella, entro una nicchia a met\u00e0 altezza sul muro, \u00e8 collocato in monumento funebre al vescovo bolognese Balduino Lambertini, che resse la diocesi di Brescia fra il 1344 e il 1349. Il sepolcro \u00e8 opera di Bonino da Campione, importante scultore nell'arte gotica di fine Trecento. Il fronte \u00e8 decorato con un altorilievo raffigurante, al centro, la Vergine Maria con il Bambin Ges\u00f9: quest'ultimo sta benedicendo il vescovo Lambertini che, inginocchiato, \u00e8 presentato da San Lorenzo al cospetto di altri santi, fra i quali Sant'Ambrogio che tiene nella destra un flagello. Ai lati della cassa, in due ricettacoli rettangolari aggettanti, sono invece raffigurati San Pietro e San Paolo a mezzo busto. Sopra il sepolcro \u00e8 posta una struttura a piramide tronca che culmina con la statua del \"Christus patiens\" e simula un baldacchino dalle cortine aperte, dietro le quali \u00e8 distesa la figura del vescovo in abiti pontificali e mani incrociate.\nPresbiterio.\nL'odierno presbiterio della concattedrale \u00e8 il risultato di ben due ampliamenti: il primo consiste dalla grande volta a crociera affrescata che costituisce oggi il centro del transetto, mentre il secondo consiste nel coro che procede lungo l'asse centrale dell'edificio, concluso dall'abside di fondo. Il primo \u00e8 opera della ricostruzione operata nella seconda met\u00e0 del Duecento per volont\u00e0 di Berardo Maggi, mentre il secondo fa parte del pi\u00f9 esteso ampliamento di fine Quattrocento. Sul pavimento, invece, proprio come nella Platea di Santa Maria, sono visibili i resti delle pavimentazioni a mosaico della Basilica di Santa Maria Maggiore de Dom. In particolare, proprio in cima ai gradini che salgono al presbiterio, \u00e8 visibile un mosaico databile al VI secolo che reca la scritta dedicatoria di un diacono di nome Siro il quale, a quanto pare, aveva offerto le decorazioni a mosaico della basilica. La scritta \u00e8 poi circondata dai Dodici Agnelli, simbolo apostolico. Il mosaico \u00e8 visibile a un livello pi\u00f9 basso dell'odierna pavimento tramite l'utilizzo di un vetro. Nella zona, lungo il transetto, sono visibili altri mosaici dello stesso tipo, visibili allo stesso modo sotto il pavimento, sia appartenuti alla basilica, sia di epoca romana.\nLa grande volta a crociera che copriva il presbiterio duecentesco, come detto, \u00e8 ancora completamente affrescata e le pitture, scoperte e restaurate solo nel 1957, si sono ottimamente conservate fino a noi. Nelle quattro vele, entro tondi, sono posti i simboli dei quattro Evangelisti, mentre nelle lunette di imposta sono raffigurati un \"Arcangelo\" e l\"Albero della Vita\". Il resto della volta \u00e8 fittamente decorato da cornici, rosoni e motivi geometrici, cos\u00ec come i costoloni. Nella chiave di volta \u00e8 raffigurato l'Agnus Dei. L'immagine della \"Vergine orante incensata dagli angeli\" \u00e8 dipinta sulla lunetta che immette nella platea e, come il \"Cristo benedicente\" posto di fronte, presenta caratteri notevolmente bizantini. Frammenti di pitture dello stesso periodo, rappresentanti una \"Teoria di angeli\" entro clipei, si scorgono al di sotto della decorazione a racemi quattrocentesca dell'arcone d'ingresso al nuovo presbiterio.\nQuest'ultimo, realizzato da Bernardino da Martinengo alla fine del Quattrocento, \u00e8 composto da una campata quadrata coperta da volta a crociera che costituisce il coro, chiusa sul fondo da un'abside poligonale coperto da una volta a ombrello, il tutto molto sviluppato in altezza e attinente alle direttive dell'architettura gotica, sebbene si fosse gi\u00e0 alle soglie del Cinquecento. Le pareti sono illuminate solamente da due alte bifore e le uniche decorazioni presenti sono quelle sui costoloni delle volte, a motivi vegetali. Le due chiavi di volta in marmo policromato sono opera di Gasparo Cairano e raffigurano \"Sant'Anatalone\", primo vescovo di Brescia, e \"Santa Maria Assunta\". Perdute, invece, sono le \"Storie della Vergine\" di Vincenzo Civerchio che ornavano le pareti. Al centro del presbiterio si trova il grande altare maggiore in marmo rosso di Verona, costruito forse al tempo di Berardo Maggi, pertanto alla fine del Duecento, ma consacrato solo nel 1342. Al di sopra, come ultimo sfondo di tutta la concattedrale, campeggia l'enorme \"Assunzione della Vergine\", dipinta dal Moretto tra il 1524 e il 1526 e racchiusa entro un'elegante cornice in legno dorato, opera di arte rinascimentale. La tela, dalle raffinate cromie di gusto veneziano, \u00e8 da considerarsi il vertice della produzione giovanile del pittore.\nSotto la grande pala \u00e8 posto un busto marmoreo raffigurante Papa Alessandro VIII, che fu cardinale a Brescia dal 1664 al 1674, opera di Orazio Marinali del 1690. Ai lati della pala del Moretto sono poste due tele del Romanino provenienti dalla cappella del Santissimo Sacramento nella Basilica di San Pietro de Dom, che furono qui trasferite alla demolizione della chiesa. Le tele raffigurano la \"Caduta della manna nel deserto\" e l\"Acqua che sgorga dalla roccia\". La loro sistemazione in questo punto deve considerarsi provvisoria. Gli stalli del coro sono opera di pi\u00f9 autori che vi hanno lavorato a varie riprese: iniziati da Antonio da Soresina nel 1524, sono stati da lui curati fino al 1529, dopodich\u00e9 l'incarico \u00e8 passato a Giovanni Maria Zampedris da Martinengo il quale, operando su disegno di Stefano Lamberti, li completa nel 1534.\nOrgano a canne.\nDi grande importanza \u00e8 lo storico organo a canne Fratelli Serassi \"opus 416\", costruito in due fasi nel 1824-1826 e 1829-1832 reimpiegando integralmente il materiale fonico e la cassa del precedente strumento, opera di Giovan Giacomo Antegnati del 1536. Il disegno di gusto rinascimentale e la realizzazione della cassa si devono al bolognese Battista Piantavigna. L'organo possedeva due ante dipinte dal Romanino con le \"Storie della Vergine\", oggi conservate nel Duomo nuovo. La consolle e di tipo \"a finestra\", con unica tastiera di 61 tasti (\"Fa\"-\"Fa\") e pedaliera concavo-parallela di 22 pedali (\"Do\"-\"Si\", reale in \"Do\"-\"Si\"). Dopo diversi interventi di pulitura e modifiche che si sono succeduti nei decenni, nel 2017 \u00e8 iniziato un restauro da parte della ditta Mascioni.\nSopra la cantoria sul lato opposto all'organo, invece, \u00e8 appesa una grande tela raffigurante la \"Cena in casa del fariseo\", poco visibile a causa del cattivo stato di conservazione.\nTransetto destro.\nIl transetto fa parte dell'ampliamento cinquecentesco del Duomo vecchio, ma l'aspetto attuale \u00e8 dato dai numerosi restauri praticati nei secoli successivi. Gli affreschi che lo ricoprono, in particolare, sono opera di Tommaso Sandrini e Francesco Giugno e risalgono agli inizi del Seicento. Sulla testata di fondo di questo lato del transetto si trova un altare di legno dorato dalle esuberati forme barocche, probabilmente realizzato alla fine del Seicento. In questa zona, oltretutto, la forte umidit\u00e0 proveniente dalle pareti ha rovinato molto gli affreschi, mettendo alla luce lacerti del sottostante strato decorativo cinquecentesco, purtroppo altrettanto degradato.\nSulla parete destra, di fronte alla cappella del Santissimo Sacramento, \u00e8 collocato un grande dipinto eseguito nel 1656 dal vicentino Francesco Maffei, raffigurante la \"Traslazione dei corpi dei vescovi Dominatore, Paolo e Anastasio\". L'evento avvenne nel 1581: San Carlo Borromeo, visitando la chiesa di Santo Stefano in Arce (oggi non pi\u00f9 esistente), trov\u00f2 le reliquie in cattivo stato di conservazione e ne ordin\u00f2 la traslazione in pi\u00f9 degna sede. Il dipinto, con grande sfarzo coloristico, raffigura la solenne processione del clero bresciano, presente anche San Carlo Borromeo in abito pontificale rosso, che accompagna il baldacchino contenente un sarcofago con le reliquie dei santi verso il Duomo vecchio, il tutto sovrastato da gruppi di angeli in gloria. Il dipinto, solitamente, \u00e8 ricordato per il fatto di raffigurare il crollato campanile della cattedrale, visibile all'estrema destra. Poco pi\u00f9 in l\u00e0, seminascosta da un gruppo di angeli, \u00e8 collocata anche la Basilica di San Pietro de Dom, della quale sono visibili un fianco e, vagamente, il rosone di facciata. Quella basilica, al tempo della realizzazione del dipinto, era gi\u00e0 stata abbattuta da pi\u00f9 di cinquant'anni (nel 1601), ancora prima della nascita di Francesco Maffei, avvenuta nel 1605 circa. All'epoca della realizzazione del dipinto, per\u00f2, il cantiere della nuova cattedrale era ben lungi dall'essere completato e neppure si conosceva l'aspetto che avrebbe avuto il nuovo duomo, su cui ancora si discuteva; di conseguenza, non potendo lasciare il vuoto in quel tratto della piazza, Maffei vi dipinse una sommaria riproduzione di San Pietro de Dom, probabilmente ottenuta attraverso le descrizioni di qualche cittadino che era riuscito a vederla, oppure traendo spunto da altre riproduzioni. Non \u00e8 un caso, quindi, che il profilo sia cos\u00ec vago, nascosto in gran parte dal gruppo di angeli che vi sta davanti: Francesco Maffei non conosceva nulla della basilica ormai demolita e si limit\u00f2 a tratteggiarne il rosone e il tetto a doppio spiovente, unici tratti distintivi dell'edificio di cui poteva essere certo.\nCappella del Santissimo Sacramento.\nLa costruzione della cappella risale al 1572 e, come gi\u00e0 detto, era inizialmente dedicata a Santa Giustina di Padova, poich\u00e9 nel giorno a lei dedicato era stata vinta, pochi mesi prima, la Battaglia di Lepanto. Alla demolizione della Basilica di San Pietro de Dom, che avvenne circa trent'anni dopo, tutte le tele presenti nella cappella del Santissimo Sacramento di quella chiesa furono trasferite qui e il titolo della cappella fu cambiato. Le tele erano state commissionate verso la met\u00e0 del Cinquecento al Romanino e al Moretto per decorarne le pareti. Attualmente, quelle del Moretto sono ancora presenti nella cappella, mentre le due del Romanino sono provvisoriamente poste nell'abside della concattedrale, ai lati della pala centrale. Un'ultima tela del Moretto, facente parte del medesimo ciclo, si trova sulla testata sinistra del transetto.\nLa struttura della cappella, a pianta quadrata con una piccola cupola di copertura, \u00e8 dominata dall'altare maggiore in marmi pregiati e decorato da statue in pietra dei Carra, famiglia di importanti scultori rinascimentali del Cinquecento bresciano. Queste opere, in particolare, cos\u00ec come le balaustre poste all'ingresso della cappella, provengono dalla mano dei fratelli Giovanni e Carlo Carra e sono dei primi del Seicento. Serve da pala d'altare un \"Cristo flagellato\", affresco del tardo Quattrocento attribuito a Paolo Caylina il Vecchio, staccato nel 1603 dal passaggio che, dal Duomo vecchio, portava a San Pietro de Dom. I dipinti alle pareti, opera del Moretto, fanno parte della maturit\u00e0 e attivit\u00e0 estrema dell'autore e sono \"Elia confortato dall'angelo\" sulla parete sinistra, il \"Convitto dell'agnello pasquale\" sulla destra, l\"Evangelista Marco\" e l\"Evangelista Luca\" sulla parete di fondo. Ai lati della cancellata, invece, sono posti gli \"Evangelisti Matteo\" e \"Giovanni\", opera della met\u00e0 del Seicento di Francesco Barbieri da Legnago, detto \"lo Sfrisato\".\nTransetto sinistro.\nTutta la zona del transetto, come detto, \u00e8 stata aggiunta alla concattedrale alla fine del Quattrocento, ma l'assetto attuale della sua met\u00e0 sinistra \u00e8 quello conferito da Giovanni Maria Piantavigna nel 1571. Gli affreschi, invece, esattamente come il transetto destro ma molto meglio conservati, sono opera di Tommaso Sandrini e Francesco Giugno e risalgono agli inizi del Seicento. Sulla parete sinistra, davanti alla cappella delle Sante Croci, \u00e8 posta la tomba monumentale del cardinale Francesco Morosini, vescovo di Brescia dal 1585 al 1596. Il sepolcro, dalle linee imponenti e di gusto tardo-manieristico, \u00e8 opera di Antonio Carra e risale ai primi del Seicento. Sulla testata del transetto, invece, \u00e8 addossata una lastra funeraria risalente all'inizio del Cinquecento di un non meglio noto Battista L., mentre in alto \u00e8 appesa una tela raffigurante \"Melchisedech offre pane e vino al patriarca Abramo\", opera estrema del Moretto con apporto dell'allievo Luca Mombello, gi\u00e0 parte del ciclo di tele realizzato per la cappella del Santissimo Sacramento nella Basilica di San Pietro de Dom.\nCappella delle Sante Croci.\nLa cappella, costruita nel 1495 da Bernardino da Martinengo al posto della vecchia sacrestia della concattedrale, deve l'aspetto attuale ai lavori di ristrutturazione effettuati nel 1596: in quell'anno, il decoratore Andrea Colomba opera gli stucchi della cupola. Nel 1605 si decide di completare il lavoro commissionando a vari autori un ciclo di cinque tele da appendere alle pareti, delle quali solo due vengono realizzate. Quella a sinistra \u00e8 l\"Apparizione della Croce a Costantino\", dipinta da Grazio Cossali nel 1606, mentre quella a destra raffigura la \"Donazione di Namo di Baviera\", realizzata da Antonio Gandino nello stesso periodo. La balaustra e l'altare in marmi pregiati, decorati con putti in marmo botticino, sono opera dello scultore Carlo Carra. La cappella contiene il tesoro delle Sante Croci, custodito nel cassone in ferro dorato visibile sulla sommit\u00e0 dell'altare. Si tratta di quattro importanti pezzi, fra i quali spicca la Reliquia Insigne, cio\u00e8 tre frammenti della Vera Croce. Il tesoro \u00e8 amministrato e salvaguardato dalla storica compagnia dei Custodi delle Sante Croci, fondata ufficialmente nel 1520.\nAmbulacro sinistro e cappella della Madonna.\nL'ambulacro sinistro della concattedrale, simmetricamente con il destro, ospita incastonato nella parete il monumento funebre di Domenico de Dominici, che resse la diocesi cittadina fra il 1464 e il 1478, anno della sua morte. Si tratta di uno splendido esempio di scultura rinascimentale quattrocentesca a Brescia, in un'epoca in cui l'arte gotica era ancora assolutamente radicata e utilizzata. Caratterizzata da una forte impronta classicista, l'opera \u00e8 concepita in forme rigorose e sobrie, con due lesene laterali decorate con candelabre. Festoni e clipei arricchiscono il tutto: in questi ultimi, inoltre, sono effigiati busti di personaggi dell'antichit\u00e0 visti di profilo. Le due lesene sostengono un architrave e come coronamento \u00e8 posto un timpano triangolare: all'interno del profondo vano centrale \u00e8 quindi posta la cassa, sulla quale \u00e8 scolpita la figura del vescovo giacente a mani incrociate. Una lunga iscrizione in latino ricorda e celebra la cultura umanistica, la dottrina e l'attivit\u00e0 di politico e di diplomatico che portarono il de Dominici fino alla ta del vecchio presbiterio. In questo caso, per\u00f2, l'affresco \u00e8 pi\u00f9 rovinato e i toni cromatici sono notevolmente pi\u00f9 spenti."}
{"id": "1701238", "revid": "1226", "url": "https://it.wikipedia.org/wiki?curid=1701238", "title": "Villa Saraceno Lombardi", "text": ""}
{"id": "1701239", "revid": "197586", "url": "https://it.wikipedia.org/wiki?curid=1701239", "title": "Queneau", "text": ""}
{"id": "1701240", "revid": "1226", "url": "https://it.wikipedia.org/wiki?curid=1701240", "title": "Villa Pisani Ferri", "text": ""}
{"id": "1701241", "revid": "1226", "url": "https://it.wikipedia.org/wiki?curid=1701241", "title": "Villa Gazzotti Marcello", "text": ""}
{"id": "1701247", "revid": "983767", "url": "https://it.wikipedia.org/wiki?curid=1701247", "title": "Phalaris canariensis", "text": "Phalaris canariensis (nome volgare: scagliola, canaria) \u00e8 una pianta monocotiledone, annuale della famiglia Poaceae.\nDescrizione.\nLa pianta coltivata cresce a seconda dei climi da 1,5\u00a0m fino a 3\u00a0m in altezza in maniera molto veloce.\n\u00c8 composta da una spiga ovale con ariste lunghe fino a 5\u00a0cm. Ha profonde e avvolgenti glumelle colorate a strisce verdi e bianche. Ha fiori ermafroditi con impollinazione anemofila, il periodo di fioritura va da luglio a settembre. In condizioni di crescita allo stadio \"selvatico\" la pianta ha uno sviluppo e delle dimensioni molto inferiori.\nI semi sono piccole cariossidi ellittiche, ricoperte da finissime spicole silicee, irritanti per la pelle e potenzialmente cancerogene. \u00c8 possibile trattare chimicamente per eliminare queste spicole ed esiste anche una variet\u00e0 a seme glabro. Attrae molto la fauna selvaggia soprattutto gli uccelli.\nDistribuzione e habitat.\nOriginaria del bacino del Mediterraneo \u00e8 oggi diffusa in Europa, Nord Africa, Nord America e Argentina.\nColtivazione.\nIn alcune aree (Nord Africa, Medio Oriente, Spagna, Argentina), viene coltivata, il suo ciclo colturale \u00e8 simile a quello di una graminacee primaverile (grano tenero, avena). Questa pianta \u00e8 pi\u00f9 tollerante del grano ai terreni salini. \nLa produzione della coltura varia da 5 t/ha alle 10 t/ha. \nLa coltura risulta molto sensibile agli erbicidi, tra cui Treflan ed Eptam. Viene spesso coltivata senza l'uso di questi.\nCaratteristiche della semente.\nI semi sono composti dal 61% di amido, 18,7% di proteine di cui prolamina e glutelina, ricchi di grassi grezzi per un 8,7% e di grassi raffinati per un 11% tra cui linoleico 55%, acido oleico 29%, palmitico 11% e acido lioleico 2,5%. Le sementi sono povere di amminoacidi quali lisina e treonina ma sono ricche di cistina, triptofano, e fenilalanina. Il semolino e la farina, sono poveri di fibre, zuccheri solubili e ceneri totali. Sono presenti per la maggioranza olii insaturi. Il saccarosio \u00e8 lo zucchero solubile principalmente presente nella scagliola, che costituisce circa il 47% degli zuccheri solubili. Fruttosio e glucosio sono presenti anche in piccole concentrazioni. I piccoli peli silicei sulle carene sono potenzialmente cancerogeni e sono state associate al cancro dell'esofago quando presente come contaminante nella farina di grano utilizzato in cottura del pane. I peli producono irritazioni per la pelle anche gravi per gli operatori durante la raccolta e il trasporto della semente."}
{"id": "1701248", "revid": "1226", "url": "https://it.wikipedia.org/wiki?curid=1701248", "title": "Villa Forni Costa", "text": ""}
{"id": "1701255", "revid": "287204", "url": "https://it.wikipedia.org/wiki?curid=1701255", "title": "Jelena Jankovic", "text": ""}
{"id": "1701257", "revid": "123420462", "url": "https://it.wikipedia.org/wiki?curid=1701257", "title": "Saltara", "text": "\u00c8 stato un comune autonomo fino al 31 dicembre 2016, prima di confluire con Montemaggiore al Metauro e Serrungarina nel comune di Colli al Metauro.\nGeografia fisica.\nSaltara \u00e8 collocata su un colle a 160 m s.l.m., che domina la bassa Val Metauro. Il territorio comunale, non molto esteso, si trova a nord del fiume Metauro, chiuso tra quest'ultimo e le colline a ridosso della valle. Fa parte della Comunit\u00e0 montana del Metauro.\nOrigini del nome.\nUn'ipotesi etimologica fa risalire il nome al termine latino \"Saltarius\" cio\u00e8 guardiapascoli, sorvegliante o forestale. In alcuni atti ecclesiastici risulta, in effetti, che la terra di Saltara fosse stata messa sotto la custodia di un \"saltarius\" da cui il nome all'intero territorio.\nStoria.\nDurante l'epoca romana la vallata era attraversata dalla strada consolare Flaminia, la quale coincide quasi perfettamente con l'attuale tracciato della strada statale; nei pressi della localit\u00e0 Posta Vecchia (attigua alla frazione di Calcinelli), era probabilmente situata la \"mutatio ad Octavo\", una stazione di cambio cavalli per i convogli postali e le staffette, come confermato dall'itinerario \"Hierosolymitanum\" e dal rinvenimento di murature d'epoca romana nel 1937 (ad oggi non pi\u00f9 visibili).\nLe origini vere e proprie di Saltara vengono invece fatte risalire al periodo medioevale: il primo documento che attesta la presenza del nome \"Saltara\" \u00e8 infatti una bolla papale di Giovanni VIII (872-882), dove viene citata \"Mansum Saltariae\", appartenente alla Badia di San Paterniano di Fano.\nIl paese vero e proprio sarebbe poi sorto, probabilmente, a partire dall'inizio del XII secolo.\nNumerosi documenti confermano che gi\u00e0 nel 1139 il Monastero di Fonte Avellana possedeva la chiesa di San Martino di Saltara (\"ecclesiam Sancti Martini de Exaltaria\"), nonostante la tradizione popolare che identifichi la chiesa in un insediamento dell'Ordine Templare, mentre al 1176 risale un atto che definisce Saltara come castello (\"castrum\"). A partire dal 1283 Saltara divenne soggetta al comune di Fano, il quale nomin\u00f2 un capitano a capo del castello, considerato importante avamposto difensivo della valle del Metauro. Da allora Saltara rimase legata alla citt\u00e0 di Fano e ne segu\u00ec di conseguenza le sorti storiche, soggetta prima al dominio dei Malatesta e poi a quello dello Stato della Chiesa, direttamente dipendente da Roma nell'ambito della cosiddetta \"libertas ecclesiastica\". Divenne infine Comune nel 1861, con l'Unit\u00e0 d'Italia.\nFrancesco Guicciardini cita Saltara nella sua \"Storia d'Italia\", indicandola come luogo di soggiorno dell'esercito di Lorenzo de' Medici, impegnato contro il duca d'Urbino Francesco Maria I della Rovere nel 1516 (libro 13, cap. 4):\nMonumenti e luoghi d'interesse.\nIl castello.\nDi Saltara sono ancora ben conservate le mura del castello con l'imponente scalinata d'accesso al centro storico dove si trovano gli antichi mercati coperti, una via coperta a portico adibita per ospitare il mercato dal 1489, per concessione dei signori Malatesta. Tra gli edifici del castello si possono notare il Palazzo comunale e la Torre civica che reca sulla facciata frammenti dello stemma Malatestiano con il dragone alato, emblema di Saltara.\nArchitetture religiose.\nDelle 40 chiese che un tempo esistevano in questo paese, le pi\u00f9 interessanti oggi sono:\nEconomia.\nSaltara ebbe grande importanza per i suoi mercati e le sue fiere sin dal tardo Medioevo, da quando nel 1449 il loro signore, Novello Malatesta, concesse al castello di avere il suo mercato settimanale. Le fiere-mercato attiravano genti non solo dall'intera valle del Metauro ma anche dalle regioni limitrofe facendo la fortuna economica del paese, queste manifestazioni si protrassero fino al 1955 \u2013 1960, periodo in cui le antiche attivit\u00e0 agricole su cui faceva perno l'economia di Saltara e di tutta la zona furono soppiantate dalle industrie sorte nella frazione di Calcinelli e nel quartiere di Postavecchia.\nPrima dell'industrializzazione della zona, a Saltara si erano sviluppate due importanti attivit\u00e0 come la produzione di corde di canapa, attiva fino al dopo guerra ed i cappelli, quest'ultima attivit\u00e0 ebbe notevole sviluppo dalla fine del XIX secolo fino agli anni 1930. I cappelli di Saltara raggiungevano non solo i mercati locali ma anche quelli pi\u00f9 remoti di Marche e Romagna, oggi resta solo un piccolo negozio e una via dei cappellai a ricordo di questa importante attivit\u00e0 economica del paese.\nIl comune di Saltara come altri comuni della Valle del Metauro dagli anni 1960 ha conosciuto un notevole sviluppo industriale, economico ed edilizio tuttora in atto. La frazione di Calcinelli posta in pianura, lungo la via Flaminia, ha beneficiato di questa espansione trasformandosi in pochi decenni da piccolo borgo rurale ad importante centro di produzioni industriali. Negli ultimi anni l'intensa attivit\u00e0 edilizia ha quasi portato alla fusione tra le frazioni ed il capoluogo del comune, realizzando in tal modo l'unione tra le aree del comune che da secoli sono sempre state culturalmente e socialmente divise, ognuna barricata sulla propria presunta superiorit\u00e0 basata su motivi storici o economici.\nAmministrazione.\nFonte: Ministero dell'Interno.\nSport.\nLo sport pi\u00f9 antico praticato a Saltara \u00e8 il gioco del pallone col bracciale, molto in voga fino agli anni 1930 ma che dal dopoguerra venne totalmente dimenticato. Vantano una lunga tradizione il ciclismo, il calcio, la pesca, la caccia, la pallavolo e il gioco delle bocce.Infine nasce anche il gruppo podistico che a un anno dalla sua venuta alla luce (2010) vanta gi\u00e0 22 tesserati ed ha gi\u00e0 partecipato a diverse maratone tra cui Roma, Firenze e due edizioni della Collemarathon. Ora pronto anche all'organizzazione di una competizione all'interno del comune prevista per il 30 ottobre 2011. Riguardo all'attivit\u00e0 ciclistica, la Polisportiva Omicioli venne fondata nel 1923, mentre la prima gara risale al 1926. Da allora sono state organizzati a Saltara numerosi campionati nazionali di diverse categorie e gare d'importanza nazionale ed internazionale fino a giungere alla Settimana tricolore (2003), alla 5\u00aa tappa della Tirreno-Adriatico (2005) e alla 5\u00aa tappa Cesena-Saltara dell'89\u00ba Giro d'Italia (2006).\nLa squadra di calcio locale \u00e8 la Nuova Real Metauro che gioca nel girone A di Promozione e rappresenta anche il comune di Cartoceto visto che la Nuova Real Metauro \u00e8 frutto di un'unione tra Lucrezia calcio di Cartoceto e Calcinelli calcio di Saltara."}
{"id": "1701262", "revid": "80598", "url": "https://it.wikipedia.org/wiki?curid=1701262", "title": "O surdato 'nnammurato", "text": ""}
{"id": "1701273", "revid": "1873017", "url": "https://it.wikipedia.org/wiki?curid=1701273", "title": "Pezza Petrosa", "text": "Pezza Petrosa \u00e8 un sito archeologico nel comune di Villa Castelli (BR), presso la strada provinciale per Grottaglie. Il sito \u00e8 costituito dai resti di una necropoli e di un \"phrourion\" esistito tra il IV secolo a.C. e I secolo a.C., nell'ambito di un'area che mostra significative tracce di frequentazione dal neolitico all'alto medioevo.\nNecropoli dorica.\nNella localit\u00e0 \u00e8 stata rinvenuta la necropoli messapica e dorica di 33 sepolture di varia tipologia e orientamento, generalmente a inumazione e in alcuni casi polisome (con pi\u00f9 di un defunto).\nI corredi funerari, oggi ospitati presso il Museo archeologico nazionale di Taranto e presso il Museo archeologico comunale di Villa Castelli, permettono di datare l'uso della necropoli al IV-III secolo a.C. La somiglianza delle ceramiche rinvenute con quelle della greca Taranto hanno permesso di ipotizzare la presenza di un insediamento di fondazione tarantina al confine con i territori dei centri messapici di \"Kailia\" (Ceglie Messapica), \"Mesocorus\" (nei pressi di Carosino, \"Hyria\" (Oria), \"Brent\u00e8sion\" (Brindisi) ed \"Egnatia\" (nel comune di Fasano)..\nScavi archeologici sono stati condotti sul sito dalla Soprintendenza archeologica della Puglia nel 1989-1990. Gli scavi hanno identificato resti anche dell'abitato, un \"phrouron\" (avamposto militare) tarantino, riutilizzato in epoca romana. I resti, danneggiati dai lavori agricoli, comprendevano possibili resti di abitazioni e delle mura difensive in blocchi, databili per motivi stratigrafici a dopo la met\u00e0 del IV secolo a.C..\nReperti medievali.\nPochi metri pi\u00f9 a nord del sito archeologico sono state rinvenute tracce di cisterne altomedievali, oggi sotto il parcheggio del sito archeologico, \u00c8 inoltre stata rinvenuta una moneta bizantina del X secolo con l'effigie dell'imperatore bizantino Costantino VII.\nIdentificazione.\nNel 1590 in una carta geografica del Salento opera del cartografo fiammingo Gerard Kremer (e firmata \"per Gerardum Mercatorem\") l'antica \"Rudiae\" sarebbe indicata tra Villa Castelli e Grottaglie.\n Negli anni trenta uno studioso locale ha ipotizzato l'identificazione del sito con la citt\u00e0 romana di \"Rudiae\". Sempre nel medesimo periodo l'allora soprintendente agli scavi archeologici in Puglia, Ciro Drago, aveva proposto l'identificazione del sito archeologico come parte dei resti dell'antica \"Rudiae\" che avrebbe coperto a macchia di leopardo il territorio tra Villa Castelli, Grottaglie e Francavilla Fontana. Successivamente tuttavia \"Rudiae\" \u00e8 stata identificata con l'antico abitato messo in luce presso San Pietro in Lama a pochi chilometri da Lecce. L'ipotesi dell'identificazione del sito archeologico di Pezza Petrosa con \"Rudiae\", \u00e8 stata recentemente riproposta da uno studioso locale.\nUn recente studio sul significato del termine \"phrourion\" discute, in base alle occorrenze delle fonti e in particolare dell'uso che ne viene fatto in Tucidide e Senofonte e, soprattutto, in Diodoro Le conclusioni a cui giunge lo studio sembrerebbero indicare che, sulla base delle fonti, il senso attribuibile al termine possa denotare anche una struttura urbana pi\u00f9 complessa assimilabile alla polis."}
{"id": "1701274", "revid": "197586", "url": "https://it.wikipedia.org/wiki?curid=1701274", "title": "Tabarri", "text": ""}
{"id": "1701277", "revid": "197586", "url": "https://it.wikipedia.org/wiki?curid=1701277", "title": "Pietro (partigiano)", "text": ""}
{"id": "1701279", "revid": "3831", "url": "https://it.wikipedia.org/wiki?curid=1701279", "title": "Grotta di facciasquata", "text": ""}
{"id": "1701283", "revid": "287204", "url": "https://it.wikipedia.org/wiki?curid=1701283", "title": "Pseudois schaeferi", "text": "La pecora azzurra nana o bharal nano, Pseudois schaeferi, \u00e8 una specie minacciata di capride diffusa in Cina e Tibet. Vive sulle basse, aride ed erbose pendici della gola dello Yangtze superiore nella contea di Batang della provincia del Sichuan, ed in una piccola parte della regione autonoma tibetana, dove \u00e8 noto con il nome locale di \"Rong-na\".\nRitenuto originariamente una sottospecie di bharal (\"Pseudois nayaur\"), si inizi\u00f2 a considerarlo una specie separata in seguito ad alcuni studi morfologici effettuati negli anni '70. Comunque, recenti analisi molecolari hanno mostrato che le differenze tra le due specie sono minime, il che suggerisce che vada considerato nuovamente una sottospecie di bharal.\nLa pecora azzurra nana si differenzia dal bharal soprattutto per le dimensioni, dal momento che i maschi adulti pesano intorno ai 35\u00a0kg, circa la met\u00e0 del bharal. In questa specie si riscontra un minore dimorfismo sessuale e le femmine di entrambe le specie sono molto simili. Il mantello \u00e8 color grigio acciaio con dei riflessi argentati, colorazione in generale pi\u00f9 scura di quella del bharal, e le corna dei maschi sono pi\u00f9 piccole, pi\u00f9 sottili e pi\u00f9 verticali, ed inoltre non si arricciolano all'interno.\nNel 2000 si stimava che sopravvivessero solamente 200 esemplari di pecora azzurra nana. Questa specie viene cacciata e nel suo areale limitato non pu\u00f2 mettersi al riparo dall'uomo e dal bestiame. Sebbene nel 1995 venne costituita attorno a Zhubalong una riserva di 142,4\u00a0km quadrati, le attivit\u00e0 umane in quei luoghi non sono mai cessate."}
{"id": "1701284", "revid": "1442080", "url": "https://it.wikipedia.org/wiki?curid=1701284", "title": "Pseudois", "text": "Pseudois \u00e8 un genere della famiglia Bovidae, che comprende due specie:"}
{"id": "1701285", "revid": "57342", "url": "https://it.wikipedia.org/wiki?curid=1701285", "title": "Nastro d'argento alla migliore fotografia", "text": "Il Nastro d'argento alla migliore fotografia \u00e8 un riconoscimento cinematografico italiano assegnato annualmente dal Sindacato Nazionale Giornalisti Cinematografici Italiani a partire dal 1946.\nDal 1959 al 1971 sono stati assegnati premi distinti per la miglior fotografia in bianco e nero e a colori.\nI direttori della fotografia che hanno ricevuto questo premio il maggior numero di volte sono Giuseppe Rotunno con otto vittorie, e a seguire Luca Bigazzi (sette), Tonino Delli Colli (sei), Gianni Di Venanzo, Vittorio Storaro e Armando Nannuzzi (cinque).\nAlbo d'oro.\nI vincitori sono indicati in grassetto, a seguire gli altri candidati."}
{"id": "1701286", "revid": "92719", "url": "https://it.wikipedia.org/wiki?curid=1701286", "title": "Pecora azzurra nana", "text": ""}
{"id": "1701290", "revid": "125835248", "url": "https://it.wikipedia.org/wiki?curid=1701290", "title": "Nima Arkani-Hamed", "text": "Biografia.\nI genitori di Arkani-Hamed, Jafargholi \"Jafar\" Arkani-Hamed e Hamideh Alasti, sono entrambi fisici dell'Iran. Suo padre, originario di Tabriz, aveva lavorato per il programma Apollo nei primi anni '70, \u00e8 stato presidente del dipartimento di fisica presso l'Universit\u00e0 di Sharif a Teheran, e in seguito ha insegnato Scienze della Terra e Planetologia presso l'Universit\u00e0 McGill a Montr\u00e9al. Arkani-Hamed \u00e8 nato a Houston e ha trascorso i primi anni della sua vita tra Iran e Stati Uniti. Accompagnava suo padre nelle escursioni a Teheran quasi ogni fine settimana.\nDopo la rivoluzione islamica del 1979, la famiglia di Arkani-Hamed decise di tornare in Iran, poich\u00e9 il nuovo governo iraniano aveva promesso libert\u00e0 di espressione e possibilit\u00e0. Tuttavia, la Rivoluzione culturale, seguita alla rivoluzione del 1979, port\u00f2 alla chiusura forzata delle universit\u00e0 iraniane. Il padre di Arkani-Hamed, Jafar, che all'epoca lavorava all'Universit\u00e0 di Sharif di Teheran, ha scritto una petizione con i suoi colleghi denunciando le chiusure. Il padre di Arkani-Hamed e i suoi colleghi sono stati successivamente inseriti nella lista nera dal nuovo governo; coloro che sono stati catturati sono stati imprigionati o impiccati. Suo padre, che in seguito ha dovuto andare \"underground\", ha pagato tutti i risparmi di una vita per portare lui e la sua famiglia fuori il paese. Arkani-Hamed, che all'epoca aveva 10 anni, fugg\u00ec con la sua famiglia in Canada.\nCarriera.\nSi laurea con lode in matematica e fisica all'Universit\u00e0 di Toronto e successivamente si trasferisce all'Universit\u00e0 della California a Berkeley dove lavora con Lawrence Hall, completando il suo dottorato nel 1997.\nCome post-doc a Stanford collabora con il fisico Savas Dimopoulos alla teoria delle dimensioni addizionali grandi, o modello ADD (modello di Arkani-Hamed, Dimopoulos e Dvali), per spiegare la debolezza dell'interazione gravitazionale rispetto alle altre interazioni.\nNel 1999 torna a Berkeley come membro della facolt\u00e0 di fisica, visitando Harvard durante la primavera del 2001. Nell'autunno del 2002 diventa ufficialmente membro della facolt\u00e0 a Harvard e nel 2003 vince la Medaglia Gribov della European Physical Society.\nNel 2008 Arkani-Hamed vice il premio \"Raymond and Beverly Sackler\" dell'Universit\u00e0 di Tel Aviv, istituito per giovani scienziati che abbiano dato contributi eccezionali e fondamentali nella fisica.\nDopo essere stato professore di fisica a Harvard dal 2002 al 2008, ora \u00e8 membro dell'Institute for Advanced Study.\nDal 2008 comincia a lavorare attivamente su un'alternativa alla standard teoria quantistica dei campi perturbativa. Lo studio si basa sull'uso della Teoria dei twistor, di N=4 Supersimmetria e di N=8 Supergravit\u00e0. L'idea \u00e8 di trovare una teoria che non sia legata ai concetti di unitariet\u00e0 e localit\u00e0 manifesti. Questi concetti dovrebbero ancora far parte della teoria in una forma nascosta o comunque non esplicita, e la teoria si focalizzerebbe invece sul calcolo delle ampiezze di probabilit\u00e0. La localit\u00e0 e l'unitariet\u00e0 emergerebbero naturalmente da questa teoria solo in un secondo momento. Riguardo a questi suoi studi, il 4 giugno 2010 ha dichiarato, durante il suo intervento alla Conferenza \"Planck 2010\" al CERN di Ginevra: \"Posso senz'altro dire che questo \u00e8 l'argomento di ricerca pi\u00f9 importante di cui mi sia occupato in tutta la mia vita\", e riguardo alla teoria stessa ha dichiarato: \"decenni fa Feynman ci ha fatto comprendere l'importanza dello Spaziotempo nella teoria quantistica dei campi, ora \u00e8 arrivato il momento di sottrarre lo spaziotempo dalla teoria quantistica dei campi e muoverci verso una teoria pi\u00f9 completa\".\nHa preso parte, nel 2013, al film documentario \"Particle Fever\"."}
{"id": "1701291", "revid": "117782198", "url": "https://it.wikipedia.org/wiki?curid=1701291", "title": "Preistoria americana", "text": "La Preistoria americana \u00e8 il periodo di tempo compreso tra il popolamento del continente e la formazione delle grandi civilt\u00e0 americane. Si tratta di una fase storica di grande interesse di ricerca visto che il continente americano fu l'unica porzione di terra nel pianeta che ebbe uno sviluppo umano isolato fino al suo incontro diretto con le culture europee, africane e del resto del mondo. Questo non significa che non abbia avuto una qualsiasi forma di interazione con il resto del mondo, ma i popoli americani non furono partecipi degli avvenimenti storici e degli altri risultati che furono comuni al resto dei continenti fino al 1492. \nCon la scoperta dell'agricoltura durante il Periodo Formativo, cominci\u00f2 la sedenterizzazione e a partire da questo momento nacquero le principali culture americane, alcune delle quali svilupparono la scrittura, complessi e precisi calendari, tecniche di coltivazione, osservazioni astronomiche e altre conoscenze che le misero alla pari delle altre civilt\u00e0 nel resto del mondo. Se l'isolamento millenario dell'America pu\u00f2 aver creato una certa emarginazione dei progressi di culture come la greca, la cinese, l'egizia, la fenicia, i progressi culturali americani non rappresentarono altro che la capacit\u00e0 dell'uomo di adattarsi e sopravvivere in un determinato contesto ambientale.\nLa preistoria americana \u00e8 oggetto di studio permanente viste le molte domande che rimangono senza risposte certe come le teorie del popolamento e la storia e lo sviluppo di molti popoli indigeni americani.\nPopolamento del continente.\nFino agli ultimi decenni del XX secolo, esisteva un ampio consenso riguardo all'arrivo dell'uomo nel continente americano dalla Siberia all'Alaska attraverso il ponte di Bering intorno al 14000 a.C. (teoria del popolamento tardo). Ultimamente la teoria del popolamento tardo \u00e8 sempre pi\u00f9 messa in discussione.\nConosciuta anche come \"Cultura Clovis\", la teoria del popolamento tardo si formul\u00f2 integrando differenti teorie e scoperte scientifiche:\nLa scoperta nel 1928 della Cultura Clovis, risalente a 13.500 anni fa, e con il suo riconoscimento unanime nel 1937 si prov\u00f2 la presenza umana in America durante il Pleistocene;\nLa teoria di Ale\u0161 Hrdli\u010dka pubblicata nel 1937, secondo cui l'uomo sarebbe entrato nel continente americano dalla Siberia attraverso lo Stretto di Bering;\nLa teoria di C. Vance Haynes esposta nel 1964, secondo cui durante l'ultima glaciazione il calo del livello degli oceani aveva provocato la formazione del Ponte di Bering, una striscia di terra che congiungeva Asia e America. Da qui si suppone che un gruppo di cacciatori-raccoglitori sia penetrato nel continente americano seguendo un corridoio aperto tra i ghiacci dal corso del fiume Makenzie attorno al 14000 a.C.\nLa teoria del popolamento tardo \u00e8 stata pi\u00f9 volte messa in discussione da scienziati provenienti da diverse aree di studio (archeologi, genetisti, linguisti) che hanno elaborato una nuova teoria del popolamento precoce che sostiene un'antichit\u00e0 maggiore per la prima entrata nel continente (tra 20.000 e 60.000 anni fa) e rotte d'ingresso alternative.\nIl tema \u00e8 oggetto di un appassionato e appassionante dibattito antropologico tra i difensori delle due teorie.\nLe nuove teorie sul popolamento precoce si trovano d'accordo con le gi\u00e0 esistenti teorie che affermano l'esistenza di multiple correnti migratorie: attraverso l'Alaska e l'Oceano Pacifico (Paul Rivet), dall'Australia utilizzando un ponte di terra come quello di Bering ma nella zona antartica e entrando dal Sudamerica, e anche dall'Europa come conferma la presenza dell'aplogruppo X nel DNA mitocondriale di alcuni indigeni.\nNonostante i dubbi e le critiche del dibattito scientifico riguardo al popolamento dell'America, ci sono delle conclusioni che si possono proporre:\nPeriodi preistorici americani.\nLa storia dell'America precolombiana \u00e8 stata suddivisa in 5 periodi. I primi tre corrispondono propriamente alla Preistoria, mentre gli ultimi due corrispondono allo sviluppo delle civilt\u00e0 americane.\nLa preistoria americana comincia nel momento in cui i primi popoli provenienti dal continente asiatico attraversarono l'Alaska circa 40.000 anni fa, fino allo sviluppo delle civilt\u00e0 americane nel III sec. \n\u00c8 stata divisa in\nPeriodo Paleoindio.\n\u00c8 il periodo pi\u00f9 lungo della Preistoria americana. Comincia dall'arrivo dei primi uomini nel continente (circa 40.000 anni fa) fino alla scoperta dell'Agricoltura in Mesoamerica (10.000 anni fa). Non si pu\u00f2 stabilire con certezza quale parte del continente fu popolata per prima, in quanto le datazioni che unanimemente sono riconosciute come le pi\u00f9 antiche del continente si trovano una nel Nord e l'altra nel Sud America.\nLa maggiore certezza riguardo al periodo paleoindio \u00e8 costituita dalla Cultura Clovis. Fino alla met\u00e0 del sec. XX era considerata la pi\u00f9 antica del continente (da 13.000 a 10.000 anni fa), ma gli scavi realizzati nella seconda met\u00e0 del secolo hanno rivelato l'esistenza di culture pi\u00f9 antiche (\"Pre-Clovis\")."}
{"id": "1701292", "revid": "1716540", "url": "https://it.wikipedia.org/wiki?curid=1701292", "title": "Savas Dimopoulos", "text": "Biografia.\nNato a Istanbul, si \u00e8 trasferito ad Atene a causa delle tensioni etniche tra gli anni cinquanta e anni sessanta per la questione cipriota.\nHa conseguito il dottorato all'Universit\u00e0 di Chicago con Y\u014dichir\u014d Nambu nel 1979.\nHa lavorato per un periodo al CERN.\n\u00c8 conosciuto soprattutto per le sue teorie sulle dimensioni addizionali in collaborazione con Nima Arkani-Hamed e Gia Dvali.\nHa preso parte, nel 2013, al film documentario \"Particle Fever\", il quale narra gli esperimenti eseguiti al CERN con il Large Hadron Collider."}
{"id": "1701295", "revid": "767487", "url": "https://it.wikipedia.org/wiki?curid=1701295", "title": "Gia Dvali", "text": "\u00c8 professore di fisica e un membro del Centro di Cosmologia e fisica delle particelle alla New York University.\nHa ricevuto il suo dottorato in fisica delle alte energie e cosmologia alla Universit\u00e0 statale di Tbilisi.\nGeorgi Dvali \u00e8 conosciuto soprattutto per il modello ADD, una teoria sulle dimensioni addizionali proposta insieme a Nima Arkani-Hamed e Savas Dimopoulos.\nNel 2000 Dvali ha ricevuto il premio \"New York City's Mayor's Award for Excellence in Science and Technology\". "}
{"id": "1701296", "revid": "54354", "url": "https://it.wikipedia.org/wiki?curid=1701296", "title": "Georgi Dvali", "text": ""}
{"id": "1701306", "revid": "17654", "url": "https://it.wikipedia.org/wiki?curid=1701306", "title": "Marcos Marcelo Tejera", "text": ""}
{"id": "1701310", "revid": "400694", "url": "https://it.wikipedia.org/wiki?curid=1701310", "title": "Disco TEC", "text": "La Disco TEC s.r.l. \u00e8 stata una casa discografica italiana attiva agli inizi degli anni '70.\nStoria della Disco TEC.\nLa Disco TEC venne fondata fondata nel 1970 dal paroliere Alberto Testa e dal musicista Flavio Carraresi; il nome deriva dall'assonanza con la parola francese \u201cdiscot\u00e8que\u201d, e le tre lettere TEC, scritte in maiuscolo, sono la sigla dei due fondatori (Testa E Carraresi).\nL'etichetta, con sede a Milano, era distribuita dalla Dischi Ricordi, e si \u00e8 caratterizzata per una produzione mai banale e, spesso, all'avanguardia: per la Disco TEC ha, inciso, ad esempio, il cantante libanese Tony Benn Feghali, prodotto dallo stesso Testa (come altri artisti della casa discografica), uno dei primi in Italia a mischiare il rock con le sonorit\u00e0 orientali ed arabe.\nI dischi pubblicati.\nPer la datazione ci siamo basati sull'etichetta del disco, o sul vinile o, infine, sulla copertina; qualora nessuno di questi elementi avesse una datazione, ci siamo basati sulla numerazione del catalogo; se esistenti, abbiamo riportato oltre all'anno il mese e il giorno (quest'ultimo dato si trova, a volte, stampato sul vinile)."}
{"id": "1701315", "revid": "55935", "url": "https://it.wikipedia.org/wiki?curid=1701315", "title": "Spirocheta", "text": ""}
{"id": "1701318", "revid": "1272592", "url": "https://it.wikipedia.org/wiki?curid=1701318", "title": "Planetarium Football Star", "text": "Planetarium Football Star, detto Footstar, \u00e8 un videogioco per browser gratuito di tipo manageriale ispirato al calcio.\nIl genere \u00e8 MMOG, l'utente controlla un giocatore di calcio, lo allena e gioca con altri giocatori (controllati da altre persone o dal computer) al fine di ottenere successo. \"FootStar\" \u00e8 stato aperto il 30 ottobre del 2006 e ora \u00e8 attualmente alla trentottesima stagione. Il gioco \u00e8 previsto per 66 paesi e 30 lingue differenti e ha al 2008 circa 30000 utenti.\n\"FootStar\" \u00e8 il secondo progetto del Planetarium Games team. \u00c8 completamente gratis sebbene c'\u00e8 un opzionale \"FS Fan\" che pu\u00f2 essere comprato dopo la registrazione e consiste nel pacchetto Silver e pacchetto Gold. Non viene dato alcun tipo di vantaggio nel gioco, ma l'FS FAN d\u00e0 una serie di opzioni extra e accesso e diversi aspetti del gioco. Con il Gold l'utente pu\u00f2 allenare una squadra, col silver pu\u00f2 al massimo fare l'assistente, oltre a seguire normalmente un calciatore.\nModalit\u00e0 di gioco.\nLa registrazione al gioco \u00e8 controllata e approvata da un membro dello staff di \"Footstar\". In genere si parla di GameMasters o Super-Moderatori. La validazione di tali moderatori viene fatta al fine di prevenire il cheating. Dopo il processo di validazione e registrazione, l'utente avr\u00e0 l'opzione di scegliere il controllo di un giocatore con zero \"Skill\", da una lista di giocatori disponibili. Ogni giocatore ha un nome specifico e una faccia, e non potranno essere cambiati in seguito.\nOgni giocatore (controllato da un utente o no) ha sue specifiche abilit\u00e0, che, in caso di giocatori controllati da utenti, possono essere migliorate con l'allenamento. Le sessioni di allenamento si dividono in 3 lungo l'intero giorno. Alle 0:00, 8:00, 16:00.\nL'utente pu\u00f2 scegliere da un menu quale abilit\u00e0 allenare nelle suddette sessioni giornaliere.\nQuando un'abilit\u00e0 viene allenata, migliora e si avr\u00e0 lo scatto al livello successivo. All'inizio la \"skill\" di partenza \u00e8 0. La massimale \u00e8 20. E non si pu\u00f2 andare oltre il 20.\nLe skill condizionano la qualit\u00e0 del gioco del giocatore durante le partite, ovviamente. Le partite sono simulazioni vere di calcio, con tutte le regole implementate. I cartellini e gli infortuni non sono ancora al momento implementati, ma dalla stagione 7 sar\u00e0 introdotto un nuovo motore di gioco che tratter\u00e0 gli stessi.\nOgni giocatore pu\u00f2 decidere se giocare in una squadra controllata da un umano, da un computer o nessuna delle due, giocando per il calcio amatoriale. Stare in una squadra vera controllata da un umano pu\u00f2 potenzialmente aiutare un giocatore a migliorare pi\u00f9 velocemente, in quanto ha un salario e un allenamento di squadra. Il salario per le squadre non umane \u00e8 il minimo sindacale: 500\u20ac! Nelle umane ci\u00f2 \u00e8 contrattabile con l'allenatore.\nAltre attivit\u00e0 che l'utente pu\u00f2 fare:\nSquadre e campionati a piramide.\nAttualmente in Italia ci sono 4 serie. Serie A, B(2 gironi), C(4 gironi), D(16 gironi).\nLe squadre giocano nelle loro nazioni in un sistema a piramide; al momento non sono previste competizioni internazionali tra club.\nLe squadre controllate da un umano hanno un allenatore umano, e, se l'allenatore vuole, pu\u00f2 scegliere assistenti. Loro possono effettivamente controllare tutto del team, dai contratti alla tattica ai giocatori usati nelle partite. Il controllo di una squadra \u00e8 l'unica cosa che si ottiene pagando. Praticamente solo gli utenti che pagano possono allenare una squadra.\nSquadre nazionali e Coppa del Mondo.\nOgni paese ha una federazione nazionale (con un utente eletto presidente dalla comunit\u00e0) e tre squadre nazionali (maggiore, under-21, under-18). Ogni federazione nomina un manager di una squadra come manager di una delle tre nazionali del paese. Ogni stagione c'\u00e8 un mondiale under18 e under21 con relative qualificazioni, e ogni tre stagioni c'\u00e8 il mondiale con le nazionali maggiori. Le nazioni che si possono qualificare al mondiale partecipano a una pre-qualificazione, che nel caso delle nazionali maggiori, sono divise in qualificazioni continentali. Europa, America, Asia, Africa e Oceania.\nStagioni.\nOgni stagione dura 16 settimane. Ogni stagione corrisponde a un anno nel gioco e i giocatori compiono gli anni ogni stagione che passa da quando hanno iniziato."}
{"id": "1701324", "revid": "1318658", "url": "https://it.wikipedia.org/wiki?curid=1701324", "title": "Eurostazioni", "text": "Eurostazioni S.p.A. \u00e8 una societ\u00e0 per azioni, fino al 2015, azionista di minoranza di Grandi Stazioni S.p.A., la societ\u00e0 che si occupa della riqualificazione e della gestione delle 13 maggiori stazioni ferroviarie italiane,in seguito alla scissione societaria \u00e8 rimasta azionista di Grandi Stazioni Immobiliare.\nGrandi Stazioni Immobiliare.\nGrandi Stazioni Immobiliare S.p.A. \u00e8 la societ\u00e0 focalizzata sulla valorizzazione degli immobili. Vede come azionisti il Gruppo FS Italiane al 60% ed Eurostazioni al 40%.\nAzionisti.\nAzionisti di Eurostazioni sono:"}
{"id": "1701325", "revid": "110157", "url": "https://it.wikipedia.org/wiki?curid=1701325", "title": "Chiesa di Santa Maria dell'Orazione e Morte", "text": "La chiesa di Santa Maria dell'Orazione e Morte \u00e8 un luogo di culto cattolico di Roma, nel rione Regola, situata in Via Giulia, tra l'arco Farnese e l'adiacente Palazzo Falconieri.\nStoria e opere.\nQuesta chiesa fu eretta dalla confraternita omonima nel 1573 insieme all'oratorio annesso. Poich\u00e9 era troppo angusta, fu riedificata nel 1737 da Ferdinando Fuga e consacrata sotto i titoli del SS. Crocifisso e della Beata Vergine da Cristoforo d'Almeida, arcivescovo di Perge, il 20 ottobre 1738.\nL'Arciconfraternita dell'Orazione e Morte aveva come scopo quello di dare sepoltura ai morti, trovati in campagna o annegati nel Tevere, senza identit\u00e0 o comunque che non potevano ricevere degne esequie. Oltre alla chiesa, vennero costruiti anche un oratorio e un vasto cimitero, in parte sotterraneo ed in parte sulle rive del Tevere, cimitero che fu quasi completamente distrutto nel 1886 con la costruzione dei muraglioni del Tevere.\nL'interno, a pianta ovale, presenta diverse opere notevoli; innumerevoli le decorazioni che rimandano alla vita \"post mortem\". Ricordiamo:\nMa soprattutto \u00e8 da ricordare la cripta sotterranea, un tempo cimitero della confraternita dove furono inumate dal 1552 al 1896 pi\u00f9 di 8000 salme. Oggi si presenta come un ossario, dove tutto (decorazioni, sculture e lampadari) \u00e8 fatto con ossa e scheletri; nell'Ottocento serviva da scenografia per le sacre rappresentazioni che si avvalevano di statue di cera a grandezza naturale.\nCos\u00ec scrive l'Armellini:"}
{"id": "1701330", "revid": "287204", "url": "https://it.wikipedia.org/wiki?curid=1701330", "title": "Ivan Sergeevi\u010d \u0160mel\u00ebv", "text": "Abile narratore, il suo nome \u00e8 soprattutto legato al romanzo \"Memorie di un cameriere\", del 1910, opera in cui si riflette il travagliato stato d'animo del periodo fra le due rivoluzioni. Emigrato in Francia nel 1922, vi pubblic\u00f2 varie raccolte di racconti e alcuni romanzi di pregevole fattura, fra i quali \"Le vie del cielo\", dove narra la vicenda biografica del monaco di Optina, Viktor Alekseevi\u010d Vejdengammer."}
{"id": "1701333", "revid": "287204", "url": "https://it.wikipedia.org/wiki?curid=1701333", "title": "Giardini Colonna", "text": "I giardini Colonna sono stati un parco di propriet\u00e0 della famiglia Colonna a Marino, sui Colli Albani. Erano annessi al Casino Colonna, costruito nella prima met\u00e0 del Cinquecento.\nI giardini, abbandonati nel corso del Settecento, furono adattati ad uso produttivo all'inizio del XIX secolo, e divennero noti come Orti Colonna o Giardinaccio. A cavallo tra Ottocento e Novecento l'area, a ridosso del centro di Marino, \u00e8 stata ampiamente urbanizzata, ed oggi \u00e8 inclusa nel quartiere Borgo Garibaldi.\nStoria.\nLa creazione e l'ampliamento.\nIl primo nucleo dei Giardini, il pi\u00f9 grande, chiamato \"Giardino Vecchio\", fu voluto dal principe Ascanio I Colonna nel XVI secolo, in abbinamento alla costruzione di Palazzo Colonna iniziata nel 1532 ed all'apertura della Strada Nuova, oggi via Roma, risalente probabilmente al 1536.\nNel 1584 il figlio terzogenito di Marcantonio II Colonna, Ascanio Colonna, decide di ampliare il parco verso sud, creando il Giardino Nuovo, una terrazza sul Bosco Ferentano al cui centro c'\u00e8 il Casino Colonna. L'opera venne progettata dall'architetto Girolamo Rainaldi.\nNel Casino vennero realizzati alcuni affreschi raffiguranti la gloria della famiglia Colonna e di Marcantonio, vincitore nel 1571 della battaglia di Lepanto.\nTra il Giardino Vecchio ed il Giardino Nuovo passava il viadotto della via Castrimeniense, che scavalcava il parco congiungendo Porta Romana a piazza del Marcato, oggi borgo Garibaldi.\nI celebri architetti francesi Charles Percier e Pierre-Fran\u00e7ois-L\u00e9onard Fontaine descrissero il Casino nella loro pubblicazione del 1809 \"Choix des plus c\u00e9l\u00e8bres maisons de plaisance de Rome et de ses environs\", ammirandone l'architettura e le decorazioni e definendolo \"uno di quegli edifici che una modesta apparenza ha sottratto alla celebrit\u00e0\".\nLa decadenza ottocentesca.\nIl complesso verde venne in seguito ridotto ad area seminativa, con la creazione dei Granai Colonna sull'attuale via della Stazione, come risulta nel Catasto gregoriano del 1816: fu anche amministrata per un certo periodo dal cardinal Agostino Rivarola.\nNel Catasto gregoriano, realizzato tra il 1816 ed il 1835 e rimasto in vigore dal 1835 al 1870, l'intera propriet\u00e0 risultava come \"Eredit\u00e0 del fu principe Filippo Colonna amministrata da S. E. il Cardinal Rivarola Agostino\": la particella 2010 era occupata da una \"fontana\", quella 2011 da \"muri diroccati\", la particella 775 era una \"casa ad uso di magazzino con corte\", i Granai Colonna appunto, la particella 778, l'antico Casino, risultava \"casa di proprio uso\", mentre le particella 776, 777 e 779, l'antico Giardino Nuovo, erano terreni seminativi.\nNel 1877 l'allora sindaco di Marino Sigismondo Zelinotti pens\u00f2 di porre le basi per la futura espansione urbanistica dell'abitato facendo acquistare al Comune l'area degli Orti Colonna ed altri terreni in localit\u00e0 San Rocco: a tale scopo il Comune si espose per un fido bancario negoziato di 200.000 lire circa con la Cassa Depositi e Prestiti. Il sindaco invi\u00f2 anche una lettera al principe Giovanni Andrea Colonna chiedendogli di acconsentire alla vendita dell'area di sua propriet\u00e0 ad un prezzo equo, ma evidentemente fu inutile, perch\u00e9 il 20 febbraio 1879 il prefetto di Roma autorizz\u00f2 l'esproprio dell'area, fatto eseguire dal sindaco il 1\u00ba marzo di quello stesso anno. In cambio al principe venne riconosciuto il prezzo di 11.660 lire.\nL'urbanizzazione.\nIl Comune di Marino, divenuto proprietario dell'area degli Orti gi\u00e0 Giardini Colonna, predispose subito un piano di urbanizzazione, redatto dall'ingegner Luigi Pellini. Innanzitutto fu predisposta la realizzazione di uno stradone d'accesso al paese (oggi viale Massimo d'Azeglio) alternativo alla ripida via Romana (oggi via Costa Batocchi). La nuova strada era lunga circa 700 metri e larga 20 (esclusi i marciapiedi, previsti in seguito) e faceva tre curve, la prima (all'incrocio con via Roma) di angolo 51\u00b0, la seconda (attuale incrocio con via Paolo Mercuri) di 44\u00b0, la terza di 11\u00b0.\nPer il completamento della strada nel 1888 venne deliberato anche l'abbattimento del tratto settentrionale delle antiche mura di Marino e della trecentesca porta Giordana.\nLa parte centrale dei Giardini, ora circondata da quattro strade, fu destinata dal Comune nel 1898 alla costruzione di un edificio scolastico.\nNel 1904 l'ingegner Achille Grandi chiese di edificare due villini, oltre al proprio, nel relitto dell'area ex-Orti Colonna a destra della nuova strada. Il Consiglio comunale concesse gratuitamente il permesso a costruire, uno per anno, quelli che ben presto divennero i tre \"Villini Grandi\". In uno dei villini fu residente per qualche tempo Giuseppe Ungaretti.\nQualche anno dopo, nel 1910, l'avvocato Edoardo Pompei ottenne la concessione a costruire un villino accanto ai tre preesistenti, pagando 2 lire al metro2.\nNegli anni del fascismo nell'area centrale destinata ad uso scolastico fu realizzata la palestra della Giovent\u00f9 Italiana del Littorio, oggi di pertinenza dell'istituto comprensivo statale \"Giacomo Carissimi\", il cui plesso (asilo, scuole elementari e medie) risale al secondo dopoguerra.\nNegli anni Cinquanta l'area \u00e8 stata completamente urbanizzata, ad eccezione del Casino Colonna, il quale dopo un periodo di abbandono fu acquistato dallo scrittore Alberto Moravia intorno al 1960. Moravia vendette in seguito la struttura allo scultore Umberto Mastroianni, che ebbe a dichiarare:\nMastroianni visse nel Casino Colonna fino alla sua morte, avvenuta nel 1998. Oggi l'immobile \u00e8 stato acquistato da cittadini stranieri.\nDescrizione.\nIl Casino Colonna ed il Giardino Vecchio.\nI restauri condotti negli anni Sessanta hanno portato alla luce gli stupendi affreschi del piano nobile: quelli del salone sono quasi interamente conservati, mentre nella galleria ed in una stanza adiacente ad essa restano conservate parti di affreschi, che fanno supporre che tutti gli ambienti del piano nobile fossero affrescati.\nUmberto Mastroianni ha raccontato di aver acquistato il Casino direttamente da Alberto Moravia. Lo scultore fontanese fece risistemare la propriet\u00e0 ribattezzandola \"Casal Paradiso\" ed aprendola alle frequenti visite di importanti personaggi internazionali e locali, tra cui egli stesso amava ricordare Sandro Pertini. Egli colloc\u00f2 nel giardino del Casino anche alcune sue sculture, come una fontana ornamentale in peperino, \"Uomo\" (1942), l'\"Omaggio a Copernico\" (1971) e \"Macchina sacrale\" (1988).\nIl Giardino Nuovo.\nL'accesso ai Giardini fu realizzato nel Cinquecento attraverso due portali gemelli posti ai due lati della via Romana (o Castrimeniense), la principale strada d'accesso a Marino da Roma. Questi portali ancora esistono in via Costa Batocchi, assediati dalla moderna urbanizzazione, accecati e posti molto al di sotto dell'attuale piano di caplest\u00eco. Sono realizzati in peperino, e la parte inferiore \u00e8 a bugnato, secondo il gusto manierista dell'epoca.\nNon sappiamo molto altro riguardo alla sistemazione del Giardino Nuovo, salvo che doveva esserci una grande fontana rotonda ancora segnata sulla pianta del Catasto Gregoriano."}
{"id": "1701337", "revid": "729019", "url": "https://it.wikipedia.org/wiki?curid=1701337", "title": "Villa De Sanctis", "text": "Villa De Sanctis, detta anche Parco Casilino-Labicano, \u00e8 un parco urbano della citt\u00e0 di Roma. Si trova nel quartiere Prenestino-Labicano, all'interno della zona urbanistica del Casilino, nel territorio del Municipio Roma V.\nIl Parco ha una superficie di circa 12 ettari ed \u00e8 delimitato da via Casilina a sud, via dei Gordiani a est, via Labico a nord-ovest, e via Capua a ovest.\nStoria.\nLa storia di Villa De Sanctis come parco pubblico \u00e8 iniziata il 5 novembre 1994 quando furono inaugurati dall'allora sindaco Rutelli i primi tre ettari di parco corrispondente alla zona situata tra via Casilina angolo via dei Gordiani. Prima di allora l'area era occupata, in modo irregolare, da alcuni depositi di auto in demolizione, depositi di materiale edile, un circolo sportivo, orti e frutteti e persino un ristorante.\nGli eventi che hanno preceduto la suddetta inaugurazione sono piuttosto tormentati e segnano un arco di tempo di oltre 50 anni. Il tutto inizia il 25 novembre 1942 quando Filippo de Sanctis lascia in testamento all'Ente Comunale Assistenza di Roma la sua propriet\u00e0 composta dalla villa omonima e dal relativo fondo rustico della superficie di 12 ettari. Solo il 5 gennaio 1950 la villa ed il fondo vengono effettivamente consegnate all'ente comunale. Dopo il passaggio, il Comune rileva che la propriet\u00e0 era stata affittata ad un privato, per cui non pu\u00f2 effettivamente prenderne possesso sino alla scadenza del contratto. Nel frattempo gli affittuari subaffittano a loro volta ad altri, fra cui un circolo sportivo che occupa circa 30.000 m2 del terreno con campi sportivi ed edifica sul terreno del fondo spogliatoi e locali vari. Una parte del terreno viene ulteriormente subaffittato ad una societ\u00e0 che gestisce il ristorante \"La Carovana\".\nQuesta storia di affitti e subaffitti, pi\u00f9 o meno regolari, si trascina per molti anni. Una svolta decisiva per le sorti del futuro parco si ha nel 1981, sotto il governo del sindaco Luigi Petroselli, quando il Consiglio Comunale di Roma adotta la Delibera n. 553 del 31 marzo 1981 per la costituzione del Parco Pubblico Labicano. Dopo battaglie legali durate ancora alcuni anni fra le istituzioni pubbliche ed i privati che occupavano i terreni e la villa, si giunge al 22 settembre 1994, data in cui, non senza alcune tensioni, si d\u00e0 inizio alle operazioni di sgombero da edifici e materiali che insistevano abusivamente sull'area. Successivamente l'area liberata viene bonificata e su di essa realizzato un giardino con un campo giochi attrezzato per bambini che viene inaugurato e reso disponibile ai cittadini nel novembre 1994.\nDa allora ad oggi sono stati fatti ulteriori interventi, fra cui la realizzazione di alcuni campetti sportivi, e sono state bonificate altre aree che si sono aggiunte alla prima.\n\u00c8 stato restaurato il mausoleo di Elena ed \u00e8 stato avviato il restauro della villa padronale. Nel maggio del 2003 \u00e8 stato inaugurato il \"Parco delle Sculture\", composto da cinque opere d'arte contemporanea, poste in opera all'interno del parco.\nAll'interno dell'area restano tuttavia delle aree ancora da bonificare occupate da costruzioni e depositi di materiale edile.\nPunti di accesso.\nI punti di accesso al parco sono (in senso antiorario):\nSono previsti punti di accesso anche da via Labico.\nMonumenti.\nVilla de Sanctis si estende su un'area, che in epoca romana faceva parte dei possedimenti di Elena madre di Costantino, nota come \"ad Duos Lauros\", che si trovava allora all'altezza del III miglio dell'antica via Labicana.\nIn questa area vennero edificati il mausoleo di Elena, tuttora presente nell'estremo sud-est della villa, e la basilica paleocristiana dei Santi Marcellino e Pietro, di cui oggi rimangono soltanto alcuni resti appena visibili. Al di sotto del parco si sviluppano le catacombe dei Santi Marcellino e Pietro risalenti al periodo anteriore alla Persecuzione dei cristiani sotto Diocleziano (284-305).\nOltre a detti resti della tarda et\u00e0 imperiale, nello stesso territorio ancor prima vi erano sepolcreti e colombari fra cui la necropoli degli \"Equites singulares\". Di essi oggi non resta quasi nulla di visibile, e la maggior parte resta per lo pi\u00f9 celata nel sottosuolo.\nFra i pochi resti visibili da menzionare una tomba romana sovrastata da un gazebo di ferro battuto situata nella parte sud della villa presso l'ingresso di via Casilina e visibile anche dalla strada.\nIl \"Parco delle sculture\".\nIl \"Parco delle Sculture\" si trova nel settore nord est di Villa de Sanctis. Esso \u00e8 costituito da 5 sculture di arte contemporanea realizzate da cinque artisti utilizzando cinque diversi materiali:"}
{"id": "1701343", "revid": "1605525", "url": "https://it.wikipedia.org/wiki?curid=1701343", "title": "Earl Derr Biggers", "text": "Biografia.\nL'autore si laure\u00f2 presso l'Universit\u00e0 di Harvard nel 1907. Mor\u00ec a seguito di un attacco di cuore all'et\u00e0 di 48 anni."}
{"id": "1701346", "revid": "124472167", "url": "https://it.wikipedia.org/wiki?curid=1701346", "title": "Hey bionda", "text": "Hey bionda \u00e8 un brano musicale cantato da Gianna Nannini e scritto assieme a Igor Campaner nel 1988. \u00c8 il primo singolo estratto dall'album \"Malafemmina\", che uscir\u00e0 nel settembre dello stesso anno.\nCon questo brano la cantante partecipa in estate al Festivalbar ed a Vota la voce, dove viene premiata come artista donna dell'anno.\nLa canzone \u00e8 un inno antimilitarista che critica le donne militari, e il video viene girato in Israele, ma censurato in Italia."}
{"id": "1701350", "revid": "254059", "url": "https://it.wikipedia.org/wiki?curid=1701350", "title": "Teatrino di Vetriano", "text": "Il Teatrino di Vetriano \u00e8 un teatro nella frazione di Vetriano, presso Pescaglia.\nIl Teatrino \u00e8 denominato \"La Bomboniera\" dagli abitanti della zona ed effettivamente \u00e8 una delizia architettonica rara al mondo.\nSi tratta di un piccolissimo teatro, che misura 71 m\u00b2 totali ed ha solo 85 posti, dimensioni che gli hanno consentito di vincere, nel 1997, il Guinness dei Primati come \"Teatro storico pubblico pi\u00f9 piccolo del mondo\".\nLa storia.\nNel piccolo borgo di Vetriano, il teatro ha sempre avuto un posto. Anticamente, al primo piano di una stalla, vi venivano rappresentati i Maggi.\nTuttavia fu solo grazie alla generosa donazione dell\u2019Ingegner Virgilio Biagini, che il paese pot\u00e9 avere per la prima volta un teatro vero e proprio. La fredda giornata del 10 febbraio 1889, il notaio Luigi Bandoni in Lucca redasse l\u2019atto di donazione di un fienile, di propriet\u00e0 Biagini, con l\u2019onere \"\u201cche venga ridotto all\u2019uso di un Teatro per l\u2019istruzione e l\u2019incremento degli abitanti di detta Sezione e non altrimenti\u201d.\" Nell'atto fu specificato che la cessione avrebbe avuto pieno effetto giuridico con la costituzione di una \"societ\u00e0\" per la costruzione di questo teatro, da concretizzare entro due mesi dalla donazione. Gli spettacoli teatrali erano, per\u00f2, talmente amati e necessari, che per la costituzione della Societ\u00e0 bastarono sei giorni. Il 16 febbraio 1889, nacque la \"Societ\u00e0 per edificare il Teatro di Vetriano\". Fu costituita da 22 soci, che si tassarono due lire per ciascuno, quindi circa 50 centesimi al mese, fintanto che la costruzione non fosse terminata e la prima opera rappresentata.\nLa struttura fu realizzata in un anno. Inizi\u00f2 a lavorare con il nome di Teatrino di Vetriano, dedicato in seguito al maestro Alfredo Catalani.\nTra il 1890 e il 1960 furono messi in scena lavori teatrali recitati dai paesani, spesso su testi scritti da loro stessi. Era consuetudine che gli spettatori si portassero la sedia da casa. Furono gli anni pi\u00f9 attivi del Teatrino. Vi era, allora, una filodrammatica, Dario Niccodemi, e una filarmonica, Giacomo Puccini. Il Teatrino era vivo e vedeva l\u2019alternarsi di drammi e commedie.\nNegli anni \u201960, a causa della dispersione dei suoi membri e la fine del sodalizio, il Teatrino cadde in un lento e progressivo abbandono. Dissesto statico, deperimento del manto di copertura, deterioramento delle decorazioni pittoriche, usi impropri della struttura, lo ridussero a un rudere inagibile e pericoloso.\nNel 1982 gli eredi dell\u2019Ing. Biagini donarono il 51% della propriet\u00e0 del Teatro al Comune di Pescaglia, nell'ottica di agevolare il recupero.\nIl giro di boa nella storia del Teatrino, si ebbe per\u00f2 realmente nel novembre del 1997, quando gli eredi Biagini donarono la restante quota di propriet\u00e0 del 49% al FAI, che intraprese una meravigliosa opera di ristrutturazione filologica, grazie anche alla preziosa collaborazione dell'Arch. Guglielmo Mozzoni. Nel 1998 fu stipulata una convenzione tra il FAI e il Comune di Pescaglia diretta alla concessione al Fondo della quota del 51% della propriet\u00e0 pubblica in uso gratuito per 99 anni, rinnovabile.\nIl FAI si impegn\u00f2 a provvedere al restauro e alla conservazione del Teatrino, riservandosi l\u2019uso e lo sfruttamento del bene e assumendone gli oneri di gestione.\nL\u2019inaugurazione del Teatrino, completamente ristrutturato, ebbe luogo sabato 28 settembre 2002, con una cerimonia ufficiale del Presidente del Senato Marcello Pera. Il giorno seguente, Alessandro Benvenuti tenne la performance inaugurale. Dallo stesso anno, la gestione del complesso fu affidata interamente alla Sovraintendente Loredana Cipriani Ciabatti, che con dinamismo e creativit\u00e0, cura personalmente l'intensa attivit\u00e0 del teatro, coadiuvata dalla custode Cristina Guastucci.\nNel 2003 il Teatrino vinse il premio di architettura teatrale per il miglior restauro filologico, insieme al Teatro \u201cLa Fenice\u201d di Venezia.\nIl restauro.\nIl Teatrino di Vetriano ha subito un restauro non solo conservativo ma filologico, al fine di renderlo di nuovo pienamente attivo nel panorama culturale.\nIl restauro interess\u00f2 il teatrino e alcune propriet\u00e0 confinanti, acquistate dal FAI per ricavare locali di servizio e spazi accessori richiesti dalla normativa e dalle esigenze funzionali (il guardaroba, tre bagni per il pubblico, due camerini per gli attori, due bagni con doccia per gli artisti, l\u2019uscita di sicurezza posteriore, la sartoria -guardaroba nel porticato a piano terra). La ristrutturazione esterna \u00e8 stata diretta, in generale al consolidamento della struttura. Molto importante il ripristino della scala a chiocciola che porta al terrazzo e il restauro della statua dello gnomo lanterna.\nAll\u2019interno vi fu un consolidamento dei due ordini di balconate, restituendo loro l\u2019originaria struttura lignea, previa rimozione delle travi e mensole di rinforzo in ferro.\nIl pavimento della platea \u00e8 stato rivestito in legno massello con ottimi risultati per l\u2019acustica.\nIl restauro ha riguardato anche le decorazioni pittoriche e le tele dipinte, con delicati e complessi interventi. Fortunatamente \u00e8 stato recuperato anche il sipario in cotone dipinto.\nCompletamente nuovi, invece, il boccascena, le installazioni tecniche di palcoscenico, un impianto di rilevamento incendi, un moderno impianto elettrico, con quadro di regia e postazione a distanza dei comandi di scena.\nIl vecchio lampadario a carburo \u00e8 stato ritrovato e trasformato in elettrico, reintegrato con coppe di vetro d\u2019epoca.\nLe particolarit\u00e0 del teatrino.\nIl Teatrino presenta tantissimi elementi di pregio, che ne fanno un prezioso oggetto d'arte, ancora oggi vivo sul panorama culturale.\nL'intento degli originari costruttori fu di riprodurre i teatrini giocattolo in legno o cartone, usati specialmente all'epoca della prima costruzione. L\u2019esterno presenta particolari interessanti. La biglietteria \u00e8 una nicchia con una piccola finestra scavata nel muro, ingentilita da una elegante grata in ferro battuto.\nIl Liberty \u00e8 richiamato dall'elaborata scala a chiocciola, che conduce a un terrazzamento sul quale si apre l\u2019accesso alle due balconate interne del teatro, e dalla statua di uno gnomo reggi lampione, testimonianza storica dell\u2019epoca in cui il cemento era utilizzato come materiale da modellare.\nLa vera particolarit\u00e0 del Teatrino si ha, per\u00f2, all\u2019interno ed \u00e8 rappresentata dalla struttura lignea decorata che ne costituisce l\u2019architettura, e dalle gallerie a sbalzo sulla platea.\nAnche il fatto di avere, in uno spazio cos\u00ec piccolo, due ordini di balconate in legno, decorate con pannelli dipinti con stemmi, ghirlande, maschere, motivi trompe l\u2019oeil di traforo ligneo, \u00e8 un dato molto particolare e unico.\nIl soffitto non manca di decorazioni, in calce, con specchiature di differente stile, contenenti festoni, mascheroni, fiocchi e rose.\nMeraviglioso il sipario, in cotone dipinto, che riporta un\u2019allegoria delle arti con i simboli della pittura, della musica, della poesia, motivi floreali e un motto centrale \"\u201cProgredi et honeste delectare\u201d.\"\nLo scenario \u00e8 diverso dagli altri teatri per il fatto che \u00e8 stretto e molto profondo. Il restauro del teatro si \u00e8 esteso fino al recupero dei 4 fondali scenici, che rappresentano scene diverse: la piazza, la reggia, un interno, il bosco. Sulla parete di fondo del palcoscenico, un fondale dipinto a calce rappresenta un castello in un paesaggio marino.\nL'adozione di una sedia o di un fiore.\nIl Teatrino \u00e8 stato sovvenzionato da varie iniziative benefiche; le pi\u00f9 originali sono state senz'altro quelle legate all\u2019adozione delle sedie del Teatro e, in seguito, dei fiori di legno.\nLe sedie del Teatrino assomigliano a quelle che originariamente gli abitanti si portavano da casa per assistere agli spettacoli. Oggi vi si trovano in quanto, nel periodo dell\u2019inaugurazione, per reperire ulteriori fondi, la Sig.ra Loredana Ciabatti lanci\u00f2 un\u2019iniziativa tra i negozi di Via Fillungo a Lucca, volta all\u2019adozione di una sedia del Teatrino pi\u00f9 piccolo del mondo \"(\u201csiamo le sedie del Teatro pi\u00f9 piccole del mondo ci volete adottare?\u201d\"). Le sedie furono fatte fare a Milano su disegno dell\u2019Arch. Mazzoni. .\nUn aneddoto interessante \u00e8 che nel corso di una festa al Palazzo Ducale di Lucca, per il Teatrino di Vetriano, una sedia fu regalata all\u2019ospite di onore, Curtney Kennedy, che volle cambiare il nome per inserire quello della Fondazione Robert Kennedy.\nViste le dimensioni del teatro, cos\u00ec piccolo da non potere contenere molte sedie, la volont\u00e0 di estendere ad altre persone o enti la possibilit\u00e0 di essere sostenitori del Teatrino, ha suggerito una nuova iniziativa: l\u2019adozione non pi\u00f9 di sedie ma di fiori in legno. Falegnami locali hanno creato dei deliziosi fiori in legno decorato, attaccati nella parte bassa delle pareti della platea e poi completati, di volta in volta, con il nome e la dedica del sostenitore.\nEventi, visite, attivit\u00e0 nel teatrino di Vetriano.\nIl Teatrino \u00e8 visitabile ogni giorno, anche individualmente, previa prenotazione all\u2019abitazione della custode Sig.ra Cristina Guarducci, discendente dell\u2019originario proprietario, Ing. Biagini.\nAltra forma di visita \u00e8 quella di gruppo. Usano questa forma soprattutto le scuole. Una bella esperienza offerta agli studenti \u00e8 la possibilit\u00e0 di salire sul palco e recitare qualcosa a piacere.\nPer quanto riguarda la programmazione, il Teatrino ha ospitato negli anni numerosi lavori di teatro e musica. Vi hanno recitato grandi attori, come Gabriele Lavia, Alessandro Benvenuti, Eros Pagni.\nTra le importanti collaborazioni, fondamentale \u00e8 quella con la Scala, risalente al 2008 grazie alla sapiente opera di comunicazione della Sovraintendente, che ha saputo suscitare grande interesse e attenzione verso il piccolo Teatrino per la messa in scena di selezioni d\u2019opera. La preziosa collaborazione vide l\u2019esordio il 28 dicembre 2008 con la rappresentazione di Tosca di Puccini, cui segu\u00ec nel 2011 la Madama Butterfly, con ospite d\u2019onore Simonetta Puccini, nipote del Maestro.\nIl Teatrino ha instaurato delle collaborazioni anche con la Fondazione Festival Pucciniano e la Fondazione Cerratelli.\nIn primavera e autunno, il Teatrino offre una piccola programmazione di tre spettacoli.\nAl di fuori della funzione \u201cscenica\u201d, che \u00e8 quella pi\u00f9 attinente alla natura del luogo, il Teatrino \u00e8 stato sede di meeting aziendali e di matrimoni civili."}
{"id": "1701363", "revid": "599013", "url": "https://it.wikipedia.org/wiki?curid=1701363", "title": "Lazar Tasi\u0107", "text": "Carriera.\nInizia la carriera da professionista nel 1948 nel , dove rimane fino 1954, vincendo la Coppa di Jugoslavia 1953. Nell'estate dello stesso anno viene infatti ingaggiato dalla pi\u00f9 prestigiosa con cui vince quattro campionati della RSF di Jugoslavia e due Coppe di Jugoslavia.\nNel mezzo della stagione 1961-1962 decide di trasferirsi in Francia, al Boulogne. Passa quindi alla squadra tedesca del , prima di rientrare in patria, alla formazione bosniaca del \u010celik Zenica."}
{"id": "1701364", "revid": "287204", "url": "https://it.wikipedia.org/wiki?curid=1701364", "title": "Lazar Tasic", "text": ""}
{"id": "1701368", "revid": "1873017", "url": "https://it.wikipedia.org/wiki?curid=1701368", "title": "Campionati europei di karate 1979", "text": "La 14\u00aa edizione del campionato europeo di karate si \u00e8 disputata ad Helsinki nel 1979. Hanno preso parte alla competizione 240 karateka provenienti da 17 paesi."}
{"id": "1701369", "revid": "3115", "url": "https://it.wikipedia.org/wiki?curid=1701369", "title": "Acciai legati", "text": "Gli acciai legati sono particolari acciai in cui sono presenti altri elementi oltre a ferro e carbonio, al fine di migliorarne le caratteristiche chimico-fisiche.\nLa normativa definisce acciai legati quelle leghe Fe-C nei quali almeno uno dei tenori degli elementi di lega supera il limite indicato nel prospetto I della UNI EN 10020.\nPer convenzione gli acciai legati si suddividono in:\nVari elementi in lega con il ferro ne influenzano le propriet\u00e0, alcuni in maniera positiva, altri in maniera negativa. La possibilit\u00e0 di legare l'acciaio con altri elementi lo rende un materiale estremamente versatile.\nElementi che migliorano le propriet\u00e0 fisiche e meccaniche.\nLa tabella seguente riporta la designazione AISI-SAE dei principali acciai legati (la maggior parte bassolegati\n), con le rispettive percentuali di elementi alliganti:\nAcciai al nichel.\nL'effetto primario del nichel come legante \u00e8 la forte variazione del coefficiente di dilatazione termica: l'acciaio al nichel pi\u00f9 comune ha un tenore di nichel del 36% ed \u00e8 noto anche come acciaio INVAR, perch\u00e9 ha un coefficiente di dilatazione termica estremamente ridotto. Si produce anche un acciaio con il 20% di nichel, che invece ha un coefficiente di dilatazione termica estremamente elevato, e si usa accoppiarlo con l'INVAR per produrre le \"lamine bimetalliche\", che si incurvano moltissimo al variare della temperatura e sono usate per esempio negli interruttori elettrici di sicurezza.\nTutte le propriet\u00e0 subiscono forti oscillazioni. Tre sono i tenori ai quali appaiono le pi\u00f9 importanti anomalie:\nCon l'aggiunta il coefficiente di dilatazione termica alfa cresce dal valore 12E-6 del Fe al max 20E-6 (comune a\ntutte le strutture austenitiche), poi cade a 2E-6 al 36% di Ni, e poi si stabilizza al 13E-6 del nichel puro. Quindi con la scelta opportuna della % si possono ottenere molti valori del coefficiente:\nIl C allarga il campo di esistenza dell'austenite e quindi accentua l'effetto del Ni di abbassare i punti critici (rende quindi possibile l'austenite a temperatura ambiente). Pu\u00f2 essere aggiunto in qualsiasi momento del processo perch\u00e9 non prende parte a nessuna reazione. Si trova disciolto tutto in austenite o ferrite perch\u00e9 non forma carburi stabili.\nAcciai al manganese.\nIl manganese \u00e8 solubile nel ferro in tutte le proporzioni. Piccole concentrazioni di manganese (0,3%) sono sempre presenti nell'acciaio, in quanto esso viene usato come deossidante e desolforante; l'accezione \"acciai al Mn\" si riferisce quindi ad una percentuale di manganese almeno pari all'1%.\nIl manganese aumenta la penetrazione della tempra negli acciai, ma diminuisce la resilienza rendendoli pi\u00f9 fragili se non si usano opportune precauzioni durante il trattamento termico di rinvenimento.\nIl manganese aumenta in generale la durezza e la resistenza all'usura. L'aumento di durezza e di caratteristiche meccaniche (con bassa diminuzione di tenacit\u00e0) avviene in esercizio: il plastico reticolo CFC (\"cubico a facce centrate\") permette infatti un forte incrudimento per bassi carichi (anche impulsivi). Ci\u00f2 li rende adatti all'uso nelle casseforti.\nInoltre, gli acciai al manganese sono spesso usati nella costruzione di pezzi di grosse dimensioni, dove sono richieste elevate caratteristiche meccaniche anche in zone molto profonde del pezzo.\nIl manganese influenza i valori dei punti critici in modo analogo al nickel, quindi \u00e8 sufficiente una concentrazione del 12% per avere austenite a temperatura ambiente.\nNon viene mai usata la struttura martensitica di questi acciai, perch\u00e9 troppo fragile.\nAcciai al cobalto.\nNon si ossida e viene aggiunto in ogni momento.\nIl solo elemento che aumenta la velocit\u00e0 critica e quindi diminuisce la penetrazione della tempra. Rende pi\u00f9 stabile la martensite quindi rende meno sensibile la lega al rinvenimento. La lavorabilit\u00e0 a caldo \u00e8 ridotta.\nAcciai al rame.\nAggiunto in qualunque momento e lo si ritrova tutto nell'acciaio a fine colata (rottami devono\nessere esenti da rame se non lo si vuole).\nLieve miglioramento delle caratteristiche meccaniche per il segregamento a bordo grano.\nSaldabilit\u00e0 fino a 0,6% e lavorabilit\u00e0 a caldo fino a 1,7%.\n0,30% per resistenza agli agenti atmosferici.\nAcciai all'azoto.\nSpecifica azione sul fenomeno dell'invecchiamento (vedi), stabilizza l'austenite (allarga il\ncampo).\nAcciai all'alluminio.\nPotente deossidante (come Si), bisogna evitarne l'ossidazione (l'allumina come inclusione\nmetallica \u00e8 dannosa). Favorisce la separazione della grafite e ostacola la diffusione del C. Con l'azoto fa nitruri durissimi (acciai da nitrurazione). Da resistenza all'ossidazione a caldo e alta resistivit\u00e0 (resistenze elettriche a caldo). Peggiora la saldabilit\u00e0.\nAcciai al cromo.\nIl cromo aumenta la durezza e il limite di elasticit\u00e0 dell'acciaio. In quantit\u00e0 maggiori del 12% (in realt\u00e0 la percentuale \u00e8 un po' pi\u00f9 alta perch\u00e9 dipende anche dagli altri elementi di lega) il cromo rende l'acciaio inossidabile e resistente agli agenti chimici.\nGli acciai al cromo sono usati per cuscinetti, valvole di motore a combustione, parti di impianti termici e chimici.\nIl cromo tende ad ossidarsi, va aggiunto perci\u00f2 nel periodo riducente. Ha elevata tendenza a formare carburi.\nAcciai al molibdeno.\nIl molibdeno aumenta la penetrazione degli effetti della tempra negli acciai e mantiene le caratteristiche meccaniche della tempra anche a temperature elevate.\nIl molibdeno appartiene allo stesso gruppo del cromo, per cui forma carburi complessi molto duri e stabili. Aggiunto in qualunque momento come il Ni. Il 3% di Mo chiude il campo di esistenza dell'austenite. La sua solubilit\u00e0 nel ferro \u00e8 limitata: al 10% si comincia a vedere il composto Fe3MO2.\nAcciai al cromo-molibdeno.\nL'acciaio al cromo-molibdeno, presenta i vantaggi apportati sia dal cromo che dal molibdeno, conferendo elevate doti di temperabilit\u00e0 e durezza. I componenti principali sono il cromo e il molibdeno. Rispetto ad un acciaio non legato, presenta maggiore resistenza ai carichi, minore peso specifico, e migliore resistenza alla trazione. Viene impiegato nella costruzione di telai ciclistici e motociclistici, in genere come acciaio DIN (denominazione ASTM: 4130, avente composizione: Cr 1%, Mo 0,3%, C 0,3%, fosforo e silicio in minime parti.).\nContrariamente a quanto si pu\u00f2 pensare gli acciai al Cr-Mo non sono apprezzati solo per la loro resistenza a temperatura ambiente, infatti con questi acciai si realizzano tubazioni e recipienti per alte temperature in quanto hanno un'ottima resistenza allo scorrimento viscoso (creep) conferitogli dalla presenza del Mo in forma sostituzionale nella matrice di Fe e dalla presenza di carburi dispersi di Mo e di Cr, e per alcune leghe anche di Vanadio.\nAcciai al nichel-cromo-molibdeno.\nGli acciai al nichel-cromo-molibdeno sono i migliori in assoluto per le caratteristiche meccaniche (carico di rottura = Rm = 1200\u00a0N/mm\u00b2).\nSono usati per alberi a manovella, ingranaggi, bielle, parti di motori a scoppio, fucili, catene antifurto.\nUn esempio di acciaio al nichel-cromo-molibdeno \u00e8 l'acciaio 42NiCrMo4.\nAcciai al silicio.\n\u00c8 un acciaio dolce a basso tenore di carbonio, con circa l'1% di silicio: molto duro, ha una notevole resistenza alla fatica e un limite di snervamento molto elevato; si usa quindi per molle e lamelle flessibili e per stampi da conio. \u00c8 difficilmente saldabile e molto poco malleabile, ma prende molto bene la tempra; difficile anche da zincare o da cromare.\nInoltre l'aggiunta di silicio aumenta moltissimo la resistenza elettrica e la permeabilit\u00e0 magnetica del materiale, il che lo rende ottimo per la costruzione di circuiti magnetici di trasformatori e di macchine elettriche rotanti. \u00c8 commercializzato sotto forma di lamierini laminati a freddo e ricotti per orientare i grani microscopici che formano i domini magnetici. Per questi usi si aumenta il tenore di silicio al 3-4%, ottenendo il cosiddetto acciaio magnetico.\nIl silicio ha una notevole influenza sulle propriet\u00e0 elettriche e magnetiche dell'acciaio. \u00c8 importante nella produzione come il\nMn quindi sempre presente (acciai al Si solo con 1%). Tende a separare la grafite anche con basse % di C.\nAcciai al titanio.\nIl titanio appartiene al gruppo del cromo; chiude il campo dell'austenite con 1%. D\u00e0 facilmente indurimento per precipitazione, \u00e8 quello che ha maggior tendenza a dare carburi. Ha molta affinit\u00e0 con ossigeno e azoto (usato come deossidante e deazoturante).\nIl titanio tende fortemente a formare carburi sottraendo C alla matrice.\n\u00e8 usato per gli acciai inossidabili ferritici in quanto chiude il campo delle fase Gamma con l'1% in massa. Per lo stesso motivo non viene generalmente usato negli acciai austenitici.\nAcciai al vanadio.\nil vanadio \u00e8 del gruppo del cromo (1% chiude austenite). Deossidante (va aggiunto in secchia). Forma tanti carburi, quindi sottrae C dalla matrice (diminuisce indirettamente la temprabilit\u00e0). Aumenta la stabilit\u00e0 a caldo (stabilit\u00e0 tagliente acciai rapidi).\nIl vanadio, insieme al tungsteno, conferisce agli acciai estrema durezza anche a temperature elevate. Si distinguono gli acciai al vanadio-tungsteno, detti acciai rapidi, e gli acciai al vanadio-tungsteno-cobalto, detti acciai super-rapidi, per le superiori velocit\u00e0 di taglio che questi ultimi possono sopportare. Vengono usati per costruire utensili da tornio, fresa, trapano.\nAcciai al tungsteno.\nIl tungsteno limita la conducibilit\u00e0 termica dell'acciaio; per il resto i suoi effetti sono simili a quelli del molibdeno.\nAggiungendo il tungsteno all'acciaio, si ottiene una lega estremamente dura e resistente al calore, con ottima temprabilit\u00e0, che viene usata principalmente per costruire utensili; a seconda del tenore di tungsteno si distinguono due tipi di acciai:\nAcciaio al piombo (automatico).\n\u00c8 un acciaio dolce per usi generici, con piccole quantit\u00e0 di piombo, bismuto, tellurio o zolfo; la sua caratteristica pi\u00f9 importante \u00e8 la truciolabilit\u00e0 e l'ottima lavorabilit\u00e0 con macchine utensili (da qui la denominazione \"automatico\").\nViene anche denominato con la sigla AVP (Alta Velocit\u00e0 Piombo), proprio per la sua elevata lavorabilit\u00e0.\nAcciai al boro.\nIntrodotto di recente negli acciai speciali da costruzione per aumentare la temprabilit\u00e0 degli\nacciai bassolegati mantenendo bassi costi. Evitare i composti con l'azoto per mantenere tenacit\u00e0, (vanno usati deazoturanti come il Ti o un processo sottovuoto). Usato nella bulloneria ad alta resistenza.\nAcciai al cerio.\nIl cerio viene, di norma, utilizzato come agente indurente precipitante negli acciai inossidabili sottoposti ad invecchiamento.\nElementi dannosi.\nZolfo.\nAggiunto solo negli acciai automatici insieme a manganese, altrimenti \u00e8 un'impurezza. Da fragilit\u00e0 al rosso (o a caldo): c'\u00e8 un eutettico tra il ferro ed il solfuro di ferro che fonde a 988\u00a0\u00b0C e si deposita poi in solidificazione a BDG (bordo di grano), quindi poi alle temperature di lavorazione l'acciaio si disgrega. Se ci sono altri elementi forma con loro composti ancora pi\u00f9 bassofondenti.\nPeggiora le caratteristiche meccaniche, tende a segregarsi nella zona centrale del lingotto e diffonde difficilmente, si rimuove con difficolt\u00e0. Quasi completamente immiscibile nel ferro, quindi sotto forma di inclusioni sulfuree.\nFosforo.\nCon il 0,2% di fosforo la resilienza diviene praticamente zero.\nOssigeno.\nElemento pi\u00f9 dannoso, piccolissima solubilit\u00e0 nel ferro, tutto l'ossigeno presente \u00e8 sotto forma di inclusioni.\nIdrogeno.\nInfluenza negativa sulle caratteristiche meccaniche, anche per poche percentuali.\nformazione di difetti: diffonde allo stato atomico nell'acciaio, incontrate delle fessure ritorna\nmolecolare e produce i fiocchi (\"steel bows\"). Si formano quando la pressione dell'idrogeno supera la coesione dell'acciaio (tra i 100 ed i 300\u00a0\u00b0C). Esistono delle norme per prevenire ed eliminare l'idrogeno nell'acciaio facendolo diffondere all'esterno: consistono in lunghi mantenimenti alla temperatura in cui la solubilit\u00e0 dell'idrogeno \u00e8 piccola ma vi \u00e8 comunque diffusione (quindi i fiocchi non si trovano mai vicino alla superficie perch\u00e9 l\u00ec l'idrogeno \u00e8 potuto uscire).\nTipi di inclusioni non metalliche.\nIl danneggiamento della matrice dipende dalla loro forma e dalle loro caratteristiche meccaniche, quindi se in stato di fabbricazione sono fusibili o no, dal trattamento che subiscono poi, laminazioni, i pi\u00f9 pericolosi sono quelli che sono in cristalli con spigoli vivi perch\u00e9 sono sempre solide, provocano delle lacerazioni importanti.\nLe inclusioni possono per\u00f2 essere anche usate, per controllare la crescita dei grani o per condizionare la morfologia della struttura.\nAcciai debolmente legati ad alta resistenza (HSLA).\nGli acciai debolmente legati ad alta resistenza o HSLA (\"High-Strength-Low-Alloy\"): rappresentano una tipologia di acciai legati contenente solo piccole quantit\u00e0 di altri elementi quali il vanadio, e quindi risultano in generale pi\u00f9 economici dei normali acciai legati.\nVengono prodotti con particolari procedure, capaci di conferire loro una resistenza meccanica, anche alle basse temperature, e una resistenza alla corrosione superiori a quelle degli acciai al carbonio."}
{"id": "1701370", "revid": "122973279", "url": "https://it.wikipedia.org/wiki?curid=1701370", "title": "Cinema di guerra", "text": "Il cinema di guerra \u00e8 un genere cinematografico che tratta in vari modi il tema della guerra. Rientrano generalmente in questa classificazione i film che ricostruiscono battaglie navali, aeree o terrestri, campagne militari, operazioni segrete e altri soggetti correlati. Il genere pu\u00f2 anche raccontare la guerra senza mostrare le battaglie, come nel caso degli addestramenti militari e della vita civile durante la guerra. Il racconto pu\u00f2 essere di finzione oppure basarsi su ricostruzioni biografiche e storiche, cos\u00ec come mischiare entrambi gli aspetti (ad esempio narrando storie di finzione che si svolgono sullo sfondo di celebri episodi bellici). La narrazione pu\u00f2 avere la prospettiva dei comandi militari, dei soldati, dei prigionieri di guerra, dei civili. Molti film di guerra possono inoltre includere nella trama storie d'amore.\nI vari generi dei film di guerra.\nIl film di guerra \u00e8 stato seguito con successo dal pubblico soprattutto nel secondo dopoguerra negli anni '40 e '50 quando la propaganda statunitense sfornava film dove si celebravano le vittoriose ed eroiche battaglie combattute dagli Usa e dai suoi Alleati in Europa contro i nazisti o contro i \"musi gialli\" nel Pacifico.\nDopo un intervallo in cui la produzione di film di guerra si \u00e8 rarefatta, con la fine della Guerra Fredda il cinema di guerra \u00e8 stato riproposto con il film di Steven Spielberg \"Salvate il soldato Ryan\" (1998), ambientato nell'anno dello sbarco in Normandia, a cui \u00e8 seguito nello stesso anno \"La sottile linea rossa\" di Terrence Malick sulla battaglia di Guadalcanal.\nQuelli che si possono definire film bellici sono incentrati sulle pi\u00f9 importanti guerre del XX secolo: le due guerre mondiali e quelle della Corea e del Vietnam. In questi film si ha spesso l'intento di descrivere gli avvenimenti storici realmente accaduti ma che non possono essere considerati propriamente storici ma piuttosto di ambientazione storica in quanto \u00e8 l'elemento spettacolare che prevale.\nNell'ambito dei film bellici si possono poi distinguere quelli che esaltano con toni epici l'eroismo dei combattenti da quelli antimilitaristi. Il primo filone \u00e8 caratterizzato da un forte contrasto tra chi combatte per difendere con coraggio e temerariet\u00e0 valori di umanit\u00e0 e giustizia e il nemico, infido e crudele, che per i suoi aspetti fortemente negativi deve essere distrutto senza piet\u00e0.\nAll'interno di questo gruppo vanno poi distinti i film di propaganda bellica (come \"Berretti Verdi\" di John Wayne), da quelli che pur esaltando i valori militari introduce nel racconto filmico spunti di riflessione che pur non mettendo in discussione la ineluttabile necessit\u00e0 della guerra ne mette in evidenza le conseguenze di dolore e sofferenza che coinvolgono anche i valorosi combattenti (\"Prima linea\" di Robert Aldrich, \"I giovani leoni\" di Edward Dmytryk, \"La grande guerra\" di Mario Monicelli, \"Quell'ultimo ponte\" di Richard Attenborough, \"Il grande uno rosso\" di Samuel Fuller).\nI film di guerra italiani.\nIl regime fascista in Italia aveva ben compreso l'importanza del cinema per la formazione dell'opinione pubblica e nel 1923 cre\u00f2 \"L'Unione Cinematografica Educativa\" (Istituto LUCE) per la produzione di documentari e, soprattutto, di cinegiornali a contenuto bellico ai quali affianc\u00f2 la produzione di film di \"propaganda politica\" destinati a mostrare l'efficienza della macchina da guerra italiana come \"Il cammino degli eroi\" di Corrado D'Errico, \"Sentinelle di bronzo\" di Romolo Marcellini, \"Sotto la croce del sud\" di Guido Brignone, \"Lo squadrone bianco\" o \"L'assedio dell'Alcazar\", entrambi di Augusto Genina, \"L'uomo della croce\" di Roberto Rossellini.\nDurante la seconda guerra mondiale, sul modello dei \"combat film\" americani, l'Istituto LUCE manda i propri operatori sugli scenari di battaglia per la produzione di \"film di propaganda\" come \"Uomini sul fondo\", \"Alfa Tau!\" e \"Giarabub\".\nNegli anni '50 il cinema bellico italiano \u00e8 prodotto con regolarit\u00e0 ad opera di registi come Francesco De Robertis e Duilio Coletti, prendendo spunto dagli episodi pi\u00f9 memorabili dei nostri soldati e marinai nell'ultima guerra. Alcuni esempi: \"I sette dell'Orsa maggiore\", \"Siluri umani\", \"Carica eroica\", \"Divisione Folgore\", ecc.\nIn tempi pi\u00f9 recenti (1990) viene realizzato il film \"Mediterraneo\" di Gabriele Salvatores, al di fuori di tutti gli schemi dei film di guerra: \u00e8 la storia di un gruppo di militari italiani che, sbarcati nel 1941 in un'isola greca e rimasti isolati per tre anni, lontani da battaglie e morti, trascorrono una specie di felice vacanza dagli orrori della guerra.\nCos\u00ec anche nella pellicola \"El Alamein - La linea del fuoco\" (2002) di Enzo Monteleone, dove, ormai dimenticati gli atti eroici dei film precedenti, vengono descritte le reali condizioni delle truppe italiane in Africa, prive di mezzi di sussistenza e in attesa di rinforzi che non arriveranno mai.\nIl \"war-movie\" statunitense.\nIl war movie americano \u00e8 un \u00absuper-genere\u00bb cinematografico, un'etichetta convenzionale che consente alla memoria cinefila di attraversare la prima e la seconda guerra mondiale, proseguendo per l'intervento in Corea e in Vietnam: al suo interno vengono sviluppati tematiche, stili e periodi assai diversi da una pellicola all'altra.\nLa prima Guerra Mondiale \u00e8 lo scenario di \"Hearts of the World\" (\"Cuori del mondo\", 1918, David Wark Griffith): melodrammatico e propagandistico, \u00e8 un film il cui impianto stilistico influenza \"I quattro cavalieri dell'Apocalisse\" (\"The Four Horsemen of the Apocalypse\", 1921), diretto da Rex Ingram. \"All'ovest niente di nuovo\" (\"All Quiet on the Western Front\", 1930) diretto da Lewis Milestone racconta una guerra anti-epica e brutale: classico del cinema pacifista, introduce maggiore libert\u00e0 espressiva nei film di guerra.\nLa seconda Guerra Mondiale muta la prospettiva bellica hollywoodiana: Franklin Delano Roosevelt (1882-1945) istituisce l'OWI (\"Office of War Information\"), per vigilare le produzioni cinematografiche. Viene realizzata una serie di documentari \u00abmilitanti\u00bb - \"Why We Fight\" (\"Perch\u00e9 combattiamo\", 1942-1945) di Frank Capra - che promuove uno spirito interventista e nazionalistico e si avvale dell'ausilio di eminenti registi quali John Ford e John Huston. \"Quella sporca dozzina\" (\"The Dirty Dozen\", 1967), di Robert Aldrich e \"Patton, generale d'acciaio\" (\"Patton\", 1970) di Franklin J. Schaffner sono idealmente legati ad altri \"war film\" di recente uscita - \"La sottile linea rossa\" (\"The Thin Red Line\", 1998) di Terrence Malick e \"Salvate il soldato Ryan\" (\"Saving Private Ryan\", 1998) di Steven Spielberg - che evidenziano la durevole vitalit\u00e0 del genere bellico. Un altro notevole film di guerra sulla seconda guerra mondiale \u00e8 \"Lettere da Iwo Jima\" di Clint Eastwood, che narra di quella battaglia dal punto di vista giapponese. Sullo stesso tema, ma dal punto di vista americano, Eastwood aveva precedentemente girato \"Flags of Our Fathers\".\nDa non dimenticare il durevole successo del filone cinematografico dei Viet-movies, che conta film del calibro de \"Il cacciatore\" (\"The Deer Hunter\", 1978, Michael Cimino), \"Apocalypse Now\" (1979, Francis Ford Coppola), \"Full Metal Jacket\" (1987, Stanley Kubrick) e \"Platoon\" (1987, Oliver Stone).\nIl war-movie viene ripreso per la prima volta nel genere supereroistico da James Gunn per il suo film The Suicide Squad - Missione suicida.\nI film antimilitaristi.\nUn classico dei film a contenuto antimilitarista \u00e8 da considerare \"All'ovest niente di nuovo\" (\"All Quiet on the Western Front\") \u00e8 un film del 1930 diretto da Lewis Milestone, vincitore del Premio Oscar come miglior film e miglior regista.\nUn film che fu proiettato in un ambiente culturale del tutto ostile al messaggio pacifista dell'opera che veniva proclamato in un'Europa dove gi\u00e0 si diffondevano le ideologie fasciste. La sua uscita nelle sale cinematografiche tedesche suscit\u00f2 infatti la sdegnosa reazione dei nazisti, che cercarono di bloccarne la visione, arrivando a lanciare topi in platea durante la \"prima\" a Berlino. Sullo stesso tema il contemporaneo film, proibito il 27 aprile 1933 dalla censura nazista, \"Westfront 1918\" di Georg Wilhelm Pabst che narrava gli ultimi mesi di vita e di morte precedenti la fine della prima guerra mondiale di quattro fanti tedeschi sul fronte francese.\nUn tema analogo, riferito alla Guerra civile americana, edulcorato e con ben altri esiti artistici, pi\u00f9 aderenti alla cultura e alla mentalit\u00e0 filmica hollywoodiana era quello trattato dal film, che non suscit\u00f2 polemiche, \"La legge del Signore\" con ambientazione western del 1956 diretto da William Wyler, vincitore della Palma d'oro come miglior film al 10\u00ba Festival di Cannes. Nel film si racconta dello scontro in una famiglia di pionieri quaccheri tra l'intransigenza nonviolenta della madre, il buon senso del padre fedele alla morale pacifista della Legge del Signore e il giovane figlio che nonostante le sue convinzioni religiose ritiene giusto combattere per la difesa della patria nordista e della sua stessa famiglia dai razziatori sudisti.\nDi ben altro valore artistico e culturale la produzione nello stesso anno 1956 del film \"L'arpa birmana\" (\"Biruma no tategoto\") diretto da Kon Ichikawa, dove si racconta di Mizushima, un soldato giapponese che accetta la missione di far arrendere nel luglio 1945, a guerra ormai terminata, un gruppo di fanatici suoi compatrioti che, rifugiatisi in una caverna, hanno deciso di continuare a combattere. Il soldato viene trattato da vigliacco e da traditore quando tenta di spiegare al comandante che, scaduto il termine imposto dagli Alleati, la caverna verr\u00e0 bombardata. Allo scadere dell'ultimatum, molti muoiono sotto il fuoco dell'artiglieria. Mizushima rimane ferito, un prete buddista lo raccoglie e cura le sue ferite dandogli una lezione di umanit\u00e0. Mizushima decide allora di non ricongiungersi con i commilitoni e di diventare bonzo, per dare onorevole sepoltura ai corpi dei compatrioti morti.\nUna sorte simile all'opera di Autant Lara ebbe invece \"Orizzonti di gloria\" (Paths of Glory) film antimilitarista americano del 1957 diretto da Stanley Kubrick premiato con il Nastro d'argento 1959 come miglior regista straniero che soltanto nel 1975 fu proiettato in Francia.\nA polemiche ancora in corso fu l'uscita del film \"Per il re e per la patria\" (\"King and Country\") del 1964 diretto da Joseph Losey, tratto dalla pi\u00e8ce teatrale \"Hamp\" di John Wilson, presentato in concorso alla 29\u00aa Mostra del cinema di Venezia, dove Tom Courtenay vinse la Coppa Volpi per la migliore interpretazione maschile. Il film \u00e8 un atto d'accusa contro il militarismo rappresentato dagli alti gradi militari che sacrificano la vita di un uomo per dare un esempio alla truppa prima di un attacco.\nLa polemica cinematografica antimilitarista \u00e8 proseguita nei seguenti anni Settanta con il film diretto da Francesco Rosi \"Uomini contro\" e, in tempi pi\u00f9 recenti, con \"Full Metal Jacket\" (1987) di Kubrick, \"Stalingrad\" (1993) del regista tedesco Joseph Vilsmaier e \"La sottile linea rossa\" (1998), di Terrence Malick."}
{"id": "1701372", "revid": "1873017", "url": "https://it.wikipedia.org/wiki?curid=1701372", "title": "Campionati europei di karate 1978", "text": "La 13\u00aa edizione del campionato europeo di karate si \u00e8 disputata a Ginevra nel 1978. Hanno preso parte alla competizione 186 karateka provenienti da 17 paesi."}
{"id": "1701374", "revid": "1873017", "url": "https://it.wikipedia.org/wiki?curid=1701374", "title": "Campionati europei di karate 1977", "text": "La 12\u00aa edizione del campionato europeo di karate si \u00e8 disputata a Parigi nel 1977. Hanno preso parte alla competizione 279 karateka provenienti da 17 paesi."}
{"id": "1701376", "revid": "767487", "url": "https://it.wikipedia.org/wiki?curid=1701376", "title": "Black Ace", "text": "Cresciuto nel Texas nella fattoria di famiglia, Turner sin da giovane apprese da autodidatta a suonare la chitarra; a partire dalla fine degli anni venti si esib\u00ec in tutto il Texas orientale. Durante il decennio successivo si trov\u00f2 spesso a collaborare con i musicisti Smokey Hogg e Buddy Woods, quest'ultimo un chitarrista molto influenzato dallo stile hawaiano. Turner in seguito acquist\u00f2 una National steel guitar e cominci\u00f2 a suonare quello che pi\u00f9 tardi i critici chiamarono \u201cl'Hawaii che incontra il Delta\u201d (\"Hawaii meets the Delta\"), un tipo di blues semplice e tranquillo.\nNel 1937 Turner registr\u00f2 a Dallas sei brani (probabilmente con Hogg come secondo chitarrista) per la Decca Records, inclusa la canzone \"Black Ace\". In quello stesso anno inaugur\u00f2 a Fort Worth un proprio show radiofonico locale, nel quale utilizz\u00f2 come sigla proprio la canzone Black Ace, che alla fine diede anche il nome allo show stesso.\nNel 1941 Turner fece un'apparizione in The Blood of Jesus, un film afroamericano prodotto da Spencer Williams Jr.. Nel 1943 venne reclutato nell'esercito e per qualche anno dovette smettere di dedicarsi alla musica.\nIl ritorno avvenne nel 1960, quando Chris Strachwitz, proprietario della Arhoolie Records, lo convinse a registrare un album per l'etichetta. La sua ultima performance risale al 1962, in un documentario intitolato \"The Blues\".\nMor\u00ec per un tumore nel 1972."}
{"id": "1701384", "revid": "74801", "url": "https://it.wikipedia.org/wiki?curid=1701384", "title": "Robustiano Morosoli", "text": "Fu senatore del regno d'Italia nella XIII legislatura."}
{"id": "1701385", "revid": "15756", "url": "https://it.wikipedia.org/wiki?curid=1701385", "title": "Sr\u0111an Mrku\u0161i\u0107", "text": "Carriera.\nClub.\nAdocchiato dal leggendario Luka Kaliterna nel 1934 viene portato nell'Hajduk Spalato da diciottenne dove rimase fino al 1936. Successivamente si trasferisce nel , dove vince il campionato 1938-1939, prima di essere costretto, a seguito dell'invasione tedesca della Jugoslavia, a sospendere l'attivit\u00e0 agonistica.\nNel 1945, nel primo campionato della RSF di Jugoslavia, trionfa con la maglia \"nazionale\" della Repubblica Socialista di Serbia.\nDiventa uno dei membri fondatori della Stella Rossa Belgrado, dove rimane fino al 1954, alla soglia dei quarant'anni, vincendo due campionati della RSF di Jugoslavia e tre Coppe di Jugoslavia.\nIl 9 settembre 1953 difendendo la porta della Stella Rossa diventa, con 38 anni 3 mesi e 13 giorni, il pu\u00f2 anziano giocatore ad aver giocato in una partita del Campionato jugoslavo.\nNazionale.\nPer la Nazionale jugoslava (1941\u201350) gioc\u00f2 11 partite; il debutto risale al 1941 contro l'Ungheria (1 a 1) a Belgrado, fu l'ultima partita giocatasi prima della Seconda guerra mondiale. L'ultima partita con la nazionale la disput\u00f2 nel 1950 a Budapest contro l'Austria (2 a 7). \nAl mondiale del 1950 gioc\u00f2 tutte e 3 le partite (Svizzera 3:0, Messico 4:1 i Brasile 0:2).\n\u00c8 l'unico giocatore ad avere giocato sia con la maglia della Nazionale del Regno di Jugoslava, con cui ha debuttato il 23 marzo 1941 contro l'Ungheria, sia con la maglia della Nazionale della Repubblica Federale Socialista di Jugoslavia, con cui ha partecipato ai Mondiali del 1950.\nPost-ritiro.\nLavor\u00f2 a Belgrado come ingegnere dove si occup\u00f2 della in particolare della costruzione di impianti calcistici. Fino al resto dei suoi giorni rimase fedele alla Stella Rossa dove ricopr\u00ec un ruolo come membro della dirigenza."}
{"id": "1701387", "revid": "287204", "url": "https://it.wikipedia.org/wiki?curid=1701387", "title": "Srdan Mrkusic", "text": ""}
{"id": "1701393", "revid": "174925", "url": "https://it.wikipedia.org/wiki?curid=1701393", "title": "Kephalos", "text": ""}
{"id": "1701396", "revid": "287204", "url": "https://it.wikipedia.org/wiki?curid=1701396", "title": "Mithun Chakraborty", "text": "Biografia.\nHa recitato in oltre 400 film di Bollywood e alcuni anche in bengali e in bhojpuri. \u00c8 stato uno degli attori pi\u00f9 popolari in India negli anni ottanta.\n\u00c8 padrone di una catena di alberghi, Monarch Hotels.\nSi \u00e8 sposato con l'attrice Yogita Bali e ha quattro figli, tre maschi e una femmina.\nPremi e riconoscimenti.\n, soprattutto ai National Film Awards e ai Filmfare Awards."}
{"id": "1701397", "revid": "1652134", "url": "https://it.wikipedia.org/wiki?curid=1701397", "title": "Alessandro Negri di Sanfront", "text": "Biografia.\nCarriera militare.\nFiglio di Giacinta dei conti de Rege di Gifflenga e del conte Bonifacio, Aiutante di campo del re Carlo Alberto di Savoia, e nipote del generale Alessandro De Rege di Gifflenga, Alessandro Negri frequent\u00f2 dal 1816 al 1823 l'Accademia Reale di Torino, ottenendo il grado di sottotenente.\nIl 9 marzo 1823 venne assegnato al Battaglione di fanteria leggera \"Cacciatori della Regina\", quindi venne trasferito al Reggimento \"Cavalleggeri di Piemonte\" ed ancora al Reggimento \"Novara Cavalleria\". Con il grado di capitano prest\u00f2 servizio nel Reggimento \"Savoia Cavalleria\" e quindi, promosso maggiore, torn\u00f2 al Reggimento Lancieri di Novara.\nNel 1848, all'inizio della Prima guerra di indipendenza, venne scelto dal re Carlo Alberto per comandare i tre \"Squadroni di guerra\" dei Carabinieri Reali, creati per garantire la sicurezza del sovrano sul campo di battaglia.\nIl 30 aprile 1848, giorno della battaglia di Pastrengo, Alessandro Negri si trovava accanto al re, impegnato a dirigere le truppe contro gli austriaci. Il re decise di muoversi per osservare meglio lo svolgimento della battaglia e, mentre era scortato da una dozzina di Carabinieri, fu oggetto di azione di fuoco. Vedendo il re in pericolo, Alessandro Negri di Sanfront comand\u00f2 immediatamente una carica, lanciandosi per primo al galoppo contro i nemici, seguito dai tre squadroni di Carabinieri e quindi da tutti gli altri reparti impegnati nell'avanzata.\nAlla carica partecip\u00f2 lo stesso re che, in questo modo, riusc\u00ec a sfuggire alla minaccia; l'irruenza stessa della carica, che trascin\u00f2 tutte le truppe presenti, port\u00f2 inoltre l'esercito sabaudo alla vittoria della battaglia.\nOttenuta la promozione a colonnello nel novembre del 1848, combatt\u00e9 anche nel 1849 nella seconda fase della Prima guerra d'indipendenza italiana; fu nominato comandante delle \"Guide a cavallo\" e del Reggimento \"Cavalleggeri di Lombardia\", non riconoscendo per\u00f2 la dipendenza dal vomando della V Divisione \"Lombarda\" del Ramorino prima e del Fanti poi, proprio durante l'offensiva austriaca a Pavia. Nominato Aiutante di campo onorario del Re il 10 aprile 1853, sei anni pi\u00f9 tardi venne promosso maggior generale, combattendo nella Seconda guerra d'indipendenza italiana, e quindi tenente generale il 6 febbraio 1862, grado che ricopr\u00ec fino al suo collocamento a riposo, avvenuto il 1\u00ba settembre 1865.\nIncarichi politici.\nAlessandro Negri di Sanfront ricopr\u00ec la carica di sindaco nei comuni di Ponzone, tra il 1851 e il 1862, di Tronzano Vercellese, dal 1856 al 1861, e di Chiavari, tra il dicembre 1872 e il 1873, quando rassegn\u00f2 le dimissioni. Fu anche presidente del Consiglio provinciale di Acqui nel 1852.\nNel 1872 a Chiavari ricopr\u00ec anche le cariche di consigliere comunale e di assessore anziano facente funzioni di sindaco e l'anno successivo divenne presidente del Consiglio comunale e della Giunta municipale. Fu anche consigliere comunale a Ponzone nel 1882.\nIl 16 novembre 1876 fu nominato Senatore del Regno d'Italia, carica ricoperta dal 1865 anche dal cugino Carlo Pellion di Persano, e prest\u00f2 il proprio giuramento un mese pi\u00f9 tardi."}
{"id": "1701399", "revid": "1456895", "url": "https://it.wikipedia.org/wiki?curid=1701399", "title": "Enterprise Football League 2007", "text": "L'edizione 2007 della Enterprise Football League, la Massima Serie del Campionato di calcio di Taiwan, vide la vittoria del Taiwan Power Company F.C. che si qualific\u00f2 alla Coppa del Presidente dell'AFC 2008."}
{"id": "1701407", "revid": "339392", "url": "https://it.wikipedia.org/wiki?curid=1701407", "title": "Risultati delle elezioni politiche italiane del 2008", "text": ""}
{"id": "1701408", "revid": "1305772", "url": "https://it.wikipedia.org/wiki?curid=1701408", "title": "Luigi Perdisa", "text": "Fu anche un insigne agronomo, professore universitario, preside di facolt\u00e0 all'Universit\u00e0 di Bologna.\nBiografia.\nDopo aver conseguito il titolo di geometra, Luigi Perdisa si iscriveva al corso di laurea in agraria a Bologna mantenendosi agli studi con un impiego in un collegio giovanile.\nLaureatosi, segue il docente pi\u00f9 prestigioso della facolt\u00e0, Giuseppe Tassinari, che presto sarebbe divenuto ministro dell'agricoltura del regime fascista. Nel gruppo di assistenti spicca Giuseppe Medici personalit\u00e0 pi\u00f9 incline alla politica, delle cui doti Tassinari si sarebbe ampiamente avvalso. Perdisa, riconoscendo le capacit\u00e0 del collega, si sarebbe legato di un'amicizia che sarebbe stata duratura.\nAssistente del responsabile dell'agricoltura nazionale il giovane agronomo avrebbe partecipato alla moltiplicazione delle prove di attivismo del Regime in campo agrario, soprattutto alle imprese di bonifiche, firmando alcuni dei progetti pi\u00f9 prestigiosi realizzati nel Mezzogiorno nel quadro di attuazione della legge Serpieri. Il fervore di propaganda delle nuove tecniche in cui si combatte la \"battaglia del grano\" consente a Perdisa di scoprire la propria capacit\u00e0 nella divulgazione: nel 1934 fonda la prima rivista, \"Il tecnico agricolo professionista\", che in breve muta la denominazione in quella di Genio Rurale, una sigla che identificher\u00e0, per oltre cinquant'anni, la rivista professionale dell'agricoltura italiana che acquisisce il maggior prestigio.\nIl successo lo induce a moltiplicare il numero delle testate: sono i colleghi cattedratici pi\u00f9 prestigiosi, docenti di frutticoltura, allevamenti, agronomia, che dopo aver fondato, per onorare il proprio nome, un mensile nella propria specialit\u00e0, di fronte alle difficolt\u00e0 del bilancio lo offrono a Perdisa che ha una indubbia abilit\u00e0 nell'assicurare l'equilibrio economico alle iniziative nell'editoria agraria. Nasce una casa editrice l'Edagricole che ha periodici firmati dai nomi pi\u00f9 insigni della cultura agraria nazionale.\nLa moltiplicazione delle riviste conosce l'accelerazione pi\u00f9 impetuosa, dopo la guerra, negli anni cinquanta e sessanta, quando l'agricoltura nazionale vive la stagione di tumultuoso progresso che la trasforma in agricoltura moderna. Perdisa, che alle riviste ha gi\u00e0 unito i primi libri, moltiplica anche la produzione libraria, fornendo ai docenti che si propongono di insegnare le nuove tecniche i manuali adeguati, agli agricoltori che intendono applicarle i necessari prontuari pratici.\nAssume un ruolo fondamentale, nell'ambito della cultura agraria mediante la scelta dei direttori delle proprie riviste, e dei docenticui affidare i manuale. Perdisa si impone altres\u00ec come protagonista del dibattito agrario nazionale acquisendo un settimanale, Terra e vita, che, fondato da Rizzoli, l'editore milanese non intende pi\u00f9 condurre per mancanza dei necessari legami con la cultura agraria.\nPer venticinque anni, fino alla morte di Perdisa, il settimane bolognese sar\u00e0 l'ago della bilancia dell'opinione agraria negli anni di un profondo cambiamento delle campagne italiane, nel 1950 caratterizzate da un ritardo che le distanzia di cinquant'anni dalle pi\u00f9 progredite campagne inglesi e tedesche. In due decenni l'agricoltura italiana sar\u00e0 capace di raggiungere, e in alcune produzioni di superare le regioni europee concorrenti.\nLuigi Perdisa svolge un ruolo essenziale, di editore-direttore, e nell'orientamento dell'opinione agraria nazionale, si avvale come vicedirettore, di Antonio Saltini, che impiega la duplice competenza derivata dalla lauree in scienze agrarie e in giurisprudenza per affrontare gli scontri per la legislazione agraria. Luigi Perdisa, che ha intuito il fenomeno che prender\u00e0 il nome di \"globalizzazione\", spinge il vicedirettore, a visitare come inviato le agricolture del mondo, per individuare quali conseguenze potr\u00e0 determinare il loro sviluppo sugli equilibri dell'agricoltura italiana. In questa opera di cronista di legislazione agraria, e di inviato speciale nell'agricoltura mondiale, Saltini assicura a Terra e vita, attraverso interviste, l'opinione di tutti i protagonisti europei della scena agricola. Succede la serie degli scandali agrari che hanno inizio negli anni settanta: la rissa tra i partiti per spartire le spoglie della Federconsorzi, non pi\u00f9 controllate da Paolo Bonomi.\nAlla morte di Perdisa il figlio Cesare muter\u00e0 radicalmente l'impronta di un giornale da organo di informazione indifferente ad ogni condizionamento in un periodico pi\u00f9 attento alle leggi del mercato ed efficace strumento di raccolta pubblicitaria, quale rester\u00e0, fondamentalmente, dopo l'acquisizione da parte del Sole 24 ore.\nL'eredit\u00e0 del docente bolognese resta, per la storia dell'agricoltura italiana, eredit\u00e0 significativa in termini quantitativi e qualitativi del dibattito storico, politico e tecnico: le annate delle riviste tecniche testimoniano il fervore del dibattito nel corso dei quarant'anni del pi\u00f9 intenso sviluppo conosciuto dall'agricoltura italiana nella propria storia millenaria, quelle di Terra e vita offrono la cronaca degli scontri politici che accompagnarono la crescita tecnologica e produttiva.\nI duemila volumi pubblicati da Perdisa come Edagricole e come Edizioni Calderini nel corso della vita confermano la vivacit\u00e0 dello sforzo divulgativo che, esercitato da un'editrice privata, aliment\u00f2 la crescita tecnologica delle campagne in un paese assolutamente privo di apparati pubblici di divulgazione.\nSul piano scientifico sono principalmente tre le opere che, uscite dalla tipografia di Perdisa, permangono come contributo essenziale ad una stagione irripetibile della cultura agraria, "}
{"id": "1701410", "revid": "1684799", "url": "https://it.wikipedia.org/wiki?curid=1701410", "title": "Twilight", "text": "Twilight () \u00e8 il termine inglese per \u00abcrepuscolo\u00bb; pi\u00f9 genericamente, si riferisce ad una luce debole, fioca, specialmente usato in astronomia e aviazione come linea di confine tra d\u00ec e notte, luce e buio, e, in senso figurato, la conoscenza imperfetta ed imprecisa. Lo si attribuisce quindi a molti argomenti:"}
{"id": "1701413", "revid": "1776051", "url": "https://it.wikipedia.org/wiki?curid=1701413", "title": "Giovanni Raffaele", "text": "Fu senatore del regno d'Italia nella XIII legislatura.\n\u00c8 stato di sindaco di Palermo tra il novembre 1878 e il settembre 1880."}
{"id": "1701414", "revid": "1573940", "url": "https://it.wikipedia.org/wiki?curid=1701414", "title": "Contea di Clermont (Ohio)", "text": ""}
{"id": "1701418", "revid": "1305772", "url": "https://it.wikipedia.org/wiki?curid=1701418", "title": "Contea di Highland", "text": "Contea di Highland o Highland County \u00e8 la denominazione delle seguenti contee degli Stati Uniti:"}
{"id": "1701419", "revid": "287204", "url": "https://it.wikipedia.org/wiki?curid=1701419", "title": "United Football League (Filippine)", "text": "La Nagkakaisang Liga ng Futbol \u00e8 stata la principale competizione calcistica delle Filippine, creata nel 2009 e soppressa nel 2016, sostituita dalla PFL."}
{"id": "1701420", "revid": "1305772", "url": "https://it.wikipedia.org/wiki?curid=1701420", "title": "Contea di Medina", "text": "Contea di Medina o Medina County \u00e8 la denominazione delle seguenti contee degli Stati Uniti:"}
{"id": "1701422", "revid": "765341", "url": "https://it.wikipedia.org/wiki?curid=1701422", "title": "Borgo dei Greci", "text": "Borgo dei Greci \u00e8 una strada del centro storico di Firenze, che corre da piazza di Santa Croce angolo via de' Benci a piazza di San Firenze angolo via dei Leoni/via dei Gondi. Lungo il tracciato si innestano: via de' Bentaccordi, via de' Magalotti e via del Parlagio.\nStoria.\nI \"borghi\" erano nella Firenze altomedievale i nomi delle strade che uscivano da una porta cittadina della vecchia cerchia, lungo le quali ben presto iniziarono ad allinearsi case ed edifici vari. In questo caso il \"borgo\" usciva dalle mura romane attraverso la \"Porta della Pera\" (dal nome della famiglia Peruzzi che dominava questa parte di citt\u00e0), e arrivava ad attraversare, nel tratto pi\u00f9 esterno, l'area dell'antico anfiteatro romano di Firenze.\nLa strada probabilmente esisteva anche prima del Duecento, anche se risulta documentata solo nel corso del XIII secolo.\nIl nome deriva dall'antica famiglia fiorentina dei Greci, che Dante fa citare da Cacciaguida nel Canto XVI del Paradiso, che nel XIV secolo era gi\u00e0 caduta in disgrazia a causa della sua fede ghibellina. Giovanni Villani scrisse poi che a loro apparteneva \"tutto il Borgo de' Greci\" e che gi\u00e0 alla sua epoca essi non vi vivevano pi\u00f9, essendosi ormai trasferiti a Bologna. Le case dei Greci vennero tutte acquistate dai Peruzzi, il cui stemma \u00e8 ben visibile sui primi due edifici che si incontrano venendo da piazza Santa Croce. La strada \u00e8 ricordata anche da Boccaccio nella novella di fra' Cipolla. Del tutto infondata \u00e8 invece l'ipotesi che i Greci fossero gli ospiti provenienti da Costantinopoli per il Concilio di Firenze voluto da Eugenio IV, essendo il nome della strada attestato ben prima.\nDescrizione.\nLa carreggiata \u00e8 a lastrico posato alla rinfusa, con marciapiedi da ambedue i lati. Il flusso pedonale \u00e8 elevato, trattandosi di un tracciato che collega due tra le maggiori emergenze artistiche fiorentine, piazza Santa Croce e (tramite piazza San Firenze) piazza della Signoria. In ragione di questo continuo passaggio la strada si \u00e8 andata nel tempo caratterizzando sempre pi\u00f9 come commerciale, con numerosi negozi di articoli per turisti.\nEdifici.\nSulla strada si trovano varie residenze patrizie e non, per lo pi\u00f9 appartenute, in diverse epoche, alla famiglia Peruzzi. Fa eccezione il palazzo Tafani da Barberino, dove resta uno scudo con la farma antica di quella famiglia che sar\u00e0 poi celebre come Barberini.\nLa via ha inoltre avuto fin dall'antichit\u00e0 un connotato religioso. Qui si trovava l'antico tempio di Iside, p\u00f9 o meno sotto il complesso di San Firenze, e nel medioevo la chiesa di San Fiorenzo, demolita per far posto al nuovo complesso religioso. Dal punto di vista archeologico, la via attraversa anche quello che fu l'anfiteatro romano di Firenze.\nSi sa che nella via si riuniva la Compagnia dei Santi Cosma e Damiani degli Speziali, medici e cerusici, forse in un sotterraneo nei pressi del complesso di San Firenze. \nLapidi.\nAl 15, sul palazzo di Ubaldino Peruzzi, si trova una lapide che ricorda lo statista e sua moglie Emilia Peruzzi:\nNell'androne dello stesso palazzo si trova una memoria dell'ospitalit\u00e0 data dai Peruzzi all'imperatore bizantino Giovanni VIII Paleologo, in realt\u00e0 proveniente dall'antistante palazzo Maglione, qui spostata quando vi si trasfer\u00ec la famiglia Peruzzi.\nSul palazzo Tafani da Barberino, sotto lo stemma nella forma originaria della famiglia Barberini:\nAvvicinandosi a piazza San Firenze, sulla parete del complesso di San Firenze, una targa ricorda la donazione da parte delle famiglie di Mancini e dei Magalotti di alcuni terreni per costruire il primitivo oratorio:\nTraduzione: \"I Magalotti e i Mancini donarono le torri gemelle della chiesa di San Fiorenzo affinch\u00e9 erette testimoniassero la devozione cos\u00ec come in rovina testimoniavano l'antichit\u00e0. Anno del Signore 1643 \".\nPoco pi\u00f9 avanti, in fronte al n. 45 rosso, si trova una lapide dei Signori Otto, oggi illeggibile, ma nota da trascrizioni:\nLa trascrizione in ligua corrente \u00e8: \"I Signori Otto probiscono che attorno alla chiesa di San Firenze a braccia 200 non si possa giocare a palla, pilotta e pallone grosso, e che intorno a questa chiesa non si facciano sporcizie e immondizie di alcun tipo, alla pena di due tratti di fune e della cattura per ognuno e ciascuna volta, come per decisione dei lor Signori, 9 novembre 1622\". Una lapide simile, a tutela del decoro e della tranquillit\u00e0 dei religiosi, si trova anche in via Filippina.\nInfine sul palazzo Columbia Parlamento si trova una lapide dantesca apposta, come molte altre in citt\u00e0, in occasione delle celebrazioni del 1865:\nTabernacoli.\nL'unico tarbernacolo della via si trova al n. 11, in una nicchia che solo recentemente (dopo il 2016) \u00e8 stata decorata da una statuetta di \"Cristo Crocifisso\". Un altro tabernacolo si trova su via Filippina, vicino all'angolo con borgo dei Greci, e contiene una \"Piet\u00e0\" dello scultore Mario Moschi (1950), collocata nel 1955."}
{"id": "1701423", "revid": "36426", "url": "https://it.wikipedia.org/wiki?curid=1701423", "title": "Borgo de' Greci", "text": ""}
{"id": "1701424", "revid": "1305772", "url": "https://it.wikipedia.org/wiki?curid=1701424", "title": "Contea di Meigs", "text": "Contea di Meigs o Meigs County \u00e8 la denominazione delle seguenti contee degli Stati Uniti:"}
{"id": "1701425", "revid": "599013", "url": "https://it.wikipedia.org/wiki?curid=1701425", "title": "Palazzo Statella", "text": "Il Palazzo Statella \u00e8 un palazzo storico di Napoli, situato in piazza Vittoria.\nStoria e descrizione.\nVenne eretto dalla famiglia Statella principi di Cassaro. La sua fondazione risale con ogni probabilit\u00e0 agli anni '30 del XIX secolo quando il principe Antonio Statella, nominato ministro degli esteri, decise di stabilire il ramo della famiglia in quel punto della citt\u00e0. Nel dopoguerra venne sopraelevato di un piano.\nLa struttura \u00e8 neoclassica e al centro si apre un portale a tutto sesto tozzo in piperno con bugne lievemente accennate. Il resto si eleva su quattro piani eccetto il mezzanino. Le finestre sono decorate con una semplice cornice sormontata da trabeazione.\nI prospetti esterni del palazzo sono stati restaurati in tempi recenti."}
{"id": "1701427", "revid": "547034", "url": "https://it.wikipedia.org/wiki?curid=1701427", "title": "Premio Goya alla carriera", "text": "Il Goya alla Carriera (\"Goya de Honor\") \u00e8 il premio che l'Accademia delle arti e delle scienze cinematografiche di Spagna concede a \nLista dei vincitori del premio dalla sua istituzione nel 1987."}
{"id": "1701436", "revid": "110157", "url": "https://it.wikipedia.org/wiki?curid=1701436", "title": "L'arte del dubbio", "text": "L'arte del dubbio (Sellerio 2007) \u00e8 un saggio di Gianrico Carofiglio.\nNato dalla rielaborazione di un testo specialistico (dedicato alla complessa casistica della \"cross-examination\") si presenta di fatto come un lavoro in cui l'esame di alcuni casi, depurati dalle circostanze specifiche (nomi e circostanze che renderebbero identificabili i protagonisti) si presenta agli occhi del lettore alla stregua di un viaggio a cavallo tra filosofia e giurisprudenza con la sostanziale aggiunta di un ritmo di tipo romanzesco. "}
{"id": "1701437", "revid": "320578", "url": "https://it.wikipedia.org/wiki?curid=1701437", "title": "Gran Premio d'Olanda MotoGP 2007", "text": ""}
{"id": "1701439", "revid": "287204", "url": "https://it.wikipedia.org/wiki?curid=1701439", "title": "Amadio", "text": ""}
{"id": "1701441", "revid": "23671", "url": "https://it.wikipedia.org/wiki?curid=1701441", "title": "Ktorrent", "text": ""}
{"id": "1701443", "revid": "1543377", "url": "https://it.wikipedia.org/wiki?curid=1701443", "title": "Guam Men's Soccer League", "text": "Il campionato di calcio di Guam \u00e8 stato sponsorizzato dalla Budweiser per alcune stagioni e chiamato anche BGMSL (\"Budweiser Guam Men's Soccer League\").\nIn precedenza il campionato era diviso in due parti, il campionato di primavera e il campionato d'autunno. Quando i due campionati venivano vinti da due squadre differenti, veniva disputato uno spareggio tra queste due squadre per l'assegnazione del titolo di campione di guam.\nDall'autunno 2007 il campionato cambia formula e le stagioni vengono unificate; si disputa da settembre a aprile con una pausa di un mese che va da met\u00e0 dicembre a met\u00e0 gennaio.\nSquadre.\nStagione 2017-2018."}
{"id": "1701445", "revid": "1318658", "url": "https://it.wikipedia.org/wiki?curid=1701445", "title": "Contea di Ross", "text": ""}
{"id": "1701446", "revid": "1776051", "url": "https://it.wikipedia.org/wiki?curid=1701446", "title": "Antonio de Reali", "text": "Figlio di Giuseppe Maria e Lorenzina Cernazai, ottenne il titolo nobiliare il 13 maggio 1855.\nSi dedic\u00f2 inizialmente alla politica locale: fu sindaco di Casier, consigliere comunale a Venezia (1886 e 1868), assessore effettivo al settore militare, coscrizione, alloggi militari e Guardia nazionale, consigliere provinciale di Venezia.\nFu senatore del regno d'Italia a partire dalla XIII legislatura."}
{"id": "1701447", "revid": "767487", "url": "https://it.wikipedia.org/wiki?curid=1701447", "title": "Blind Willie McTell", "text": "Nato a Thomson nello Stato della Georgia e cieco da un occhio, McTell perse completamente la vista durante la tarda infanzia, ma impar\u00f2 molto bene la lettura del braille. Nato in una famiglia di musicisti (entrambi i genitori e uno zio suonavano la chitarra), dimostr\u00f2 il suo interesse nei confronti della musica sin da molto giovane e impar\u00f2 presto a suonare la chitarra. Il padre lasci\u00f2 la famiglia quando McTell era ancora molto piccolo, cos\u00ec, alla morte della madre avvenuta negli anni venti, lasci\u00f2 casa per diventare un artista di strada. Inizi\u00f2 a registrare del materiale nel 1927 per la Victor Records ad Atlanta e sino al periodo antecedente la seconda guerra mondiale viaggi\u00f2 e si esib\u00ec ampiamente, registrando per diverse altre case discografiche. Il suo stile era unico: una forma di Country Blues che oscillava tra il blues pi\u00f9 grezzo tipico del Mississippi Delta ed il pi\u00f9 raffinato suono della East Coast. Questo stile \u00e8 ben documentato dalle sue registrazioni del 1940 effettuate da John ed Alan Lomax per conto della Library of Congress, per le quali McTell fu pagato dieci dollari (l'equivalente di 154,25$ di oggi).\nNel 1934 McTell spos\u00f2 Ruth Kate Williams (poi conosciuta come Kate McTell), la quale, prima di diventare un'infermiera a tempo pieno nel 1939, affianc\u00f2 in varie occasioni il marito durante le sue esibizioni dal vivo e nelle registrazioni. A partire dal 1942, la maggior parte del matrimonio venne per\u00f2 vissuto separatamente, con Kate che viveva a Fort Gordon e lui che lavorava nei dintorni di Atlanta.\nSuccessivamente alla guerra, realizz\u00f2 del materiale per la Atlantic Records e la Regal Records, ma questi lavori ebbero meno successo commerciale rispetto ai precedenti. Continu\u00f2 ad esibirsi ad Atlanta, ma le condizioni di salute precarie resero sempre pi\u00f9 difficile la sua attivit\u00e0.\nUn manager di un negozio di dischi, tale Ed Rhodes, incontr\u00f2 McTell nel 1956 e riusc\u00ec a realizzare con lui alcune registrazioni; queste vennero pi\u00f9 tardi pubblicate dalla Prestige/Bluesville Records con il nome di \"Blind Willie McTell's Last Session\".\nMor\u00ec nel 1959 per un infarto a Milledgeville, Georgia.\nNel suo paese natale, Thomson, viene tenuto annualmente un festival in onore di McTell.\nNel 1983 Bob Dylan scrisse una canzone in suo onore intitolata, appunto, \"Blind Willie McTell\".\nSessioni di incisione.\nNota: Tutte le canzoni sono state scritte da McTell eccetto dove scritto."}
{"id": "1701451", "revid": "287204", "url": "https://it.wikipedia.org/wiki?curid=1701451", "title": "Genesis (serie televisiva)", "text": "Genesis (\"G\u00e9nesis, en la mente del asesino\") \u00e8 una serie televisiva spagnola prodotta dal 2006 al 2007. Girata a Madrid, \u00e8 stata trasmessa da Cuatro TV.\nIn Italia \u00e8 stata trasmessa in prima visione satellitare da Fox Crime, e in chiaro da Cielo.\nTrama.\nLa squadra di investigatori \u00e8 guidata dall'ispettore capo Gustavo e dal capo della polizia Mateo Rocha, con cui collaborano alcuni agenti della polizia scientifica, un medico legale e un esperto di psicologia criminale."}
{"id": "1701452", "revid": "1776051", "url": "https://it.wikipedia.org/wiki?curid=1701452", "title": "Giuseppe Antonio Rossi", "text": "Biografia.\nSindaco di Catanzaro per due mandati, \u00e8 stato senatore del Regno d'Italia nella XIII legislatura."}
{"id": "1701453", "revid": "62748", "url": "https://it.wikipedia.org/wiki?curid=1701453", "title": "Edvard Munch (film)", "text": "Edvard Munch \u00e8 un film tv del 1974 diretto da Peter Watkins e basato sulla vita del pittore norvegese Edvard Munch.\nIl film \u00e8 stato presentato fuori concorso al Festival di Cannes 1976."}
{"id": "1701454", "revid": "287204", "url": "https://it.wikipedia.org/wiki?curid=1701454", "title": "Colpa specifica", "text": ""}
{"id": "1701455", "revid": "599013", "url": "https://it.wikipedia.org/wiki?curid=1701455", "title": "Issa Ba", "text": "Carriera.\nClub.\nHa giocato nella prima divisione francese, in quella polacca ed in quella rumena.\nNazionale.\nNel 2006 ha partecipato alla Coppa d'Africa."}
{"id": "1701456", "revid": "1305772", "url": "https://it.wikipedia.org/wiki?curid=1701456", "title": "Contea di Craig", "text": "Contea di Craig o Craig County \u00e8 la denominazione di due contee degli Stati Uniti:"}
{"id": "1701458", "revid": "1573940", "url": "https://it.wikipedia.org/wiki?curid=1701458", "title": "Contea di Greer (Oklahoma)", "text": ""}
{"id": "1701463", "revid": "1573940", "url": "https://it.wikipedia.org/wiki?curid=1701463", "title": "Contea di Kay (Oklahoma)", "text": ""}
{"id": "1701465", "revid": "223249", "url": "https://it.wikipedia.org/wiki?curid=1701465", "title": "Statesboro blues", "text": ""}
{"id": "1701466", "revid": "287204", "url": "https://it.wikipedia.org/wiki?curid=1701466", "title": "Solo lei mi da", "text": ""}
{"id": "1701467", "revid": "1573940", "url": "https://it.wikipedia.org/wiki?curid=1701467", "title": "Contea di Woods (Oklahoma)", "text": ""}
{"id": "1701468", "revid": "1652635", "url": "https://it.wikipedia.org/wiki?curid=1701468", "title": "Alano (nome)", "text": "Origine e diffusione.\nL'uso di questo nome \u00e8 documentato in Bretagna gi\u00e0 dal VI secolo (epoca in cui visse un sant'Alano, vescovo di Quimper, il cui culto \u00e8 molto popolare in Bretagna e Galles), e venne portato da quattro duchi di Bretagna tra il X e l'XI secolo. Dopo la conquista dell'Inghilterra, venne introdotto in Gran Bretagna, dove \u00e8 attestato dall'anno 1066, da coloni bretoni, nonch\u00e9 dagli stessi normanni, tra cui era gi\u00e0 ben diffuso.\nL'etimologia \u00e8 incerta, e sono state fatte numerose ipotesi. La maggioranza di queste ne ricerca l'origine, tramite il bretone o il gallese, in radici protoceltiche come \"*(f) ali-s\" (\"roccia\") e \"*al(aun) o-\" (\"che nutre\"), o altre aventi il significato di \"bello\", \"avvenente\" oppure di \"armonia\"; nell'ambito celtico, Alan potrebbe essere accostato anche ai nomi di Alaunus e Alauna, due antiche divinit\u00e0 celtiche. Al di fuori del mondo celtico, \u00e8 stata avanzata la derivazione dal nome degli Alani, una trib\u00f9 iranica che giunse in Europa tra il IV e il V secolo. \nLa diffusione in Italia \u00e8 scarsissima, risultante in genere da tentativi di adattamento della forma francese \"Alain\", ed \u00e8 ricordato principalmente per motivi storici.\nOnomastico.\nL'onomastico si pu\u00f2 festeggiare in memoria il 25 novembre in memoria di sant'Alano, abate di Lavaur, oppure il 26 ottobre in ricordo di sant'Alano, vescovo di Quimper. \nCon questo nome si ricordano anche alcuni beati, alle date seguenti: "}
{"id": "1701471", "revid": "767487", "url": "https://it.wikipedia.org/wiki?curid=1701471", "title": "Vlad Munteanu", "text": ""}
{"id": "1701473", "revid": "1573940", "url": "https://it.wikipedia.org/wiki?curid=1701473", "title": "Contea di Allegheny (Pennsylvania)", "text": ""}
{"id": "1701474", "revid": "767487", "url": "https://it.wikipedia.org/wiki?curid=1701474", "title": "Kevin Lejeune", "text": ""}
{"id": "1701475", "revid": "1305772", "url": "https://it.wikipedia.org/wiki?curid=1701475", "title": "Contea di Armstrong", "text": "Contea di Armstrong o Armstrong County \u00e8 la denominazione delle seguenti contee degli Stati Uniti:"}
{"id": "1701480", "revid": "1776051", "url": "https://it.wikipedia.org/wiki?curid=1701480", "title": "Vittorio Sacchi", "text": "Fu senatore del regno d'Italia nella XIII legislatura.\nA lui fu ordinato, in seguito all'annessione del Regno delle Due Sicilie, di andare a dirigere le finanze napoletane per conto del governo di Torino, e si espresse con queste parole:\n\"Nei diversi rami dell'amministrazione delle finanze napoletane si trovano tali capacit\u00e0 di cui si sarebbe onorato ogni pi\u00f9 illuminato governo\"\ne per tale motivo sugger\u00ec all'allora presidente del consiglio Cavour di adottare i meccanismi amministrativi del Regno delle Due Sicilie, ma non fu ascoltato."}
{"id": "1701481", "revid": "767487", "url": "https://it.wikipedia.org/wiki?curid=1701481", "title": "Dennis Oliech", "text": "Carriera.\nNazionale.\nCon 34 reti realizzate in 72 presenze, \u00e8 il miglior marcatore di sempre della Nazionale keniota, con la quale ha vinto la CECAFA Cup nel 2002 e partecipato alla Coppa d'Africa nel 2004."}
{"id": "1701482", "revid": "767487", "url": "https://it.wikipedia.org/wiki?curid=1701482", "title": "Le avventure di Picasso", "text": "Le Avventure di Picasso (\"Picassos \u00e4ventyr\") \u00e8 un film del 1978 diretto da Tage Danielsson e basato sulla vita del pittore Pablo Picasso."}
{"id": "1701483", "revid": "1305772", "url": "https://it.wikipedia.org/wiki?curid=1701483", "title": "Contea di Cameron", "text": "Contea di Cameron o Cameron County \u00e8 la denominazione delle seguenti contee degli Stati Uniti:"}
{"id": "1701485", "revid": "767487", "url": "https://it.wikipedia.org/wiki?curid=1701485", "title": "Baptiste Martin", "text": ""}
{"id": "1701486", "revid": "258664", "url": "https://it.wikipedia.org/wiki?curid=1701486", "title": "Isola di Okinawa", "text": "L' \u00e8 la maggiore tra il gruppo delle isole di Okinawa e di quelle di Ry\u016bky\u016b (\"Nansei\"), in Giappone. Vi \u00e8 situata la citt\u00e0 di Naha, capoluogo della prefettura di Okinawa. Da Okinawa proviene l'arte marziale del karate.\nStoria.\nOkinawa faceva parte del Regno delle Ry\u016bky\u016b, nato nel XV secolo e diventato presto vassallo della Cina. Nel 1609, le armate giapponesi del clan Shimazu, che controllava i territori dell'odierna prefettura di Kagoshima, invasero Ry\u016bky\u016b, che fu da allora obbligato a pagare i tributi al dominio di Satsuma, ed allo shogunato Tokugawa. La sovranit\u00e0 del regno fu rispettata per non innescare un conflitto con la Cina, che continu\u00f2 quindi ad imporre i propri tributi al regno. Nel 1879 l'arcipelago fu annesso al Giappone, che approfitt\u00f2 dell'indebolimento della Cina in seguito alle guerre dell'oppio.\nBattaglia di Okinawa.\nIl 1\u00ba aprile 1945 inizi\u00f2 la sanguinosa battaglia di Okinawa, nel corso della quale perse la vita un quarto della popolazione civile. Gli Alleati sbarcarono sulla costa occidentale dell'isola in quella che fu l'ultima spedizione militare in Giappone. Per 80 giorni infuri\u00f2 la battaglia nella quale numerosi furono gli episodi di fanatismo e disperazione. Si stima che il numero delle missioni suicide giapponesi fu di 1.900. Gli statunitensi sconfissero i giapponesi; da allora l'isola, assieme ad altre dell'arcipelago Ryukyu, \u00e8 passata sotto il loro controllo e vi \u00e8 rimasta sino al 1972.\nPresenza militare statunitense.\nNonostante la riconsegna delle isole al governo giapponese, le molte basi militari che gli statunitensi hanno disseminato nell'arcipelago sono rimaste. Ne \u00e8 nato un forte movimento di opposizione della popolazione giapponese locale contro la presenza militare e navale americana ad Okinawa. Circa la met\u00e0 delle 47.000 truppe statunitensi attualmente dispiegate in Giappone si trovano nell'isola. La maggior parte dei militari sono dislocati nella base di Futenma, in prossimit\u00e0 del centro abitato di Ginowan.\nLe proteste dei locali si sono acuite dopo alcuni casi di violenza sessuale ai danni di donne di Okinawa commessi da militari e tecnici americani.\nNel 2006 i governi giapponese e statunitense hanno firmato un accordo per riorganizzare la presenza Usa, riducendo il personale impiegato nell'isola. Secondo tale accordo, la base di Futenma sarebbe stata chiusa, 8.000 truppe americane avrebbero dovuto essere spostate a Guam, territorio USA nel Pacifico, e gli altri militari USA si sarebbero trasferiti in una nuova base nella baia di Henoko, in una zona pi\u00f9 isolata di Okinawa. Il governo del Partito Democratico del Giappone, in carica dal 2009, ha congelato tale trasferimento e, nell'aprile del 2010, ha proposto di modificare il piano dello spostamento. La delusione dei giapponesi, ai quali i democratici avevano promesso la rimozione della base americana dall'isola, \u00e8 culminata in una clamorosa manifestazione di protesta nel maggio successivo, che si \u00e8 tenuta nel villaggio di Yomitan, a cui si stima abbiano partecipato tra i 90.000 ed i 100.000 dimostranti. Tale dimostrazione ha contribuito alle successive dimissioni del premier democratico nipponico Yukio Hatoyama.\nGeografia.\nL'isola occupa una superficie di 1201.03\u00a0km\u00b2, \u00e8 la quinta pi\u00f9 grande del Giappone e la 287\u00aa al mondo. Si trova a 640\u00a0km a sud del resto del paese, tra il mar Cinese Orientale e l'oceano Pacifico. La parte nord dell'isola \u00e8 coperta da foreste e presenta un territorio montuoso. La parte meridionale ha solo lievi pendii collinari e ospita la maggior parte dei centri abitati. Il clima dell'isola, che durante l'estate viene spesso colpita da tifoni, \u00e8 umido e caldo.\nLa parte sud dell'isola consiste in roccia calcarea di vecchie formazioni di barriera corallina, mentre nella parte nord abbonda di pi\u00f9 la roccia ignea. L'erosione della pietra calcarea a sud ha dato luogo a diverse caverne, la pi\u00f9 famosa delle quali \u00e8 quella di Gyokusend\u014d, nei pressi di Nanj\u014d, che si estende per 5\u00a0km. La parte pi\u00f9 larga, lunga 850\u00a0m, \u00e8 aperta ai turisti.\nA tutto il 30 marzo del 2008, nel territorio dell'isola di Okinawa erano stati istituiti tre parchi nazionali:\nCitt\u00e0.\nL'isola di Okinawa comprende 9 centri abitati che hanno acquisito lo status di . (Tra parentesi i nomi in lingua di Okinawa)\nPopolazione.\nStatisticamente, la popolazione dell'isola di Okinawa \u00e8 la pi\u00f9 longeva del mondo, seguita a ruota dai sardi. Alcuni medici ritengono che ci\u00f2 sia dovuto all'interazione di una dieta sana e limitata (ciotola di riso, pesce crudo, vegetali, frutta e tofu), allo stile di vita rilassato e a un basso livello di inquinamento, oltre alle favorevoli caratteristiche genetiche degli abitanti . L'introduzione di una dieta di tipo americano, grazie ai molti fast food e ristoranti di carni nei pressi delle basi americane (ricca di carni rosse, grassi sature e fritture), sta riducendo la durata e la qualit\u00e0 della vita dei giapponesi che vi si adeguano.\nCultura.\nLingua.\nLa lingua di Okinawa, parlata anche nelle altre isole di Okinawa, \u00e8 di difficile comprensione per gli altri giapponesi; laddove in Giappone \u00e8 considerata un \"dialetto\", i linguisti non giapponesi considerano questo idioma come una lingua a s\u00e9 stante. Tale lingua \u00e8 in declino, con la diffusione del giapponese tra i giovani. Sempre pi\u00f9 spesso viene parlato il \"giapponese di Okinawa\", una variante ibrida della lingua standard che raccoglie elementi dei due idiomi e che viene erroneamente scambiata per la tradizionale lingua di Okinawa: quest'ultima viene attualmente usata dai pi\u00f9 anziani e viene anche rappresentata nelle canzoni folk delle isole. Un'emittente radiofonica locale trasmette un notiziario in lingua tradizionale.\nReligione.\nPer tradizione, gli abitanti di Okinawa osservano la religione ryukyuana, che ha grande rispetto per il culto degli antenati e che ha subito influenze da taoismo, confucianesimo, buddhismo e shintoismo. Attorno all'altare di famiglia, detto \"buchidan\" (\u4ecf\u58c7,\u3076\u3064\u3060\u3093), che si tramanda attraverso i primogeniti, si riuniscono tutti i parenti in occasione delle festivit\u00e0 pi\u00f9 importanti.\nVi sono divinit\u00e0 di tipo animista, che le genti di Okinawa venerano o temono, a seconda se rappresentano il bene o il male. Il posto pi\u00f9 sacro nella tradizione religiosa dell'arcipelago \u00e8 l'isola di Kudaka, che si trova al largo della citt\u00e0 di Nanj\u014d, nell'isola di Okinawa.\nInfluenze culturali.\nOkinawa ha tratto influenze culturali dai diversi paesi con cui ha avuto scambi commerciali/culturali fin dai tempi antichi, tra questi la Cina, il Giappone, la Thailandia e l'Austronesia. L'arte pi\u00f9 famosa esportata da Okinawa \u00e8 quella del karate, nato nell'arcipelago come sintesi tra il kung fu cinese e le tradizionali arti marziali di Okinawa. Il karate ebbe un notevole impulso nella zona dopo la proibizione di portare armi, imposta dal governo di Tokyo nel XIX secolo, dopo l'occupazione delle Riukiu.\nCucina.\nLa cucina di Okinawa trae le sue origini dai contatti con quella cinese e siamese. Oltrech\u00e9 per il largo impiego di frutta e verdura, si distingue anche per un grande utilizzo di spezie ed erbe, al contrario di quella giapponese. L'influenza della cucina giapponese si diffuse pi\u00f9 tardi, dopo l'invasione del 1609. Il piatto tipico dell'isola \u00e8 la soba di Okinawa, una minestra in brodo di maiale con dei noodles di grano. Un prodotto primario tra le esportazioni di Okinawa \u00e8 l'awamori, il tradizionale distillato del riso \"indica\", giunto nelle isole dalla Thailandia.\nArti e artigianato.\nLa musica della tradizione di Okinawa comprende gli \"umui\", canzoni religiose, il \"kach\u0101sh\u012b\", musica celebrativa e gli \"shima uta\", canzoni da ballare. Un'altra danza tradizionale \u00e8 chiamata \"eisa\" e si svolge con l'accompagnamento di tamburi.\nLa di Okinawa differisce dalla corrispettiva giapponese per molti aspetti. Quella di Okinawa \u00e8 accompagnata spesso dallo strumento tipico dell'isola, il \"sanshin\", un liuto a tre corde che ha le origini in comune con il \"sanxian\" cinese, ed \u00e8 antecedente allo \"shamisen\" giapponese. Altri strumenti di Okinawa sono il \"sanba\", strumento a percussione che produce un suono schioccante come quello delle nacchere, e diversi tamburi caratteristici. Un fischietto chiamato \"yubi-bue\", il cui suono \u00e8 acuto come quello di un uccello, viene largamente impiegato come elemento ritmico. Una scala pentatonica specifica \u00e8 spesso usata nel \"min'y\u014d\" di Okinawa.\nLa variet\u00e0 di artigianato che si \u00e8 creata in questa zona \u00e8 notevolmente differenziata, nonostante il territorio dell'isola di Okinawa non sia in particolar modo esteso. Tra gli oggetti maggiormente rinomati rientrano i tessuti, le ceramiche, il vetro, gli strumenti musicali e la lacca.\nIl tradizionale tessuto chiamato \"bingata\", con ricami tipici, \u00e8 originario di Okinawa, nella cui isola principale vi sono diversi laboratori per la sua produzione.\nNell'isola principale di Okinawa sono presenti anche laboratori di ceramica tradizionale, che nel dialetto locale \u00e8 definita \"yachimun\".\nNegli ultimi anni, la letteratura di Okinawa si \u00e8 fatta apprezzare al di fuori dei confini regionali. Due scrittori locali si sono aggiudicati il prestigioso premio Akutagawa: Matayoshi Eiki nel 1995 per (tradotto in italiano per le edizioni Il Maestrale), e Medoruma Shun nel 1997 per \"Una goccia d'acqua\" (\"Suiteki\"). Altri scrittori di Okinawa si erano aggiudicati tale premio in precedenza: Tatsuhiro Oshiro nel 1967 e Mineo Higashi nel 1971.\nKobud\u014d di Okinawa.\nIl Kobud\u014d di Okinawa \u00e8 l'insieme delle tradizionali arti marziali di Okinawa, nelle quali si usano armi improprie, di solito derivate dagli attrezzi agricoli. Queste discipline hanno avuto grande risalto dopo l'annessione delle Ryukyu al Giappone, quando il governo di Edo viet\u00f2 l'uso delle armi ai civili delle Ryukyu.\nKarate.\nIl Karate \u00e8 nato a Okinawa. \u00c8 frutto dell'elaborazione locale delle arti marziali cinesi, che furono diffuse ad Okinawa nel XIV secolo. Sono stati sviluppati diversi stili, tra i quali Shorin-Ryu, Uechi-ry\u016b, G\u014dj\u016b-ry\u016b, Shotokan, Gohaku-Kai, Isshin-ry\u016b, Shito-Ryu, Shorin-Ryu e Shuri-ry\u016b.\nArchitettura.\nOkinawa conserva i resti di molti castelli tipici della sua tradizione, chiamati \"gusuku\", che secondo alcuni sono stati il modello a cui si sono ispirati per la costruzione dei castelli giapponesi.\nLa maggior parte delle abitazioni moderne di queste isole sono costruite con cemento armato, per poter resistere alla furia dei tifoni. Le tegole dei tetti vengono cementate tra loro per lo stesso motivo.\nSui tetti viene posta una statua dello sh\u012bs\u0101, una divinit\u00e0 locale dalle sembianze leonine che protegge la casa dagli spiriti maligni e favorisce la permanenza di quelli benigni. I tetti sono di solito rossi e disegnati sul modello cinese.\nSistema educativo.\nLe scuole pubbliche di Okinawa sono organizzate con la supervisione del Consiglio per l'Educazione della Prefettura di Okinawa, che gestisce in prima persona diverse scuole secondarie Le scuole per i residenti americani sono gestite da un'organizzazione dipendente dal Ministero della Difesa. La maggior parte di queste scuole si trovano all'interno delle basi militari.\nSono presenti 10 college universitari, tra cui l'Universit\u00e0 internazionale di Okinawa e il distaccamento dell'University of Maryland University College.\nEconomia.\nL'economia di Okinawa si basa soprattutto su pesca, agricoltura e turismo. Notevole anche la produzione di legname e l'artigianato tessile e di ceramiche."}
{"id": "1701488", "revid": "106456", "url": "https://it.wikipedia.org/wiki?curid=1701488", "title": "Operazione Chaos", "text": "CHAOS \u00e8 il nome in codice di un piano C.I.A. elaborato nel 1967 dal direttore del controspionaggio James Angleton su ordine dell'amministrazione Johnson, avente lo scopo di raccogliere informazioni sui legami stranieri con gli attori sia della protesta razziale, pacifista (si era in piena guerra del Vietnam), che di qualunque altro tipo, negli Stati Uniti e nei paesi dell'Europa occidentale.\nL'operazione fu oggetto di indagine da parte del Senato degli Stati Uniti per violazione dello Statuto della C.I.A., secondo il quale l'agenzia non poteva operare sul territorio nazionale, essendo questo di competenza esclusiva dell'FBI, anche per quanto concerne le attivit\u00e0 di controspionaggio. La totalit\u00e0 delle informazioni ufficiali riguardanti l'operazione deriva dai rapporti della Commissione Rockefeller (1975) e della Commissione Church (1976). Secondo tali informazioni l'attivit\u00e0 relativa a CHAOS consisteva essenzialmente in attivit\u00e0 di intelligence della HUMINT, attraverso l'infiltrazione nei gruppi di attivisti della sinistra radicale; controversa fu la possibilit\u00e0 che gli agenti infiltrati potessero manipolare tali gruppi al fine di spingerli su posizioni estreme e violente, in modo da stimolare una reazione avversa dell'opinione pubblica in senso conservatore.\nStoria.\n Nato nel 1967 su impulso del Presidente Lyndon Johnson, termin\u00f2 solo nel 1974 con la conclusione di un ruolo non significativo giocato da elementi stranieri nei vari movimenti di protesta. L'esito negativo fu ribadito pi\u00e0 volte dalla C.I.A. alla Casa Bianca nel corso di tale periodo, ma sia la presidenza Johnson che la presidenza Nixon mostrarono forte scetticismo su tali risultati, spingendo per un approfondimento delle attivit\u00e0\u02d0 tali pressioni determinarono il protrarsi e lo svilupparsi del piano.\nIl piano CHAOS non riguard\u00f2 esclusivamente la C.I.A., ma anche l'FBI, per il controllo degli americani all'estero, e della NSA per la raccolta e la gestione delle informazioni. Il piano CHAOS si avvaleva dei frutti di due distinte operazioni, del Progetto MERRIMAC e del Progetto RESISTANCE. Il primo era inerente all'infiltrazione di agenti C.I.A., sia in gruppi pacifisti stanziati a Whashington, che in gruppi di attivisti neri. Il secondo riguardava la creazione di un retroterra informativo destinato a scopi predittivi di episodi di violenza politica sviluppato soprattutto nei campus universitari.\nLe investigazioni sistematiche della C.I.A. su di un possibile coinvolgimento straniero nell'attivit\u00e0 della protesta studentesca, dei movimenti pacifisti e dei gruppi di sinistra radicale cominciarono nella tarda estate del 1967 per disposizione del suo Direttore Richard Helms. Il Direttore dei Piani della C.I.A. dell'epoca, Thomas Karamessines, assegn\u00f2 il 15 agosto 1967 l'organizzazione delle operazioni a James Angleton tramite un memorandum. In quel mese venne richiesto un primo rapporto alle stazioni C.I.A. sulle possibili influenze straniere sui movimenti neri e di estrema sinistra. Un secondo rapporto venne richiesto nel novembre 1967 in relazione al movimento pacifista. L'esito fu negativo, ma nella lettera che invi\u00f2 al Presidente Helms afferm\u00f2 che vi erano \"significativi buchi nella storia\".\nL'attivit\u00e0 prosegu\u00ec e, nel giugno 1968, Karamessines invi\u00f2 un cablogramma alle stazioni C.I.A. richiedendo un approfondimento del controllo sui gruppi sopra citati attraverso la collaborazione dei servizi di sicurezza alleati. Nel luglio del 1968 un ulteriore cablogramma dello stesso Karamessines stabil\u00ec per la prima volta l'adozione del criptonimo CHAOS per il piano, cos\u00ec battezzato dopo un anno dalla nascita. Si stabil\u00ec inoltre che le informazioni relative al piano transitassero su canali ad hoc, gestiti da un sistema informatico denominato HYDRA. Le risultanze dell'attivit\u00e0 vennero sintetizzate in uno studio preparato per il Presidente Johnson il 4 settembre 1968, intitolato \"Restless Youth\" (Giovent\u00f9 irrequieta), che nelle conclusioni finali, a seguito di una dettagliata analisi sociale e politica dell'universo studentesco nel mondo, riferiva che erano state individuate comuni sorgenti di alienazione e ostilit\u00e0 giovanili verso le istituzioni in diversi stati ma che, in ciascuno di questi, il dissenso studentesco era da considerarsi \"essenzialmente autoctono e non stimolato da una cospirazione internazionale\".\nNel 1969 il piano CHAOS viene esteso in quanto la Presidenza Nixon espresse gli stessi dubbi della precedente sull'influenza straniera nella protesta nazionale. Venne pertanto richiesto alla C.I.A. un documento sul supporto comunista straniero ai movimenti di protesta rivoluzionari negli USA, che doveva essere inclusivo anche delle attivit\u00e0 di incoraggiamento ed assistenza. Il rapporto fu completato in dieci giorni: in esso si affermava che vi era solo un appoggio molto limitato da parte di comunisti stranieri ai movimenti di protesta rivoluzionari negli Stati Uniti e, in ogni caso, nessuna evidenza di direzione o controllo della protesta. In sostanza, l'appoggio consisteva in attivit\u00e0 di propaganda. Dall'estate del 1967 le fonti all'estero non avevano rilevato alcuna assistenza o direzione significativa.\nAnalogo risultato pervenne dalla stretta collaborazione realizzata con l'FBI. Questo rapporto, datato 30 giugno 1969, \u00e8 intitolato \"Special report on foreign communist support to revolutionary protest movements in the U.S.\" (in italiano: \"Rapporto speciale sul supporto comunista straniero ai movimenti di protesta rivoluzionaria negli Stati Uniti\"). Vi furono due ulteriori studi, oltre a quello appena citato, uno nel 1970 come contributo del Comitato Interdipartimentale sull'Informazione (cosiddetto \"Piano Huston\") mentre l'altro era del 1971. Quest'ultimo concluse che era possibile un sostegno ostile di governi stranieri alla protesta ma che, salvo pochi casi isolati, esso si limitava all'esortazione e all'incoraggiamento attraverso conferenze internazionali e affermazioni di supporto di individui stranieri.\nIn merito ai movimenti della sinistra radicale, cos\u00ec come per gli attivisti neri, si esclusero evidenze di supporto, istigazione o fomentazione attraverso impiegati governativi, sindacati, scuole, universit\u00e0 e \"mass-media\". Nell'autunno del 1969 furono sviluppati due ulteriori programmi. Il primo, interno, gestito dal Domestic Conctat Service (DCS). Il secondo venne sviluppato da agenti del gruppo CHAOS, istruiti negli USA e poi inviati in missione all'estero. Tra il 1969 ed il 1973 il DCS invi\u00f2 ben 200 rapporti al gruppo CHAOS, anche in questo caso senza trovare obiettivi di riscontro dell'influenza straniera.\nIl secondo programma addizionale venne definito \"Progetto 2\", basato su agenti impiegati in operazioni di \"intelligence\" all'estero. Oltre 40 potenziali agenti furono valutati e circa met\u00e0 di questi avevano gi\u00e0 lavorato per l'FBI. Sette reclutati furono gestiti unilateralmente dalla C.I.A. Dopo un addestramento comprensivo dell'infiltrazione in gruppi radicali locali fu valutato come potevano meglio essere impiegati, nell'ambito del progetto CHAOS, all'estero. Gli agenti vennero prima infiltrati nei gruppi di sinistra radicale dei \"campus\" americani, in modo da maturare un adeguato \"background\" di cultura alternativa e un profilo radicale idoneo alla successiva infiltrazione nei gruppi stranieri.\nNel corso di questo addestramento gli infiltrati non mancarono di inviare rapporti sulle attivit\u00e0 politiche all'interno dei campus. Nel memorandum riguardante l'assegnazione di un agente del Progetto 2 si afferma: \"la sua missione sar\u00e0 valutare, conoscere e sviluppare la sinistra nello spettro maoista...egli rapporter\u00e0 al piano CHAOS gli sviluppi nello stato obiettivo.\" Un cambio di rotta nelle operazioni riferite al piano Chaos si deve al nuovo direttore William Colby, il quale nell'agosto 1973 stabil\u00ec che l'attivit\u00e0 doveva essere focalizzata sulle organizzazioni straniere e solo incidentalmente sui contatti americani. Per ordine di Colby, il piano CHAOS termina il 5 marzo 1974; viene stabilito che le future operazioni della C.I.A. concernenti gli americani dovranno essere effettuate solo all'estero e ristrette a informazioni su attivit\u00e0 straniere correlate ad accadimenti interni.\nControversie relative all'attivit\u00e0 di infiltrazione.\nL'attivit\u00e0 del piano CHAOS descritta dai rapporti delle commissioni del Senato Rockefeller e Church, i cui lavori rivestono carattere di ufficialit\u00e0, sembra essere limitata alla raccolta di informazioni. In tal senso si espresse anche l'ex direttore della C.I.A. J.W.Bush, minimizzando la questione e sostenendo che \"l'operazione risult\u00f2 in pratica una qualche impropria raccolta di materiale su attivit\u00e0 domestiche legittime\" Non mancano per\u00f2 le perplessit\u00e0 relative a queste conclusioni.\nSecondo interpretazioni che trovano conferme solo parziali, il piano CHAOS \u00e8 consistito in realt\u00e0 nell'infiltrazione in ambienti rivoluzionari tendente allo scopo di egemonizzarli e strumentalizzarli allo scopo di provocare atti estremi di violenza e terrorismo e quindi diminuire il consenso popolare verso i partiti antiamericani. La fonte pi\u00f9 significativa, per quanto riguarda l'Italia, in relazione alla possibilit\u00e0 di un'attivit\u00e0 ulteriore rispetto alla semplice raccolta dati da parte degli americani nell'attuazione del piano CHAOS in Italia \u00e8 il rapporto del ROS intitolato \"Annotazione sulle attivit\u00e0 di guerra psicologica e non ortodossa,(\"psychological and low density warfare\") compiute in Italia tra il 1969 e il 1974 attraverso l'AGINTER PRESSE\" Nel documento vengono ipotizzate relazioni tra il piano CHAOS e le attivit\u00e0 dell'Aginter Press, . Vengono fornite anche evidenze del rapporto tra l'Aginter Press e il gruppo estremista fascista e terrorista di Ordine Nuovo.\nL'insieme dei dati sembra suggerire un legame tra l'attivit\u00e0 dell'Aginter Press e il piano Chaos, senza riuscire per\u00f2 a provare la relazione. Sembra infine che la struttura di agenti relativa al piano CHAOS abbia avuto un ruolo preminente nella preparazione della situazione politica della Grecia nei mesi precedenti il colpo di stato del 1967."}
{"id": "1701490", "revid": "599013", "url": "https://it.wikipedia.org/wiki?curid=1701490", "title": "R\u00e9my Riou", "text": ""}
{"id": "1701491", "revid": "1573940", "url": "https://it.wikipedia.org/wiki?curid=1701491", "title": "Contea di Huntingdon (Pennsylvania)", "text": ""}
{"id": "1701493", "revid": "6923", "url": "https://it.wikipedia.org/wiki?curid=1701493", "title": "Okinawa-Jima", "text": ""}
{"id": "1701494", "revid": "765341", "url": "https://it.wikipedia.org/wiki?curid=1701494", "title": "Tapwave Zodiac", "text": "Il Tapwave Zodiac \u00e8 un computer palmare e una console creato dalla compagnia statunitense Tapwave (fallita nel 2005 per bancarotta), basato sulla quinta versione del sistema operativo Palm OS.\nLo Zodiac, scarsamente venduto e poco supportato dalle compagnie di produzione di software, era stato ideato come via di mezzo una fra console da gioco, un lettore multimediale per la riproduzione di materiale audiovisivo, e un computer in grado di eseguire applicazioni come word processor e agende elettroniche.\nCaratteristiche tecniche.\nEsistono due modelli (Zodiac 1 e Zodiac 2), dotati di differente colore e dalla quantit\u00e0 di memoria RAM.\nSoftware.\nInclusi nel sistema dello Zodiac, sono inclusi:\nVideogiochi \"esclusivi\" per Zodiac.\nAltri titoli disponibili su schede SD"}
{"id": "1701495", "revid": "767487", "url": "https://it.wikipedia.org/wiki?curid=1701495", "title": "Twilight (film 1998)", "text": "Twilight \u00e8 un thriller/noir del 1998 diretto da Robert Benton, scritto con la collaborazione dello scrittore Richard Russo.\nTrama.\nHarry Ross, un vecchio e malandato detective privato, si occupa di un suo amico attore malato di cancro, sottoposto a ricatto con la moglie irrequieta. L'indagine fa uscire molti scheletri dall'armadio insieme a pi\u00f9 di un morto ammazzato."}
{"id": "1701497", "revid": "1573940", "url": "https://it.wikipedia.org/wiki?curid=1701497", "title": "Contea di Indiana (Pennsylvania)", "text": ""}
{"id": "1701499", "revid": "1573940", "url": "https://it.wikipedia.org/wiki?curid=1701499", "title": "Contea di Lycoming (Pennsylvania)", "text": ""}
{"id": "1701500", "revid": "773636", "url": "https://it.wikipedia.org/wiki?curid=1701500", "title": "Chiesa di San Nicola (Castiglioncello Bandini)", "text": "La chiesa di San Nicola \u00e8 un luogo di culto cattolico di Castiglioncello Bandini, nel comune di Cinigiano, nella provincia di Grosseto.\nDescrizione.\nMolto rimaneggiata nella struttura, conserva nell'interno l'altare maggiore del XVII secolo, sormontato dal timpano spezzato, che reca nel coronamento un affresco coevo raffigurante \"Dio Padre\", e racchiude una tela pure seicentesca con la \"Madonna col Bambino dormiente\", liberamente tratta da un'invenzione di Guido Reni.\nDi raffinata fattura sono il paliotto ligneo dorato intagliato a girali, databile al secolo XVII, e i numerosi reliquiari lignei della chiesa, contraddistinti in parte dallo stemma Bandini Piccolomini."}
{"id": "1701509", "revid": "767487", "url": "https://it.wikipedia.org/wiki?curid=1701509", "title": "The Back Horn", "text": " \u00e8 una rock band giapponese.\nBiografia.\nNell'aprile del 1998 Yamada, Suganami, Matsuda e Hirabayashi (i quattro componenti originali del gruppo) arrivano a Tokyo ognuno per conto proprio. Poco dopo essersi incontrati formano la band, iniziando a farsi conoscere con una serie di concerti a Shimokitazawa, un sobborgo di Tokyo.\nInizialmente chiamati , cambiano quasi immediatamente il loro nome in THE BACK HORN. La scelta di questo nome deriva per\u00f2 da un errore di lettura: Matsuda infatti voleva chiamare la band come una macchina da costruzioni (\"backhoe\", retroescavatore). L'errore \u00e8 causato dalla somiglianza fra le due parole in giapponese: \"Bakkuh\u014dn\" (\u30d0\u30c3\u30af\u30db\u30fc\u30f3) e \"Bakkuh\u014d\" (\u30d0\u30c3\u30af\u30db\u30fc). Lo \"Horn\" del nome non ha quindi niente a che vedere n\u00e9 con le corna, n\u00e9 con il corno. Da notare \u00e8 anche la somiglianza con la parola giapponese \"bakuon\" (\u7206\u97f3, esplosione).\nDopo la partecipazione al Fuji Rock Festival, nel settembre 1999 esce il loro primo mini-album \"Doko e Iku\", edito dall'indipendente Kando Records. Pochi mesi pi\u00f9 tardi esce il primo vero album \"Yomigaeru Hi\", sempre con la stessa etichetta.\nNel gennaio 2001 Hirabayashi lascia la band.\nDopo il successo ottenuto con i primi due lavori si guadagnano l'epiteto di band indie rock, che continueranno a mantenere nonostante il passaggio ad una major (la Speedstar Records), con cui pubblicano il terzo album \"Ningen Program\" nell'ottobre 2001. Un anno dopo Okamine entra a far parte dei BACK HORN come membro effettivo, dopo aver contribuito alla registrazione di \"Shinz\u014d Orchestra\" e partecipato al tour promozionale.\nDue loro pezzi sono scelti per entrare a far parte di altrettanti film: \"Mirai\" compare nella colonna sonora di di (2003), \"Requiem\" in quella di \"Casshern\" di Kazuaki Kiriya (2004).\nFra queste due esperienze, nell'ottobre 2003 esce il loro quinto lavoro \"IKIRU SAIN\u014c\". Dopo due tour e l'uscita del loro primo DVD live, il 16 maggio 2005 pubblicano \"Headphone Children\", considerato da molti un vero e proprio concept album. \"Kiseki\", uno dei brani del disco, entra a far parte della colonna sonora del film horror \"Zoo\". Il tour di \"Headphone Children\" \u00e8 un vero successo e la band decide di pubblicare il primo album live \"Ubugoe Chaisaw\". Pochi mesi dopo, il 7 ottobre del 2005, si esibiscono per la prima volta in Europa, a Barcellona, nel corso del \"Festival Asia 2005\".\nSuccessivamente, nella prima met\u00e0 del 2006, organizzano il , un tour acustico gratuito in strada, nei parchi, davanti alle stazioni o ai centri commerciali. Il 24 aprile esce \"Tay\u014d no Naka no Seikatsu\" e, a distanza di un anno (il 23 maggio 2007), l'ottavo album (sesto con la Speedstar Records) \"THE BACK HORN\". Nell'autunno dello stesso anno pubblicano il singolo \"Wana\", che diventa la canzone di chiusura dell'anime Mobile Suit Gundam 00.\nIl 23 gennaio 2008 esce il primo greatest hits della band \"BEST THE BACK HORN\", un doppio cd con i migliori successi, contenente anche l'inedito \"Yaiba\", presente nella colonna sonora dell'anime Sakigake!! Otokojuku.\nMusica.\nA loro proposito si dice che abbiano un suono distruttivo e testi \"malsani\". I temi principali delle loro canzoni sono la guerra e la pace, la solitudine, la morte e la vita, l'amore. Nei loro brani traggono ispirazione dai pi\u00f9 svariati generi musicali: hard rock, filastrocche, punk, musica tradizionale giapponese, alternative rock, grunge, blues, reggae, ska, dub, per citarne solo alcuni. La quasi totalit\u00e0 dei loro pezzi \u00e8 in lingua giapponese, cos\u00ec come anche i titoli (scritti in katakana se sono in inglese). Spesso si sono dedicati alla realizzazione di colonne sonore. Kiyoshi Kurosawa, il regista di Akarui Mirai, ha detto che \"senza la loro canzone il film non sarebbe stato lo stesso\".\nFormazione.\nEx componenti.\nNaoki Hirabayashi.\n, Basso."}
{"id": "1701510", "revid": "307923", "url": "https://it.wikipedia.org/wiki?curid=1701510", "title": "Contea di Northumberland", "text": "Il Northumberland \u00e8 una contea del Regno Unito, in Inghilterra.\nToponimi da essa derivati:"}
{"id": "1701511", "revid": "1305772", "url": "https://it.wikipedia.org/wiki?curid=1701511", "title": "BRL-CAD", "text": "BRL-CAD \u00e8 un software CAD libero e multipiattaforma. Sviluppato nel 1979 dal Laboratorio di Ricerca Balistica (BRL, \"Ballistic Research Laboratory\") dell'esercito statunitense, divenne pubblico a partire dal 1984. \u00c8 lo stesso laboratorio che ha sviluppato nel 1947 l'ENIAC, il primo computer costruito funzionante a valvole. BRL-CAD \u00e8 stato sviluppato inizialmente per verificare il comportamento strutturale dei carri armati in combattimento (il primo \u00e8 stato il carro \"XM-1\", precursore del progetto M1 Abrams).\nIl 21 dicembre 2004 il codice sorgente di BRL-CAD fu distribuito sotto LGPL e BSD.\nDal 26 febbraio 2010 \u00e8 presente nei portage di Gentoo.\nEsiste inoltre un servizio di supporto commerciale fornito dalla SURVICE Engineering Company.\n\u00c8 distribuito in lingua inglese. Dal 7 dicembre 2009 \u00e8 iniziata e parzialmente disponibile la traduzione in spagnolo.\nCaratteristiche.\nBRL-CAD \u00e8 un modellatore solido di tipo Constructive Solid Geometry (CSG), basato sull'algebra booleana.Pu\u00f2 essere usato per una variet\u00e0 di applicazioni per la grafica e per l'ingegneria; le librerie originariamente create per la balistica e le analisi elettromagnetiche continuano ad essere sviluppate. Mantiene la filosofia di sviluppo Unix di implementare funzionalit\u00e0 specifiche in maniera indipendente tra loro e assemblarle assieme solo al momento della distribuzione dell'applicazione eseguibile o sorgente.BRL-CAD \u00e8 praticamente una collezione di librerie, strumenti e utilit\u00e0 che lavorano assieme per creazione, raytracing, interrogazioni geometriche e manipolazione di file e di dati.\nLe librerie di BRL-CAD sono progettate principalmente per la modellazione di solidi geometrici, orientate anche alla collaborazione con altri software e strumenti personalizzati di progettazione. Ogni libreria \u00e8 progettata per uno scopo specifico: la creazione, la modifica e la geometria, il raytracing e la gestione e manipolazione delle immagini. L'applicativo BRL-CAD offre anche una serie di strumenti e utilit\u00e0 che sono principalmente utilizzati per la conversione geometrica, le interrogazioni, la conversione in vari formati immagine, e la manipolazione di immagini anche da riga di comando.\nL'interfaccia utente pu\u00f2 essere: a riga di comando, Framebuffer, Non-interattiva (basata su Demoni), basata sul Web; utilizzando le librerie grafiche OpenGL, Tk, X Window System (X11).Il software \u00e8 scritto in linguaggio C, C++, Java, PHP, Tcl, Bourne shell (sh).\nFormati supportati.\nBRL-CAD permette d'importare file in DXF ed in STL e supporta i formati di Elysium Neutral Facetted, EUCLID, FASTGEN, IGES, Jack, NASTRAN, Pro/ENGINEER&lt;ref name=\"brl-cad pro/e\"&gt; BRL-CAD: Topic: does Pro/E import really need Pro/E?&lt;/ref&gt;, TANKILL, Unigraphics e Viewpoint.\nI disegni effettuati possono essere esportati in DXF, STL, EUCLID, IGES, Jack, TANKILL, VRML, Obj ed X3D."}
{"id": "1701512", "revid": "287204", "url": "https://it.wikipedia.org/wiki?curid=1701512", "title": "Andrea Verga", "text": "Fu senatore del regno d'Italia nella XIII legislatura.\nBiografia.\nAndrea Verga nacque a Treviglio nel 1811, da Giosu\u00e8, di professione cocchiere, e Domitilla Carcano. Di indole vivace e irrequieta e di mente sveglia, da fanciullo Andrea era considerato, stando alla biografia del Castelli, un vero \u00abbarabbino\u00bb, e fu solo dopo la sudata ammissione al seminario di Castello sopra Lecco che emerse la sua passione per lo studio dei classici, che lo port\u00f2 ad emergere fra i compagni per le sue capacit\u00e0.\nNonostante i genitori desiderassero che intraprendesse la carriera ecclesiastica, Verga decise di intraprendere lo studio della medicina e la carriera accademica. Dopo essersi laureato nel 1832 presso l'Universit\u00e0 degli Studi di Pavia, dal 1836 inizi\u00f2 a collaborare come assistente con Bartolomeo Panizza. Durante i primi anni della sua carriera medica sub\u00ec un grave incidente: si trovava a Treviglio quando un'infezione contagiosa gli colp\u00ec un occhio durante un'operazione, sviluppando un'oftalmia che, trascurata (anche a causa dell'impegno a combattere un'epidemia di colera in corso in citt\u00e0), gli fece perdere la vista all'occhio.\nNel 1843 si trasfer\u00ec a Milano, dove inizi\u00f2 la carriera di alienista in qualit\u00e0 di medico aiuto al manicomio privato di San Celso, luogo di ricovero di malati mentali appartenenti alle classi agiate. Nel 1848, durante la prima guerra d'indipendenza italiana, gli venne affidata dal Governo provvisorio di Lombardia la direzione del Manicomio Milanese della Senavra: al ritorno degli austriaci, rischi\u00f2 quindi di vedersi togliere l'incarico, e per un certo periodo fu sorvegliato costantemente dalla polizia: furono \u00abi buoni uffici di un Consigliere italiano del Governo\u00bb e l'aiuto del professor Panizza a salvarlo dalla rimozione. Ad ogni modo, nel 1852, sotto gli austriaci, gli fu offerta la direzione dell'Ospedale Maggiore di Milano (abbandonando la Senavra, sostituito da Cesare Castiglioni).\nNello stesso dette anche vita all\"Appendice psichiatrica\", supplemento al periodico la \"Gazzetta medica italiana\". Grazie anche all'autorevolezza della rivista ospitante, l\"Appendice\" ebbe un ruolo significativo nella nascita di una psichiatria come disciplina medica riconosciuta a livello scientifico e di respiro nazionale. Nel 1864 fond\u00f2, insieme a Cesare Castiglioni e Serafino Biffi, l\"Archivio Italiano per le malattie nervose e pi\u00f9 particolarmente per le alienazioni mentali\".\nNel 1863 vi fu una riorganizzazione interna nell'amministrazione dell'Ospedale Maggiore, e il nuovo Regolamento Sanitario stabil\u00ec la soppressione della direzione medica: due anni dopo (1865) venne quindi a cessare le funzione del Verga come direttore. Il nuovo Consiglio, esplicitando che il Verga non era stato \u00abpreso di mira\u00bb, decise di istituire pubblicamente per lui (come professione straordinario) la cattedra di \"dottrina e clinica delle alienazioni mentali\" all'interno dell'Ospedale Maggiore.\nDopo un lungo periodo di incubazione, nel 1873 venne fondata a Roma, durante l'XI Congresso degli scienziati italiani, la Societ\u00e0 Freniatrica Italiana: Verga ne divenne il primo presidente.\nNel 1874 inoltre fond\u00f2 e divenne primo presidente della Societ\u00e0 di patrocinio per i pazzi poveri della Provincia di Milano, a favore di quei \u201cconvalescenti o guariti di pazzia\u201d dimessi dall\u2019istituto i quali trovavano \u00abla societ\u00e0 sorda e muta alle domande di ajuto e soccorso, perch\u00e9 pur troppo sussiste ancora il vecchio pregiudizio che il pazzo non guarisce\u00bb.\nLa sua nomina a senatore risale invece al 16 novembre 1876, ed \u00e8 stata convalidata il 12 dicembre dello stesso anno. Ha prestato giuramento il 16 marzo 1877.\nPresente in molte delle istituzioni politiche, culturali e scientifiche di Milano, fu a lungo consigliere provinciale (1867-1889) e consigliere comunale (1876-1889), nonch\u00e9 membro del R. Istituto lombardo di scienze, lettere ed arti, di cui fu presidente negli anni 1857-1858 e 1864-1865. Completamente dedito al suo lavoro e in misura minore ai suoi interessi letterari - Verga fu autore di racconti e poesie - non si spos\u00f2 mai e non ebbe figli.\nAnatomico di discreta reputazione (il suo nome rester\u00e0 legato al \"ventricolo di Verga\"), attorno al 1847 partecip\u00f2 assieme a Carlo Erba, Giovanni Polli e Cesare Lombroso ai primi esperimenti sull'uso terapeutico della \"cannabis\". Per il periodo storico in cui oper\u00f2 non poteva rimanere estraneo al positivismo scientifico, le cui concezioni influirono nei suoi studi e nella sua attivit\u00e0.\nMuore nel 1895 e viene tumulato nella Cripta del Famedio del Cimitero Monumentale di Milano."}
{"id": "1701513", "revid": "773636", "url": "https://it.wikipedia.org/wiki?curid=1701513", "title": "Chiesa di San Michele Arcangelo (Cinigiano)", "text": "La chiesa di San Michele Arcangelo \u00e8 una delle chiese di Cinigiano.\nStoria e descrizione.\nSede di fonte battesimale alla met\u00e0 del Quattrocento, fu riedificata alla fine del Cinquecento, quando fu realizzata la facciata in mattoni animata da lesene con un rosone centrale e un coronamento ad archetti. Nel transetto si trovano due eleganti altari con la \"Trinit\u00e0 con angeli\", di bottega nasiniana, e la venerata \"Madonna delle Grazie\" di Daniele Lonati (1793).\nL'opera di maggior rilievo \u00e8 la \"Crocifissione\" e i \"Santi Francesco, Marco e Sigismondo\" (1601) di Francesco Vanni. Il dipinto seicentesco con \"San Giovanni Battista e la Madonna col Bambino che consegna lo scapolare a San Simone Stock\" \u00e8 interessante per la veduta di Cinigiano nello sfondo. Da segnalare l'acquasantiera a fusto (1596), e un mobile da sacrestia dell'inizio del Seicento."}
{"id": "1701515", "revid": "574302", "url": "https://it.wikipedia.org/wiki?curid=1701515", "title": "Golden Globe per il miglior documentario", "text": "Il Golden Globe per il miglior documentario venne assegnato al miglior documentario dalla HFPA (\"Hollywood Foreign Press Association\"). \u00c8 stato assegnato nel 1954 e dal 1973 al 1977.\nVincitori e candidati.\nL'elenco mostra il vincitore di ogni anno, seguito dagli altri candidati. Per ogni film sono indicati titolo italiano (se disponibile), titolo originale e regista."}
{"id": "1701516", "revid": "599013", "url": "https://it.wikipedia.org/wiki?curid=1701516", "title": "Alain Goma", "text": ""}
{"id": "1701517", "revid": "365417", "url": "https://it.wikipedia.org/wiki?curid=1701517", "title": "Luigi Zini", "text": "Fu senatore del regno d'Italia nella XIII legislatura.\nBiografia.\nModenese, nel marzo del 1848, quando la citt\u00e0 si sollev\u00f2 contro il governo del duca, ricopr\u00ec la carica di segretario generale del governo provvisorio di Modena.\nRiparato a Torino, si trasfer\u00ec in seguito definitivamente qui, dove divenne insegnante di lettere e storia.\nNel 1853 pubblic\u00f2 un \"Sommario della Storia d'Italia\", che ebbe buon successo e fu pubblicato in pi\u00f9 edizioni. Negli anni tra il 1866 e il 1875 pubblic\u00f2 la \"Storia d'Italia\" dal 1850 al 1866, che costituisce una continuazione dell'opera dello storico Giuseppe La Farina.\nPubblic\u00f2 inoltre varie opere di memorialistica. Nel 1889 pubblic\u00f2 un romanzo storico: \"Carbonari e sanfedisti\"."}
{"id": "1701518", "revid": "110157", "url": "https://it.wikipedia.org/wiki?curid=1701518", "title": "Oratorio della Compagnia di San Sebastiano (Cinigiano)", "text": "L'oratorio della Compagnia di San Sebastiano \u00e8 un luogo di culto cattolico di Cinigiano, in provincia di Grosseto, nell'Arcidiocesi di Siena-Colle di Val d'Elsa-Montalcino.\nStoria e descrizione.\nFu eretto alla fine del Cinquecento in forme architettoniche molto sobrie.\nNella facciata a capanna si apre un portale architravato sormontato da un oculo; nell'interno a pianta rettangolare \u00e8 esposto sull'altare maggiore un dipinto seicentesco d'ambiente senese coi \"Santi Sigismondo martire e Antonio abate che invocano la protezione della Madonna col Bambino e San Giuseppe\" sul paese raffigurato nello sfondo, individuabile in Cinigiano."}
{"id": "1701520", "revid": "117844630", "url": "https://it.wikipedia.org/wiki?curid=1701520", "title": "Golden Globe 1977", "text": "La 34\u00aa edizione della cerimonia di premiazione di Golden Globe si \u00e8 tenuta il 29 gennaio 1977 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1701522", "revid": "1305772", "url": "https://it.wikipedia.org/wiki?curid=1701522", "title": "Contea di Westmoreland", "text": "Contea di Westmoreland o Westmoreland County \u00e8 la denominazione delle seguenti contee degli Stati Uniti:\nPu\u00f2 riferirsi anche a:"}
{"id": "1701523", "revid": "109097158", "url": "https://it.wikipedia.org/wiki?curid=1701523", "title": "Governo personale di Carlo I", "text": "Il Governo personale (in inglese Personal Rule, noto anche con il nome tirannia degli undici anni) \u00e8 il periodo di governo autonomo di Carlo I Stuart, che va dal 1629 al 1640. Il re d'Inghilterra, Scozia e Irlanda govern\u00f2 senza l'appoggio del Parlamento. Al sovrano era permesso un governo senza l'appoggio parlamentare secondo le regole del \"Royal Prerogative\", in italiano \"privilegio reale\".\nStoria.\nFino al 1628 il re aveva sciolto il Parlamento gi\u00e0 tre volte. Dopo l'assassinio del duca di Buckingham, favorito di Giacomo I e amico e consigliere di Carlo, il re stipul\u00f2 la pace con le corone di Spagna e Francia. Il Parlamento continuava a osteggiare la sua politica cos\u00ec il sovrano si rese conto che avrebbe potuto governare anche senza un supporto parlamentare.\nStorici di ispirazione politica progressista definirono gli anni di governo autonomo di Carlo I come una \"tirannia\" sfociata poi nelle guerre dei tre regni, che avrebbe portato a un periodo di scontri tra inglesi, scozzesi e irlandesi e all'esecuzione capitale dello stesso monarca.\nGli storici contemporanei tendono a riabilitare gli undici anni di governo di Carlo I, indicandoli come anni di fioritura economica e di inizio della potenza navale inglese. Alcuni definiscono questi anni come una \"et\u00e0 dell'oro\"."}
{"id": "1701525", "revid": "773636", "url": "https://it.wikipedia.org/wiki?curid=1701525", "title": "Oratorio della Madonna delle Nevi", "text": "L'oratorio della Madonna delle Nevi si trova a Cinigiano.\nStoria e descrizione.\nLa costruzione risale alla fine del Quattrocento ma \u00e8 stata alterata dagli interventi successivi.\nL'attuale aspetto della facciata intonacata con un coronamento ad archetti risale al Novecento. L'interno a navata unica era decorato con dipinti murali, come indicano i lacerti della fine del Quattrocento scoperti negli anni 1967-69.\nNegli sguanci delle finestre sono individuabili varie immagini di santi (Giovanni Battista, Leonardo, Guglielmo, Francesco d'Assisi), dipinte sopra figurazioni precedenti; nel presbiterio, dove \u00e8 esposta la tavola con la \"Madonna col Bambino fra San Giovannino e San Giuseppe\" (1857), \u00e8 stato scoperto l'affresco frammentario con la \"Madonna incoronata da due angeli fra i Santi Michele arcangelo e Antonio abate\"."}
{"id": "1701532", "revid": "1573940", "url": "https://it.wikipedia.org/wiki?curid=1701532", "title": "Chiesa di San Michele Arcangelo (Monticello Amiata)", "text": "La chiesa di San Michele Arcangelo \u00e8 un edificio religioso situato a Monticello Amiata, frazione del comune di Cinigiano nella provincia di Grosseto.\nStoria.\nLa chiesa di San Michele risale a dopo il 1240, in seguito all'incendio che distrusse Montepinzutolo, il borgo dalle cui ceneri ebbe origine quello di Monticello Amiata. Nel 1264 ebbe il titolo di prepositura e nel XV secolo quello di pieve. L'edificio \u00e8 stato radicalmente ricostruito tra il 1815 e il 1832.\nDescrizione.\nLa chiesa presenta la facciata spartita da quattro lesene e coronata da un timpano triangolare.\nNell'interno, a croce latina, sono custoditi il \"San Carlo Borromeo in preghiera\" di Rutilio Manetti (1600), e la \"Madonna col Bambino in trono contornata da angeli ed adorata dai Santi Lorenzo ed Antonio abate\", di Bartolomeo Neroni detto il Riccio (1535-40). Da ricordare anche l'acquasantiera a fusto, molto consunta, con protomi zoomorfe e uno stemma nel basamento (inizio XVI secolo), e il tabernacolo a muro in una cappella accessibile dal transetto sinistro."}
{"id": "1701537", "revid": "2108263", "url": "https://it.wikipedia.org/wiki?curid=1701537", "title": "Danilo II del Montenegro", "text": "Biografia.\nFamiglia d'origine.\nFiglio del re Nicola I del Montenegro e della regina Milena Vukoti\u0107, nacque a Cettigne allora capitale del piccolo Principato del Montenegro. Era fratello di Elena, futura regina d'Italia e d'Albania e imperatrice d'Etiopia.\nVita.\nDanilo segu\u00ec studi militari e rapidamente sal\u00ec tutti i gradi dell'esercito montenegrino fino a divenirne Comandante in Capo.\nIl 15 giugno 1899 spos\u00f2 la principessa Jutta di Meclemburgo-Strelitz la quale, con la conversione all'ortodossia, mut\u00f2 il suo nome in Milica. La coppia non ebbe figli.\nPer la sua vita spensierata e godereccia tenuta nelle varie capitali d'Europa, soprattutto a Parigi, Danilo divenne protagonista della societ\u00e0 mondana dell'epoca, inducendo addirittura Franz Leh\u00e1r a farlo protagonista della sua celeberrima operetta \"La vedova allegra\" (1905), con grave discredito per lo stesso Regno del Montenegro.\nScoppiata la prima guerra mondiale e invaso il Montenegro dagli austriaci, Danilo segu\u00ec il padre Nicola e il governo montenegrino nell'esilio in Francia. \nNel marzo del 1921, alla morte di Nicola I in esilio, Danilo gli succedette. Infatti all'epoca le Potenze vincitrici della Grande Guerra non avevano ancora deciso nulla sulla sorte del Montenegro che quindi risultava ancora formalmente indipendente. Danilo II non pot\u00e9 per\u00f2 rientrare nel Montenegro occupato nel frattempo dalle truppe serbe e anzi abdic\u00f2 pochi giorni dopo a favore del nipote Michele (Mihailo), figlio del fratello Mirko (nel frattempo deceduto). \nAnche Michele I fu re nominale del Montenegro, sotto reggenza della nonna Milena, in quanto minorenne, fino al riconoscimento dell'annessione del Montenegro alla Serbia da parte della Conferenza di Versailles, riconoscimento avvenuto pochi mesi dopo.\nRitiratosi a vita privata, Danilo II mor\u00ec a Vienna."}
{"id": "1701539", "revid": "670021", "url": "https://it.wikipedia.org/wiki?curid=1701539", "title": "Magnum Concilium", "text": "Il Magnum Concilium, altrimenti noto come \"Great Council\", fu stabilito per la prima volta sotto il regno normanno. Era un incontro tenuto varie volte l'anno, al quale partecipavano i capi della Chiesa ed i maggiori possidenti terrieri del paese. Essi erano chiamati a discutere con il re riguardo ai maggiori problemi del paese. L'ultima volta che il \"magnum concilium\" fu convocato avvenne nel 1640 (con uno scarto di diversi secoli dall'ultimo che era stato indetto) ad opera del re d'Inghilterra Carlo I Stuart, dopo essere stato sconfitto ripetutamente dagli scozzesi."}
{"id": "1701540", "revid": "729019", "url": "https://it.wikipedia.org/wiki?curid=1701540", "title": "Ottagono Alberoni", "text": "L'Ottagono Alberoni \u00e8 un'isola della Laguna Veneta, una dei cinque ottagoni. Situato di fronte alla localit\u00e0 degli Alberoni, misura 0,2 ha. \u00c8 di propriet\u00e0 privata.\nStoria.\nInserito nel sistema di fortificazioni che la Repubblica di Venezia realizz\u00f2 contro la minaccia turca, quest'isola fortificata, posta davanti al coevo forte Alberoni, aveva il compito, assieme all'ottagono Campana o Abbandonato e all'Ottagono Poveglia di sbarrare la strada alle navi nemiche che fossero riuscite a penetrare in laguna attraverso il porto di Malamocco.\nRifortificato dopo la guerra di Candia, venne modificato nell'Ottocento durante il dominio asburgico mediante il rafforzamento del muro perimetrale e l'aggiunta di batterie. Furono armate inoltre le mura che si affacciavano verso gli Alberoni, probabilmente perch\u00e9 da l\u00ec sarebbero venuti i maggiori problemi in caso di attacco. Nel 1900 aveva ancora in dotazione 4 pezzi di artiglieria con una guarnigione di 25 uomini.\nI militari italiani continuarono ad usare l'Ottagono fino alla fine della seconda guerra mondiale, dopodich\u00e9 fu acquistata da privati.\nAttualmente sterpaglie e vegetazione ne confermano il progressivo degrado. L'isola \u00e8 attualmente in vendita."}
{"id": "1701541", "revid": "773636", "url": "https://it.wikipedia.org/wiki?curid=1701541", "title": "Oratorio della Compagnia di San Sebastiano (Monticello Amiata)", "text": "L'oratorio della Compagnia di San Sebastiano \u00e8 un edificio religioso situato a Monticello Amiata, nel comune di Cinigiano nella provincia di Grosseto.\nStoria.\nL'oratorio \u00e8 documentato dalla seconda met\u00e0 del XVI secolo ed \u00e8 stato adibito ad usi diversi in seguito alle soppressioni delle compagnie laicali del 1778. L'edificio \u00e8 stato alterato nelle dimensioni in seguito ad un restauro avvenuto negli anni sessanta del XX secolo.\nDescrizione.\nLa chiesetta \u00e8 adornata da un altare della prima met\u00e0 del XVII secolo con una pala di Domenico Manetti raffigurante la \"Madonna col Bambino in gloria con san Nicola da Tolentino e sant'Agostino\", databile intorno al 1650.\nAl patrimonio dell'oratorio appartiene inoltre un'opera di grande rilievo formale: la statua lignea policromata di \"san Sebastiano\" assegnabile ad uno scultore di fine XV secolo."}
{"id": "1701544", "revid": "729019", "url": "https://it.wikipedia.org/wiki?curid=1701544", "title": "Ottagono Ca' Roman", "text": "L'Ottagono Ca' Roman \u00e8 un'isola della laguna Veneta, appartenente al sistema dei cinque ottagoni. \u00c8 situata di fronte alla localit\u00e0 di Ca' Roman, presso Pellestrina, \u00e8 ampio 0,0020\u00a0km\u00b2 ed \u00e8 propriet\u00e0 del demanio.\nQuest'isola fu inserita nel sistema di fortificazioni che la Repubblica di Venezia realizz\u00f2 contro la minaccia turca, fu edificata probabilmente su una preesistente fortificazione in sassi e palafitte. Fu modificata sotto gli austriaci e utilizzata come fortilizio sino alla seconda guerra mondiale.\nAttualmente si possono scorgere una postazione di guardia ed un bunker risalente alla seconda guerra mondiale. Nel mezzo dell'isola sorge una piattaforma in cemento armato, di forma circolare, che probabilmente venne usata come sede dell'artiglieria.\nL'ottagono Ca' Roman attualmente si presenta in stato di abbandono e di grave degrado, tanto che, molte strutture conservate al suo interno risultano pericolanti."}
{"id": "1701552", "revid": "729019", "url": "https://it.wikipedia.org/wiki?curid=1701552", "title": "Ottagono San Pietro", "text": "L'Ottagono San Pietro detto anche il Bastione \u00e8 un'isola della Laguna Veneta, una dei quattro ottagoni. \u00c8 situata di fronte a San Pietro in Volta, misura 0,3 ha ed \u00e8 di propriet\u00e0 privata.\nI cannoni dell'ottagono San Pietro sarebbero dovuti entrare in funzione nel momento in cui una qualsiasi nave nemica fosse riuscita a rompere la barriera ed entrare in laguna attraverso il porto di Malamocco.\nDurante la seconda dominazione austriaca, la batteria fu modificata nel quadro di rafforzamento del sistema lagunare.\nNel 1900 risultava avere in dotazione 6 pezzi di artiglieria con una guarnigione di 47 uomini.\nAnche quest'isola, come l'ottagono Alberoni, fu utilizzata dai militari fino al secondo dopoguerra dopodich\u00e9 \u00e8 stata lasciata a s\u00e9 stessa, preda del degrado e delle correnti.\nAttualmente abbandonata, si possono difficilmente distinguere i resti di una postazione di vedetta e, nel lato opposto al canale navigabile, quello pi\u00f9 sottovento, \u00e8 visibile un vecchio approdo per le imbarcazioni."}
{"id": "1701553", "revid": "124816596", "url": "https://it.wikipedia.org/wiki?curid=1701553", "title": "Shabana Azmi", "text": "Biografia.\n\u00c8 figlia di Kaifi Azmi, poeta e scrittore in urdu. Suo fratello, Baba Azmi \u00e8 un direttore della fotografia.\nIl 9 dicembre 1984, si \u00e8 sposata con il poeta indiano Javed Akhtar, che lavora anche alle sceneggiature dei film di Bollywood.\nHa recitato in numerose pellicole dagli anni Settanta ad oggi ed \u00e8 stata pi\u00f9 volte premiata con importanti riconoscimenti in patria, come i Filmfare Awards e i National Awards.\n\u00c8 attiva anche nel campo sociale, soprattutto nella lotta all'AIDS e alle ingiustizie."}
{"id": "1701555", "revid": "119991", "url": "https://it.wikipedia.org/wiki?curid=1701555", "title": "Chiesa di San Donato a Porrona", "text": ""}
{"id": "1701556", "revid": "729019", "url": "https://it.wikipedia.org/wiki?curid=1701556", "title": "Ottagono Abbandonato", "text": "L'Ottagono Abbandonato (originariamente Ottagono Campana) \u00e8 un'isola della Laguna Veneta e una dei quattro ottagoni. \u00c8 situato tra l'isola di Poveglia e gli Alberoni e misura 0,25 ha. Appartiene al demanio dello Stato.\nStoria.\nInserito nel sistema di fortificazioni che la Repubblica di Venezia realizz\u00f2 contro la minaccia turca, questo ottagono aveva il compito, assieme all'Ottagono Alberoni e all'Ottagono Poveglia di sbarrare le navi nemiche che riuscivano a penetrare in laguna attraverso il porto di Malamocco.\nScavi e carottaggi condotti dal CNR hanno rinvenuto nei suoi pressi resti di vasellame, anfore e simili risalenti all'et\u00e0 romana. Calcolando che allora il litorale si allargava sino a questa zona, \u00e8 stato ipotizzato che accanto all'ottagono sorgesse un antico porto citato da Strabone, posto lungo il tratto finale del \"Medoacus\" (l'attuale Brenta).\nOggi l'isola \u00e8 ridotta a met\u00e0 dall'erosione e il forte \u00e8 di conseguenza in grave decadenza."}
{"id": "1701558", "revid": "125246323", "url": "https://it.wikipedia.org/wiki?curid=1701558", "title": "Mefistofele", "text": "Mefist\u00f2fele (detto anche Mephistophilus, Mephistophilis, Mephistopheles, Mefisto, e varianti) \u00e8 il nome ricorrente soprattutto nella cultura folkloristica tedesca per indicare un diavolo. Viene spesso dato a una rappresentazione di Satana. \u00c8 anche il nome con cui viene chiamato il demonio nel mito di Faust.\nSatana e Mefistofele.\nSebbene identificabile con Satana, che appare per\u00f2 con zoccoli e corna caprini, Mefistofele di solito \u00e8 raffigurato con fattezze pi\u00f9 umane, spesso assumendo la forma di un uomo estremamente alto completamente vestito di nero. Un elemento che spesso caratterizza tale personaggio \u00e8 il libro rosso, su cui compaiono le firme delle persone che gli hanno venduto la propria anima. Anche le figure demoniache che si trovano nell'inferno appaiono pi\u00f9 strettamente correlate con il Mefistofele dall'aspetto umano che con il caprino Satana.\nRudolf Steiner identifica Mefistofele con Arimane, dalla natura malvagia pi\u00f9 antica, piuttosto che con Lucifero. Egli ne parla nel suo trattato esoterico sulla scienza occulta a proposito dell'era post-atlantica:\nSecondo Steiner, mentre Lucifero opera occultando nell'uomo le sue facolt\u00e0 spirituali interiori che gli consentirebbero di prendere coscienza delle proprie essenze animiche, Mefistofele-Arimane agisce sulle sue percezioni esteriori nascondendogli le forze spirituali responsabili dei fenomeni naturali di cui l'uomo in origine aveva chiara cognizione.\nNella leggenda di Faust.\nIl nome \u00e8 associato con la leggenda del Dottor Faust. Faust \u00e8 uno studioso il quale, nella sua continua ricerca di conoscenze avanzate o proibite delle cose materiali, invoca il diavolo (rappresentato da Mefistofele), che si offre di servirlo per un periodo di tempo, in tutto ventiquattro anni, e al prezzo della sua anima gli consentir\u00e0 la conoscenza assoluta. L'opera si potrebbe basare su una persona realmente esistita, il dottor Johann Georg Faust (circa 1480-1540).\nIl nome Mefistofele appare nel tardo XVI secolo nei chapbook del Faust. Nel 1725 la versione che \u00e8 stata letta da Goethe, Mephostophiles \u00e8 un diavolo sotto le false spoglie di un Frate Grigio convocato da Faust in un bosco al di fuori di Wittenberg. Il nome Mephistophiles appare gi\u00e0 nel 1527 in \"Praxis Magia Faustiana\", stampato a Passavia, accanto a uno pseudo-testo ebraico. \u00c8 meglio spiegato come un'oscura formazione del Rinascimento magico pseudo-greco o pseudo-ebraico.\nDal chapbook, il nome entra nella letteratura faustiana e viene utilizzato da molti autori, da Marlowe a Goethe. Nel 1616 l'edizione di \"The Tragical History of Doctor Faustus\", Mephostophiles divenne Mephistophilis.\nBurton (1992, p.\u00a061) fa congetture sulla derivazione greca degli elementi che compongono il nome di Mefistofele, tra cui greco m\u0113 \"non\", ph\u014ds \"luce\" e philos \"amante\", suggerendo \"Colui che non ama la luce\", in antitesi con Lucifero (\"portatore di luce\", un appellativo comune di Satana), in tal caso, il passaggio dal presunto originale \"mephoto\" a \"mephist\" pu\u00f2 essere dovuto a un suggerimento del latino mephitis (\"pungente\"). In alternativa, \"phosto\" potrebbe essere una variante di \"Faust\", dando di conseguenza il significato di \"Colui che non ama Faust\". Hamlin (2001, p.\u00a09) suggerisce una derivazione dal Mephistoph ebraico, che significa \"distruttore del bene\". Un'altra possibilit\u00e0 \u00e8 una combinazione delle parole ebraiche \"mephiz\" (\u05de\u05e4\u05d9\u05e5, \"spargitore\", \"propagatore\") e \"tophel\" (\u05ea\u05d5\u05e4\u05dc, \"calunnia\", \"menzogna\", \"infamia\").\nMefistofele \u00e8 anche un nome usato per il diavolo stesso. Il mito di Faust, ha ispirato diversi componimenti musicali e letterari, tra questi segnaliamo: il \"Mefistofele, Faust e Marguerite\" di Meyer Lutz (1855), il \"Faust\" di Charles Gounod (1859), il \"Mefistofele\" di Arrigo Boito (1868), il \"Mephisto\" di Klaus Mann, e il \"Mephisto-Walzer\" di Franz Liszt.\nNella cultura di massa.\nWilliam Shakespeare cita un certo Mephistophilus ne \"Le allegre comari di Windsor\" (Act1, Sc1, linea 64), e dal XVII secolo, il nome aveva incominciato a condurre un'esistenza indipendente dalla leggenda Faustiana. Burton (1992, p.\u00a061) trova che \"il nome \u00e8 una pura invenzione moderna dalle origini incerte, il quale fa di esso un elegante simbolo del diavolo moderno con i molti suoi racconti e le sue diverse forme\".\nNel mondo dei fumetti, la Marvel Comics si \u00e8 poi ispirata a questo personaggio per creare il demoniaco supercriminale Mefisto, mentre in Tex Willer, Mefisto \u00e8 l'arcinemico del protagonista del fumetto omonimo.\nNel gioco di ruolo \"D&amp;D\" Mefistofele \u00e8 uno dei sovrani del piano dei Nove Inferi di Baator, e in particolare dell'ottavo strato, Cania. Appare anche tra i nemici del videogioco \"\", localizzato nell'ambientazione dei \"Forgotten Realms\".\nNell'album The Pale Emperor del cantante rock Marilyn Manson \u00e8 presente una canzone dal titolo \"The Mephistopheles Of Los Angeles\".\nNel cd \"The Black Halo\", concept dedicato interamente al Faust di Goethe, del gruppo Progressive Power Metal Kamelot sono presenti delle canzoni dedicate a Mefisto, e in particolar modo \"March Of Mephisto\".\nIl nome di Mephisto \u00e8 invocato nel testo della canzone powermetal \"\"Last Before the Storm\" \"della band tedesca Gamma Ray.\nMefistofele (abbreviato in M) \u00e8 il principale antagonista della serie a fumetti underground \"Faust: Love of the Damned\". Nel film tratto dalla serie \u00e8 stato interpretato da Andrew Divoff.\nNei fumetti di Spawn l'arcidemone Malebolgia (colui che ha ingannato Al Simmons e lo ha trasformato nell'Hellspawn) presenta molte affinit\u00e0 con la figura di Mefistofele.\nNel manga \"Saint Seiya - The Lost Canvas\" uno dei personaggi, Yoma, ha come simbolo Mefistofele ed \u00e8 al servizio del Dio degli inferi, Ade.\nNel gioco \"Devil May Cry 4\" \u00e8 presente un mostro chiamato appunto Mefisto.\nNel libro \"L'Io e l'Inconscio\", Mefistofele viene citato da C. G.Jung.\nIn \"Angel's Friends\", Mefisto \u00e8 un componente del gruppo dei devil (solo nel fumetto, perch\u00e9 insieme all'Angel Ang-L\u00ec e un Terreno di nome Raoul, non vengono mostrati nel cartone animato) di cui l'angel Uri\u00e8 \u00e8 segretamente innamorata.\nAnche nel manga/anime \"Blue Exorcist\" \u00e8 presente il personaggio Mephisto Pheles (durante l'anime alcuni utilizzano il nome Faust al posto di mephisto come nome alternativo), in grado di tramutarsi in qualsiasi cosa, figlio di Satana. Tuttavia nel manga/anime mephisto non prende del tutto le parti di satana, anzi istruisce nella sua scuola il figlio di satana Okumura Rin per farlo diventare un esorcista e scommette col consiglio di gregori (sommo consiglio del clero) sul fatto che sarebbe diventato o il salvatore di \"Assiah\" (il mondo terreno, la nostra dimensione) oppure il pi\u00f9 grande re di \"Gehenna\" (dimensione in cui i demoni e satana stesso risiedono).\nErnest Eldridge nel 1922 modific\u00f2 una Fiat SB4, per battere il record di velocit\u00e0 nel 1924. Quest'auto prese il nome di Fiat SB4 Eldridge \"Mefistofele\", meglio nota come Fiat Mefistofele.\nNel videogioco \"Demon's Souls\" appare (al secondo piano del Nexus) un personaggio malvagio di nome Mefistofele.\nViene citato da \"Barnabas Collins\" nel film \"Dark Shadows\" e in \"L'infernale avventura\".\nNel videogioco \"Diablo II\" Dul'Mephistos, comunemente chiamato Mephisto, \u00e8 uno dei tre Primi Maligni conosciuto come il Signore dell'Odio. \u00c8 un essere scheletrico senza gambe con quattro braccia e due lunghe e ricurve corna.\nNel videogame per mobile Fate/Grand Order, Mephistopheles \u00e8 un servant Caster argento 3*, evocabile dall'inizio e con un eccentrico vestiario. Combatte con un paio di forbici giganti e il suo Noble Phantasm, Tick Tock Bomb, piazza varie bombe a orologeria che causano danno a tutti i nemici presenti in campo.\nMephisto, talvolta chiamato anche Mephistopheles, appare in alcuni titoli della serie di videogiochi \"Shin Megami Tensei\".\nNel manga Defense Devil, \"Mephisto\" \u00e8 il nome della famiglia reale che governa sull'Inferno e di cui il protagonista fa parte.\nAnche nella musica viene citato, grazie alla cantautrice Levante (cantante) che, nell'occasione del Festival di Sanremo 2020, nella sua canzone Tikibombom, fa riferimento proprio a Mefisto (\"prova a fare il maschio ti prego insisto/fatti il segno della croce e poi rinuncia a Mefisto\").\nSempre il termine \"Mephistopheles\" \u00e8 presente nel testo del brano Love Runs Out del gruppo musicale statunitense OneRepublic pubblicato nel 2013.\nViene citato da Sting \nnel testo della canzone \n\"Wrapped around your Finger\"\nscritta e registrata \nall'epoca dei Police \ne pubblicata nell'album \nSynchronicity del 1983.\nIl nome \"Mephistopheles\" \u00e8 citato anche nel brano \"Call Me Little Sunshine\" della band metal svedese Ghost, pubblicato nel gennaio 2022.\n Viene citato anche da Marilyn Manson in \"the mephistopheles of los angeles\""}
{"id": "1701560", "revid": "773636", "url": "https://it.wikipedia.org/wiki?curid=1701560", "title": "Cappella della Madonna del Lampino", "text": "La cappella della Madonna del Lampino \u00e8 un edificio sacro che si trova in localit\u00e0 Ripe, nel comune di Cinigiano.\nLa cappella, gi\u00e0 denominata del \"Gran Pino\", \u00e8 costruzione originatasi da un tabernacolo affrescato cinquecentesco, che costituisce attualmente la parete di fondo dell'oratorio.\nL'immagine, pesantemente ridipinta nel Novecento, \u00e8 dovuta ad un artista di cultura senese e raffigura la \"Madonna col Bambino con San Michele arcangelo e San Pietro apostolo\"."}
{"id": "1701562", "revid": "59231748", "url": "https://it.wikipedia.org/wiki?curid=1701562", "title": "Nutriente", "text": ""}
{"id": "1701566", "revid": "1573940", "url": "https://it.wikipedia.org/wiki?curid=1701566", "title": "Chiesa di San Michele Arcangelo (Sasso d'Ombrone)", "text": "La chiesa di San Michele Arcangelo \u00e8 la chiesa di Sasso d'Ombrone, frazione del comune di Cinigiano.\nStoria e descrizione.\nFu eretta in sostituzione della precedente chiesa, documentata sin dagli inizi del Duecento, in epoca anteriore al secolo XVIII ma non precisabile per i drastici interventi di ristrutturazione subiti intorno al 1840 e agli inizi del Novecento.\nLa facciata a capanna, improntata a forme neoclassiche, presenta un portale architravato ed \u00e8 sormontata da un timpano triangolare. Nell'interno si distingue il vigoroso \"Crocifisso\" ligneo policromo, databile intorno al secondo quarto del Quattrocento ed ascrivibile ad uno scultore d'ambiente senese che si riallaccia alla tipologia del \"crocifisso doloroso\", peculiare dell'area germanica sin dall'epoca gotica."}
{"id": "1701574", "revid": "773636", "url": "https://it.wikipedia.org/wiki?curid=1701574", "title": "Santuario della Madonna del Soccorso (Sasso d'Ombrone)", "text": "Il santuario della Madonna del Soccorso si trova a Sasso d'Ombrone nel comune di Cinigiano.\nLa chiesa esiste per lo meno dal Cinquecento, ma fu interamente ricostruita nelle forme attuali nel 1872.\nL'edificio ha l'interno ad aula scandito da un arcone trasversale e concluso da un'abside semicircolare. La piccola tela con la \"Madonna col Bambino e i Santi Antonio abate e Antonio da Padova\", racchiusa entro una macchina lignea ottocentesca collocata sull'altare maggiore, \u00e8 probabilmente una copia posteriore dell'antica tavola ritrovata nel 1640 in un muro nei pressi della chiesa.\nIl dipinto, di fattura popolaresca, era ritenuto miracoloso ed era oggetto di una speciale venerazione popolare, testimoniata fra l'altro dagli stendardi ex voto riproducenti tale effigie, appesi alle pareti."}
{"id": "1701576", "revid": "162271", "url": "https://it.wikipedia.org/wiki?curid=1701576", "title": "Jiz\u014d", "text": ""}
{"id": "1701580", "revid": "767487", "url": "https://it.wikipedia.org/wiki?curid=1701580", "title": "Napster (servizio a pagamento)", "text": "Napster, Lcc () \u00e8 un fornitore di musica online della Roxio, Inc che offre una variet\u00e0 di metodi d'acquisto e di iscrizione. Le vendite modeste sono state confrontate al loro competitore pi\u00f9 significativo (iTunes Store della Apple). Il nome dell'azienda e il logo derivano dall'omonimo servizio p2p, chiuso per una serie di azioni legali. Il marchio viene acquistato pi\u00f9 tardi dalla Roxio per capitalizzare la popolarit\u00e0 del vecchio servizio.\nStoria.\nLa Roxio compr\u00f2 gli asset del servizio originale nel 2002 e del servizio di musica online pressplay nel 2003, con l'intenzione di usarli per un nuovo servizio di musica legale che permette di rendere disponibili le canzoni con una sottoscrizione o con un prezzo di una canzone base. Il servizio fu chiamato Napster 2.0 in quanto l'ultima versione del peer2peer (proprio la 2.0) era rimasta in beta \"testing\" mai concluso a causa della chiusura del progetto. Fu distribuita una versione beta a New York il 9 ottobre 2003 e entr\u00f2 in produzione completa il 29 ottobre 2003. Napster 2.0 non \u00e8 un servizio peer2peer, ma ha mantenuto il marchio del vecchio servizio e alcune funzioni. \u00c8 il secondo servizio di condivisione di file ad avere una certa popolarit\u00e0, lanciato 6 mesi dopo iTunes.\nIl servizio di iscrizioni da pc \u00e8 attualmente disponibile negli Stati Uniti, Regno Unito, Canada, Germania e Giappone.\nIl 27 ottobre 2003, 46 ore dopo il lancio di Napster, il sito posta un comunicato stampa in cui si annuncia che dal novembre 2003 sar\u00e0 possibile acquistare le carte regalo (valore 14,85 $) presso SaveWay, Rite Aid, Compusa, BestBuy ed ExxonMobil. La carta ha una superficie da grattare che rivela un unico pin da usare per ottenere 15 crediti per il download permanente.\nIn un successivo comunicato. Microsoft annuncia la nuova versione di Windows XP Media Center Edition, che dal 2004 supporter\u00e0 Napster 2.0. Nell'ottobre dello stesso anno, Napster, Lcc e Samsung annunciano il Samsung Napster Player (disponibile esclusivamente negli Stati Uniti in grado di supportare tutti i formati audio, tranne quelli per iPod).\nUno dei primi movimenti \u00e8 quello in cui ha coinvolto un affare con la Pennsylvania State University, che ha cominciato usando Napster per fornire un'alternativa legale a quella illegale per il download di musica."}
{"id": "1701581", "revid": "1305772", "url": "https://it.wikipedia.org/wiki?curid=1701581", "title": "Premier Manager", "text": "Premier Manager \u00e8 un videogioco di calcio sviluppato dalla Realms of Fantasy e pubblicato dalla Gremlin Interactive nel 1992 per computer e nel 1995 per console. Il gioco permette all'utente di gestire una squadra di calcio dal punto di vista organizzativo e di controllare i singoli giocatori durante le partite di campionato."}
{"id": "1701588", "revid": "287204", "url": "https://it.wikipedia.org/wiki?curid=1701588", "title": "12\u00ba Reggimento genio", "text": "Il 12\u00ba Reggimento Genio era un reggimento dell'Arma del genio del Regio esercito italiano.\nStoria.\nEsso fu una delle poche compagnie del Genio dell'Armata Sarda che parteciparono onorevolmente a tutte le campagne di guerra dal 1848 al 1861.\nIl 12\u00ba Reggimento Genio fu costituito a Palermo il 24 giugno 1918. Era formato dalla 1\u00aa e 2\u00aa Compagnia Telegrafisti che, coadiuvati dai radiotelegrafisti, assicurarono con grande abnegazione ed intelligenza il perfetto funzionamento del servizio telegrafico, telefonico e radiotelegrafico.\nPrese parte alla seconda guerra mondiale come centro di mobilitazione. L'XI Battaglione Collegamenti e Marconisti della 6\u00aa Armata, fu approntato nel gennaio 1940 dal deposito del 12\u00ba Reggimento genio di Palermo e destinato in Africa settentrionale. Il 5 gennaio 1943 viene costituito dal Comando Difesa Territoriale di Palermo, con centro di mobilitazione lo stesso deposito del 12\u00ba Reggimento Genio, il 6\u00ba Battaglione Marconisti d'Armata, che due giorni dopo cambia denominazione in XI Battaglione Marconisti d'Armata a supporto della 6\u00aa Armata incaricata della difesa della Sicilia. Con l'evacuazione dell'isola dopo lo sbarco alleato il reggimento venne sciolto il 21 luglio 1943."}
{"id": "1701593", "revid": "1305772", "url": "https://it.wikipedia.org/wiki?curid=1701593", "title": "Actua Soccer", "text": "Actua Soccer \u00e8 un videogioco di calcio sviluppato e pubblicato dalla Gremlin Interactive. Si basa sui campionati di calcio maggiori italiani, quali la Serie A e Serie B."}
{"id": "1701602", "revid": "767487", "url": "https://it.wikipedia.org/wiki?curid=1701602", "title": "Opera di San Giovanni", "text": "Il palazzetto dell'Opera di San Giovanni si trova in piazza San Giovanni a Firenze ed \u00e8 l'antica canonica dell'antistante battistero di San Giovanni.\nHa una facciata in pietra grezza ed un portale quattrocentesco sormontato da una lunetta, al centro della quale vi \u00e8 un \"San Giovannino\" in terracotta, copia di un originale di Michelozzo oggi al Bargello. Il cortile, anche se rimaneggiato, ha conservato le caratteristiche quattrocentesche. Qui era l'antica canonica di San Giovanni, costruita proprio di fronte alla colonna di San Zanobi un antico monumento bronzeo raffigurante un albero, eretto nel 1384 l\u00e0 dove un olmo secco sarebbe miracolosamente rinverdito al passaggio delle reliquie del santo trasportate nel 429 da San Lorenzo a Santa Reparata.\n\u00c8 terminato a fine 2006 un lungo restauro volto a creare in questi ambienti un centro di accoglienza turistica."}
{"id": "1701605", "revid": "46291", "url": "https://it.wikipedia.org/wiki?curid=1701605", "title": "Triplochiton scleroxylon", "text": "L'obeche (Triplochiton scleroxylon ) \u00e8 una pianta appartenente alla famiglia delle Malvacee, diffusa in Africa occidentale e centrale.\nDescrizione.\n\u00c8 una specie arborea a portamento eretto, che pu\u00f2 superare i 50 m di altezza.\nIl tronco pu\u00f2 raggiungere i 2 m di diametro e per i primi 30 metri non emette rami, il che significa che il legno che se ne ricava \u00e8 privo di nodi e quindi di maggior valore.\nDistribuzione e habitat.\nCresce nelle foreste pluviali dell'Africa occidentale e centrale; \u00e8 molto diffusa in Camerun, Costa d'Avorio, Ghana e Nigeria, presente anche in Gabon, Liberia, Sierra Leone, Repubblica Centrafricana e Repubblica del Congo.\nCaratteristiche del legname.\nIl legno dell\"'obeche\" presenta un ritiro ed una durezza basse, con resistenza a compressione pari a 31 Mpa, resistenza a flessione pari a 74 Mpa e 6100 Mpa. Il legno affatto durabile, viene attaccato soprattutto da insetti del genere \"Lyctus\". \u00c8 iscritto nella lista dei legni duri tropicali.\nNelle fasi di lavorazione risulta agevole la segagione e l'essiccazione, cos\u00ec come la sfogliatura. Sebbene l'unione con chiodi sia facile da eseguire per la poca durezza, ne risulta di scarsa tenuta. Un problema della lavorazione \u00e8 costituito dalle polveri.\nUsi.\nIl legno di \"obeche\", per la sua resistenza al calore ed all'umidit\u00e0, la sua leggerezza (paragonabile a quella della balsa) e l'assenza di nodi, \u00e8 molto utilizzato in falegnameria, in particolare per la costruzione di mobili da cucina, cornici per quadri, saune, e nel \"bricolage\". \u00c8 impiegato anche in liuteria."}
{"id": "1701612", "revid": "1305772", "url": "https://it.wikipedia.org/wiki?curid=1701612", "title": "Hardwar", "text": "Hardwar \u00e8 un simulatore di volo futuristico sviluppato dalla The Software Refinery e pubblicato dalla Gremlin Interactive e dalla Interplay."}
{"id": "1701616", "revid": "767487", "url": "https://it.wikipedia.org/wiki?curid=1701616", "title": "Karsh Kale", "text": "Nato a New York Karsh Kale (pronunciato all'inglese Kursh Kah-lay) \u00e8 conosciuto per avere fuso la musica tradizionale indiana con la moderna musica elettronica.\nKarsh Kale si \u00e8 affacciato giovanissimo al mondo della musica come percussionista militando ai tempi della scuola in diversi gruppi rock e progressive rock locali. Dopo essersi avvicinato ai club, Karsh Kale si \u00e8 affermato negli anni come produttore dotato con un proprio stile che unisce percussioni e melodie indiane alla musica techno e alla Drum and bass, similmente ad artisti come Talvin Singh e agli State of Bengal.\nKale ha collaborato con numerosi artisti, ed \u00e8 membro del Tabla Beat Science, gruppo di producers del movimento \"Asian Underground\" che opera nella etno-elettronica, e ha collaborato con i maestri della tabla come Zakir Hussain.\nAttualmente lavora per la casa discografica Six Degrees Record, e ha all'attivo 5 album come solista."}
