{"id": "1632316", "revid": "125674817", "url": "https://it.wikipedia.org/wiki?curid=1632316", "title": "Igor' Dobrovol'skij", "text": "Dopo un paio di anni a Chi\u0219in\u0103u, Dobrovol'skij passa alla Dinamo Mosca: in questo periodo \u00e8 convocato spesso in Nazionale, dove tra il 1986 e il 1990 gioca e vince l'Olimpiade di Seul, segnando 6 gol in 6 partite, e gioca anche il Mondiale del 1990. Acquistato dal Genoa, in Italia non ha successo e il presidente Aldo Spinelli lo cede in prestito a mezza Europa, dove vince da comprimario un campionato francese e la Champions 1993 con l'Olympique Marsiglia, poi lo rispedisce alla Dinamo Mosca.\nDobrovol'skij si rilancia, anche grazie alla partecipazione all'Europeo del 1992, e in patria torna a giocare in modo continuo. Nel 1994 tenta nuovamente l'avventura in Spagna, all'Atl\u00e9tico Madrid, fallendo ancora. Dopo un anno firma per il Fortuna D\u00fcsseldorf, club di seconda divisione tedesca che ottiene la promozione e gioca la Bundesliga 1996-97. Partecipa ad Euro 1996 pochi anni prima del ritiro, giunto nel 1999. Nel 2005-2006 torna in campo come allenatore-giocatore di un club moldavo e tra il 2007 e il 2010 allena la Nazionale moldava.\nCaratteristiche tecniche.\nAla o trequartista velocissimo, dal buon dribbling, dal gioco offensivo e dall'ottimo sinistro, durante la carriera ha giocato da attaccante, sia come prima sia come seconda punta. Non era un fantasista e aveva un tiro potente. Atleta, ha sofferto di diversi infortuni al ginocchio. Inoltre, sapeva calciare sia le punizioni sia i rigori.\nCalciatore incostante, era considerato come uno dei pi\u00f9 grandi talenti della Nazionale sovietica. \u00c8 stato definito anche come l'erede di Oleksandr Zavarov.\nCarriera.\nClub.\nNasce a Markivka, nell'Oblast' di Odessa, oggi Ucraina ma all'epoca ancora Unione Sovietica. Esordisce nel , societ\u00e0 che oggi gioca nel campionato moldavo. Segna 13 gol in 27 presenze nei due anni di seconda divisione che gioca a Chi\u0219in\u0103u, accettando il trasferimento nella capitale sovietica nel 1986, andando a vestire i colori della , il club dello Stato. Alla terza giornata, il 14 marzo 1986, firma l'1-2 con il quale la Dinamo Mosca sconfigge il Metalist Charkiv. Il 29 luglio seguente realizza il 2-2 su rigore nel derby di Mosca contro lo Spartak. Termina la sua prima stagione a Mosca con 4 reti stagionali e la Dinamo sfiora il titolo sovietico, perso per un solo punto ai danni della di Valerij Lobanovs'kyj, tecnico che Dobrovol'skij incontrer\u00e0 nuovamente come CT della Nazionale.\nAlla seconda stagione parte meglio, realizzando subito un gol al primo turno del torneo 1987, contro lo \u017dalgiris Vilnius (1-0). Il 21 marzo, decide anche l'incontro a Leningrado sullo Zenit (0-1) ma a fine stagione conclude nuovamente con 4 gol in tutto il torneo: la Dinamo \u00e8 quarta in campionato. In Coppa, il club elimina lo \u015eaxter Karagandy (1-3, un gol di Dobrovol'skij), il Daugava Riga (3-1) e il Kolos Nikopol'(1-0), accedendo alle semifinali, dove escono ai rigori contro la Dinamo Kiev, che andr\u00e0 a vincere la competizione.\nIl 10 marzo 1988, alla prima partita del nuovo campionato sovietico, Dobrovol'skij segna un gol nel 3-2 sullo Zenit. Il 7 ottobre seguente, segna lo 0-1 che consente ai moscoviti di guadagnare tre punti sul campo del Nistru Chi\u0219in\u0103u, la sua ex squadra. Per il terzo anno di fila, segna 4 gol in campionato, mentre il club resta nelle zone basse della classifica, terminando con un anonimo decimo posto. Nel torneo seguente, si sblocca tardi, il 6 giugno, alla dodicesima giornata: sigla una tripletta contro l'Ararat (6-1), la prima e l'unica nella sua carriera da professionista (due dei tre gol sono realizzati su calcio di rigore). 9 giorni dopo, marca una doppietta contro la Dinamo Tbilisi, ribaltando il punteggio da 1-0 a 1-2, andando nuovamente a segno dagli undici metri. Il 21 luglio seguente, nel derby, la Dinamo batte la Lokomotiv 0-1, grazie a una rete di Dobrovol'skij e il 3 agosto l'attaccante decide anche la sfida contro la Dinamo Tbilisi, segnando l'1-0 finale su rigore. Per tutto il torneo, il club lotta per non retrocedere e alla fine giunge ottavo, anche grazie alle 11 reti firmate da Dobrovol'skij, terzo tra i migliori marcatori della stagione.\nNel 1990 realizza il primo gol stagionale alla diciottesima giornata: una rete nel 3-2 al Chornomorets. A fine stagione la Dinamo Mosca finisce al terzo posto in campionato e in semifinale nella Coppa sovietica, mentre Dobrovol'skij segna altri 4 gol.\nIl 10 agosto 1990, ultimo giorno di mercato, il Genoa deposita il contratto di Dobrovol'skij che passa cos\u00ec alla societ\u00e0 italiana a 23 anni: firma un triennale da 400 milioni di lire a stagione, mentre alla Dinamo Mosca andrebbero 1,5 miliardi di lire, ma cinque giorni pi\u00f9 tardi, Anatolij By\u0161ovec, neo CT dell'URSS, annuncia che manca la firma della Federazione sovietica e il suo permesso per lasciare che Dobrovol'skij si trasferisca all'estero; inoltre, non ha l'et\u00e0 consentita per lasciare il paese, ovvero almeno 28 anni. Nonostante tutto il primo settembre l'arrivo di Dobrovol'skij al Genoa \u00e8 in dirittura d'arrivo e il giocatore sovietico \u00e8 dato come disponibile alla causa genoana dal primo ottobre, dopo la fine del campionato sovietico. Il 5 settembre il Genoa decide di rinunciare definitivamente a Dobrovol'skij. Il 4 novembre successivo arriva il transfer della Dinamo Mosca per il passaggio di Dobrovol'skij al Genoa: il problema del presidente genoano, all'epoca Aldo Spinelli, sta nel fatto che ha gi\u00e0 tre stranieri, l'uruguaiano Carlos Aguilera, il cecoslovacco Tom\u00e1\u0161 Skuhrav\u00fd e il brasiliano Branco, arrivato proprio nei primi giorni di novembre. Dobrovol'skij rifiuta la proposta del club italiano di giocare per 6 mesi al , per poi tornare a Genoa. A fine stagione \u00e8 nominato calciatore sovietico dell'anno.\nNel gennaio 1991 Dobrovol'skij si trasferisce in prestito in Spagna, al Castell\u00f3n, club che milita nella massima divisione nazionale. Gioca 14 partite, segna 3 gol: ci\u00f2 non basta a salvare la squadra dalla retrocessione in seconda categoria, che arriva all'ultima giornata. Tornato a Genova, il club italiano lo gira nuovamente in prestito, questa volta agli svizzeri del Servette: segna 15 marcature in 23 giornate di campionato. Tornato al Genoa dal Servette, Dobrovol'skij gioca la sfida di Coppa Italia contro l' (5-1), nei primi di settembre 1992, firmando una doppietta (un gol arriva su rigore). Con l'arrivo di Bruno Giorgi sulla panchina genoana, il russo \u00e8 spesso relegato in panchina. Il 27 ottobre successivo, durante un Genoa-Pescara, al 52', sul 3-3, Dobrovol'skij \u00e8 ammonito per la seconda volta per non aver rispettato la distanza su un calcio di punizione a favore del Pescara: nonostante il secondo cartellino giallo, il direttore di gara, Massimo Chiesa, non lo espelle e la sfida prosegue. Alla fine la spunta il Genoa per 4-3. L'8 dicembre seguente, con Luigi Maifredi alla guida del Genoa, \u00e8 ufficializzato il passaggio di Dobrovol'skij in prestito all'Olympique Marsiglia. A fine stagione conta 8 gettoni, 1 gol, una Ligue 1, una Champions League, terminando una stagione deludente per il ridottissimo minutaggio.\nTornato in Italia, il Genoa lo cede a titolo definitivo alla Dinamo Mosca: 31 presenze e 9 gol in due mezze stagioni. Alla fine, la sua breve esperienza italiana, \u00e8 considerata fallimentare. Il primo luglio 1993 segna il suo primo gol al ritorno nella neonata Russia, andando in rete su rigore contro i rivali del CSKA Mosca (2-1). Il 7 novembre realizza una doppietta allo Dinamo Stavropol' (4-0). Nel campionato seguente si sblocca alla quarta giornata, decidendo la sfida sul Tekstil\u0161\u010dik (1-0). Il 9 aprile seguente realizza l'1-0 sul Lada Togliatti. L'Atl\u00e9tico Madrid punta su di lui: 19 incontri, 1 gol. Dopo un anno tenta l'avventura tedesca: resta tre anni a D\u00fcsseldorf, segnando 14 gol in 54 partite di campionato. Nel 1999, a 32 anni, si ritira.\nNel 2005-2006 torna in campo come allenatore-giocatore di una squadra calcistica moldava. Per un triennio allena la Nazionale moldava poi passa ad allenare il Dacia Chi\u0219in\u0103u nel 2010. Nel 2013 lascia l'incarico, rimanendo ad allenare altre societ\u00e0 moldave. Nel 2015 torna alla guida del Dacia Chi\u0219in\u0103u.\nNazionale.\n\u00c8 stato protagonista alle Olimpiadi di Seoul 1988 con la maglia della Nazionale olimpica dell'URSS, vincendo la medaglia d'oro e concludendo il torneo come vice capocannoniere con 6 gol.\nIn Nazionale maggiore, invece, ha disputato le fasi finali dei Mondiali 1990 (con la Nazionale sovietica), degli Europei 1992 (con la Nazionale della CSI), segnando l'unico gol della propria nazionale a quel torneo, e degli Europei 1996 (con la Nazionale russa). \u00c8 uno dei pochi calciatori ad aver giocato e ad aver segnato per tre Nazionali calcistiche diverse: con l'URSS, con la CSI e con la Russia.\nIl 26 marzo 1986 debutta con l'URSS contro l'Inghilterra (0-1). Il 26 aprile 1987 segna il suo primo gol in una partita ufficiale contro la Germania Est (3-0). Nel 1988 \u00e8 chiamato per i giochi olimpici estivi da Anatolij By\u0161ovec: nella fase a gironi Dobrovol'skij segna contro Argentina (2-1) e USA (4-2), ai quarti realizza due calci di rigore contro l'Australia (3-0), in semifinale segna anche all'Italia (2-3) e in finale firma il suo sesto gol nel torneo, contro il Brasile di Rom\u00e1rio, sfida vinta 2-1, e che alla fine lo preceder\u00e0 nella classifica marcatori proprio grazie al gol del parziale 0-1 brasiliano, andando a quota 7 reti. Durante questa competizione si fa notare a livello internazionale. Convocato da Valerij Lobanovs'kyj, gioca i Mondiali del 1990 da titolare: l'URSS esce nella fase a gironi e Dobrovol'skij firma il suo primo e unico gol a un Mondiale, realizzando il 4-0 finale contro il Camerun.\nCon lo scioglimento dell'Unione Sovietica, Dobrovol'skij opta per giocare con la Nazionale russa invece che con quella moldava.\nIl 3 giugno 1992 esordisce con la CSI giocando contro la Danimarca (1-1). Inoltre, \u00e8 uno degli otto giocatori ad aver realizzato un gol per questa Nazionale: nove giorni dopo segna un gol alla Germania (1-1), durante Euro 1992. La Nazionale della CSI guidata da By\u0161ovec esce al primo turno. Il 14 ottobre seguente gioca la sua prima partita internazionale anche con la Nazionale russa contro l'Islanda (1-0). Il CT Pavel Sadyrin gli fa giocare buona parte delle qualificazioni al Mondiale 1994 negli Stati Uniti ma non lo convoca per la rassegna mondiale: segna la prima rete con la Russia il 23 maggio 1993 alla Grecia (1-1). Nonostante Dobrovol'skij giochi nella seconda divisione tedesca, il nuovo CT della Nazionale russa Oleg Romancev gli d\u00e0 fiducia, lo chiama e lo fa giocare a Euro 1996, contro l'Italia, partita persa 2-1. Il 19 agosto 1998, due anni dopo l'incontro sull'Italia, Dobrovol'skij \u00e8 convocato per un'ultima partita internazionale, contro la Svezia (1-0).\nTra il 1986 e il 1998 totalizza 47 presenze e 10 gol internazionali, giocando un'Olimpiade, un Mondiale e due Europei.\nAllenatore.\nNel 2005 \u00e8 stato ingaggiato come giocatore-allenatore dal Tiligul-Tiras Tiraspol, che ha guidato per una stagione (2005/2006). Successivamente, nel 2007, \u00e8 stato nominato CT della Nazionale moldava per le qualificazioni all'Europeo 2008. Successivamente ha prolungato il contratto di due anni, fino al 31 dicembre 2009, in vista delle qualificazioni al Mondiale 2010.\nDal 2010 \u00e8 allenatore della squadra moldava del Dacia Chi\u015fin\u0103u con la quale ha vinto uno scudetto nella stagione 2010-2011."}
{"id": "1632319", "revid": "1371684", "url": "https://it.wikipedia.org/wiki?curid=1632319", "title": "Ermanno di Aversa", "text": "Ermanno era ancora un fanciullo quando succedette al padre; fu quindi nominato suo tutore Guglielmo Bellabocca, che usurp\u00f2 il trono nel 1048 ma mor\u00ec quello stesso anno.\nDal 1049 la reggenza fu affidata al cugino di suo padre, Riccardo I di Aversa, che Rainulfo aveva in precedenza estromesso, considerandolo un pericoloso rivale. Dopo pochi mesi Ermanno spar\u00ec dalla scena e Riccardo divenne conte.\nNon si conosce il suo destino ma non \u00e8 difficile immaginare che, in quanto ostacolo al potere, egli fu eliminato in maniera cruenta."}
{"id": "1632321", "revid": "66934", "url": "https://it.wikipedia.org/wiki?curid=1632321", "title": "Erasmus Bartholinus", "text": ""}
{"id": "1632322", "revid": "116943892", "url": "https://it.wikipedia.org/wiki?curid=1632322", "title": "NP-Intermedio", "text": "I problemi NP-intermedi sono dei problemi di classe NP - P che non sono NP-completi, ossia:\nformula_1\nNella Teoria della complessit\u00e0 computazionale siamo certi dell'esistenza delle classi P, NP e NP-C. Un'altra dibattito aperto \u00e8 quello sulla presenza o meno di qualche altra classe di problemi in NP, ossia i problemi NP-intermedi (NPI). \nIl teorema di Ladner dimostra che, se P\u2260NP, esistono dei problemi in NPI. Ovviamente \u00e8 vero anche il contrario: se P=NP non esistono.\nLa dimostrazione del teorema di Ladner \u00e8 costruttiva, cio\u00e8 mostra un problema che \u00e8 in NPI. Esso non \u00e8 per\u00f2 naturale. Non \u00e8 ancora stato dimostrato che esistano dei problemi \"naturali\" in NPI, ed \u00e8 tuttora un interrogativo aperto. \nI candidati ad essere problemi di tipo NPI sono quei problemi di classe NP - P per i quali ancora non si \u00e8 riusciti a provare che sono NPC.\nUn tipico esempio di problema candidato ad essere NPI \u00e8 il problema dell'isomorfismo dei grafi. Altri candidati ad essere NPI sono i problemi radi."}
{"id": "1632323", "revid": "1573940", "url": "https://it.wikipedia.org/wiki?curid=1632323", "title": "Dendrochirus", "text": "Dendrochirus \u00e8 un genere di pesci d'acqua salata appartenenti alla famiglia Scorpaenidae, sottofamiglia Pteroinae.\nDistribuzione e habitat.\nLe specie del genere sono diffuse nell'Indo-Pacifico, dalle Hawaii al Giappone, fino all'Australia e al Mar Rosso. Abitano coste rocciose e coralline.\nDescrizione.\nLe 5 specie del genere \"Dendrochirus\" hanno un aspetto a met\u00e0 tra i Pesci scorpione del genere \"Pterois\" e i pi\u00f9 comuni scorfani. La testa \u00e8 appuntita, con occhi sporgenti, il dorso e il ventre sono leggermente arcuati. La prima parte della pinna dorsale \u00e8 composta da 12 aculei cavi collegati a delle ghiandole velenifere, mentre la seconda parte \u00e8 composta da raggi molli. La caratteristica pi\u00f9 evidente di questo genere sono le pinne pettorali, rette da raggi duri, che disegnano due ampi semicerchi, lunghi fino a 2/3 dell'intero corpo. La livrea, anche se differente da specie a specie, \u00e8 tendenzialmente bruno-rossastra e bianca. \nLe dimensioni sono contenute, variando da 13 a 25 cm, secondo la specie.\nAlimentazione.\nHanno dieta carnivora, si nutrono di crostacei, piccoli pesci e invertebrati.\nLa tossina.\nGli avvelenamenti da tossina di \"Dendrochirus\" vengono classificati in tre gradi. Avvelenamenti di grado I producono eritema, ecchimosi o anche cianosi della parte colpita. Al grado II compaiono vesciche attorno alla puntura. Avvelenamenti di grado III producono necrosi locale e variazione della sensibilit\u00e0, che possono durare anche per pi\u00f9 giorni. \nPi\u00f9 rari sono gli effetti a livello sistemico, che includono ma non sono limitati a questi: dolore alla testa, nausea, vomito, dolori e crampi addominali, paralisi agli arti, iper- o ipotensione, difficolt\u00e0 respiratoria, ischemia del miocardio, edema polmonare, sincope. Sono stati documentati rari casi di decesso. \nIl primo e pi\u00f9 importante trattamento dopo una puntura \u00e8 l'immersione della parte colpita in acqua calda (circa 45\u00a0\u00b0C), perch\u00e9 riduce il dolore e inattiva la tossina.\nSpecie.\nIl genere comprende 5 specie:\nAcquariofilia.\nNonostante la pericolosit\u00e0 e la puntura dolorosa, alcune specie sono ambite dagli acquariofili specializzati in acquari marini, tuttavia \u00e8 pi\u00f9 facile trovarli negli acquari pubblici."}
{"id": "1632331", "revid": "149727", "url": "https://it.wikipedia.org/wiki?curid=1632331", "title": "Stazione di Porta Genova", "text": ""}
{"id": "1632336", "revid": "30857", "url": "https://it.wikipedia.org/wiki?curid=1632336", "title": "Problemi radi", "text": "Introduzione.\nUn problema formula_1 pu\u00f2 essere inteso come un linguaggio su un certo alfabeto finito formula_2, ossia formula_3. Se formula_4 \u00e8 un linguaggio finito, allora il problema formula_1 appartiene alla classe P.\nIn un problema generico, il numero di parole di lunghezza formula_6 cresce esponenzialmente, poich\u00e9:\nIn un problema rado ci\u00f2 non avviene, perch\u00e9 il numero di parole di lunghezza formula_6, \u00e8 limitato polinomialmente. In altre parole, il problema formula_1 si dice rado, se esiste un polinomio formula_16 tale che, per ogni formula_6, formula_1 ha al pi\u00f9 formula_19 parole di lunghezza formula_20.\nConseguenze.\nI problemi radi sono caratterizzati dal fatto che non possono essere NPC a meno che non sia vero P=NP. Se si dovesse trovare un problema rado che non \u00e8 polinomiale, allora si riuscirebbe a dimostrare che P non \u00e8 diverso da NP (ossia si dimostrerebbe che P=NP). Per\u00f2 i problemi radi sono difficili da trattare in quanto occorrerebbe andare a contare, per ogni possibile lunghezza di parola, quante parole ci sono in tale linguaggio.\nEsiste per\u00f2 un tipo di problemi radi in cui questo problema non sussiste, e questi problemi sono i problemi 1-ari, ossia problemi definiti su un alfabeto di una sola lettera, come ad esempio:\nformula_21\nIn questa tipologia di problemi radi si \u00e8 fortunati, in quanto ci sar\u00e0 una sola parola di lunghezza 1 (formula_22), una sola parola di lunghezza 2 (formula_23), e cos\u00ec via. I problemi radi 1-ari sono in grado di rappresentare l'intera \"stirpe\" di problemi radi in quanto \u00e8 verificato che:\nse esiste formula_24 con formula_1 rado e formula_26, allora esiste formula_27 con formula_28\nQuindi i problemi 1-ari sono sfruttabili per tentare di attaccare l'esistenza degli NPI al posto di utilizzare i generici problemi radi. Sfruttando i problemi radi (quindi gli 1-ari) si pu\u00f2 dire che:\nDa tutto ci\u00f2, si pu\u00f2 concludere che esplorare i problemi 1-ari, \u00e8 una buona strategia per tentare di dimostrare l'esistenza dei problemi NPI e quindi di dimostrare che P formula_29 NP."}
{"id": "1632352", "revid": "287204", "url": "https://it.wikipedia.org/wiki?curid=1632352", "title": "Mario Austin", "text": "Carriera.\nDopo la carriera di college, nel 2003 si dichiara eleggibile per il draft NBA di quell'anno, venendo scelto, come numero 36 dai Chicago Bulls. Sceglie per\u00f2 di andare in Europa. Momentaneamente si accasa al PBK CSKA Mosca, ma torna presto negli Stati Uniti e gioca in una lega minore.\nNel 2004 emigra in Italia: per un anno veste la canotta della Pallacanestro Biella, della quale contribuisce al raggiungimento della salvezza. Nel 2005 passa in Israele all'Hapoel Gerusalemme con il quale vince la Coppa d'Israele, battendo la ben pi\u00f9 quotata Maccabi Tel Aviv. Nel 2007 ritorna in Italia, chiamato dalla Benetton Treviso.\nPer la stagione 2008-09 ha firmato per il Be\u015fikta\u015f."}
{"id": "1632353", "revid": "2089822", "url": "https://it.wikipedia.org/wiki?curid=1632353", "title": "Isola (Cevo)", "text": "Isola (\"l'Isula\" in dialetto camuno) \u00e8 una frazione del comune di Cevo in Valsaviore, valle sopra la Valle Camonica.\nOrigini del nome.\nSi suppone che il nome Isola derivi dal fatto che sorga, come uno scoglio, alla confluenza tra il Poia proveniente dalla Valsaviore e il rio Piz, che scende dal Lago d'Arno.\nStoria.\nEra abitato fin dall\u2019antichit\u00e0, tanto che il 20 maggio 1680 don Giovanni Battista Rizzi ebbe il permesso di costruire una piccola chiesa. D\u2019inverno quel miglio da fare per raggiungere la chiesa pi\u00f9 vicina era scomodo per tutti. Gi\u00e0 nella contrada esisteva un capitelletto intitolato a San Francesco di Paola. Ma ci stavano strette anche le 26 anime di allora. Divenne cos\u00ec un tempio.\nNel 1870 contava 30 abitanti. \nA dicembre 2010, dopo la scomparsa di un anziano del paese, il piccolo borgo non conta pi\u00f9 nessun residente.\nMonumenti e luoghi d'interesse.\nArchitetture religiose.\nLe chiese di Isola sono:\nCentrale Idroelettrica\nLa centrale \u00e8 stata dismessa nel 1973 e tutt\u2019oggi \u00e8 ancora in vendita.\nCimitero Militare\nC'\u00e8 anche un altro posto del borgo al quale gli abitanti sono particolarmente legati. \u00c8 l'ex cimitero militare nel quale vennero sepolti gli 85 soldati che il 3 aprile 1916 morirono nella valanga che travolse la caserma Campelio, al lago d'Arno. \"Non sembra nemmeno un cimitero con tutto quel verde attorno\", commenta la signora Rita. L'ultimo a essere sepolto \u00e8 stato il signor Carmelo Silvestri, il 6 settembre scorso. Era un ex abitante di Isola che da anni viveva in provincia di Torino, ma aveva espressamente chiesto di tornare a riposare nella sua Isola. Ch\u00e9, seppur \"fantasma\", continua a esserci.\nhttp://www.tgcom24.mediaset.it/cronaca/viaggio-a-isola-di-cevo-il-paesino-fantasma-della-valsaviore-tanta-acqua-e-nemmeno-un-residente_3039305-201602a.shtml"}
{"id": "1632360", "revid": "599013", "url": "https://it.wikipedia.org/wiki?curid=1632360", "title": "Paulo Rink", "text": "Carriera.\nClub.\nNato a Curitiba in Brasile, Rink si \u00e8 formato calcisticamente nel paese sudamericano, e si \u00e8 trasferito in Germania nel 1997 per giocare nel . Ha poi passato il resto della carriera tra Cipro, Brasile e Germania con parentesi in Corea del Sud e Paesi Bassi.\nNazionale.\nNaturalizzatosi tedesco nel 1998 grazie alle origini del padre, Rink ha preso parte al ed \u00e8 stato il primo brasiliano a vestire la maglia della Nazionale tedesca.\nDopo Euro 2000 ha disputato altre 2 partite con la selezione tedesca, concludendo cos\u00ec la proprio esperienza in Nazionale nel 2000, con 13 presenze all'attivo senza reti segnate."}
{"id": "1632371", "revid": "119658357", "url": "https://it.wikipedia.org/wiki?curid=1632371", "title": "Dario Robbiani", "text": "Fu espulso dal Partito Socialista divenne Presidente del Partito Socialista Unitario.\nMor\u00ec a Lugano a 70 anni il 14 dicembre 2009."}
{"id": "1632376", "revid": "1149807", "url": "https://it.wikipedia.org/wiki?curid=1632376", "title": "Blue Drop", "text": " \u00e8 un manga scritto e illustrato da Akihito Yoshitomi. Esso \u00e8 formato da cinque capitoli serializzati sulla rivista \"Dengeki Comic Gao!\" di Media Works da giugno 2004 a dicembre 2005 e in seguito raccolti in un volume \"tank\u014dbon\". Nel 2007 Yoshitomi inizi\u00f2 a lavorare a un nuovo manga intitolato , che \u00e8 stato pubblicato sulla rivista \"Champion Red\" di Akita Shoten dal 19 febbraio 2007 e il 19 gennaio 2008 e raccolto in due volumi. Ogni volume contiene un capitolo di un'altra serie intitolata e conclusasi in due ulteriori capitoli nel 2008.\nUn adattamento anime diretto da Masahiko \u014ckura e prodotto da Asahi Production e BeSTACK \u00e8 stata trasmessa in Giappone dal 2 ottobre al 25 dicembre 2007 con il titolo .\nTutte le storie dell'universo \"Blue Drop\" raccontano la guerra fra gli esseri umani e gli , una razza di alieni composta esclusivamente da donne. Tuttavia, mentre i manga sono successivi alla guerra, e quindi raccontano la societ\u00e0 cos\u00ec come essa si ridisegna dopo la conquista da parte degli Arume, l'anime racconta invece l'inizio dell'invasione. A livello temporale, la guerra di conquista si svolte fra il 2000 ed il 2008, concludendosi appunto con la vittoria degli alieni ai danni della razza umana. Nel 2009, gli alieni prendono il controllo del governo giapponese, dando vita al background principale intorno a cui, poi, ruotano le vicende dei protagonisti coinvolti.\nTrama.\nManga.\nNel primo dei tre manga, le \"Arume\" possiedono il controllo di una particolare energia che, opportunamente utilizzata, si rivela potente al pari di un'arma biologica. Si tratta dell'energia chiamata \"Emiru Force\", la quale, nel corso degli anni, si \u00e8 deterioriata dando vita a delle creature estremamente pericolose, che si sono poi riunite in una forma di resistenza contro il governo centrale delle Arume. Fondamentalmente, questa \u00e8 la premessa principale del primo manga, che \u00e8 ambientato circa mille anni dopo la guerra di conquista. In tale manga, gli alieni cercano di sviluppare una sorta di vaccino da utilizzare sugli umani ed in grado di creare dei bambini con delle abilit\u00e0 speciali, da utilizzare come vittime sacrificali nella loro personale guerra contro le forze della resistenza. Di per contro, il gruppo di resistenza cerca in tutti i modi di salvare questi bambini umani dallo strapotere Arume e il manga si focalizza spesso sulle relazioni che nascono fra le protagoniste della resistenza e gli umani che esse cercano di proteggere.\nProprio in questo primo volume, si iniziano a definire anche i tratti caratteristici delle Arume: sono tutte donne, hanno tutte gli occhi blu e il loro sangue diventa color latte quando entra in contatto con l'aria. Ovviamente, essendo donne, le Arune sono tutte indistintamente omosessuali.\nNonostante i capitoli che compongono il primo manga siano tutti autoconclusivi, un personaggio \u00e8 sempre ricorrente. Si tratta di Yui, una ragazza in parte umana ed in parte aliena che fa parte della resistenza contro le Arume. Yui possiede i caratteristici occhi blu della sua specie, il sangue che diventa bianco a contatto con l'aria ed \u00e8 ovviamente lesbica. Altri personaggi ricorrenti sono , un'aliena che lavora per il governo militare delle Arune, e , studentessa delle superiori.\nNel manga successivo, \"Blue Drop: Tenshi no Bokura\", l'omosessualit\u00e0 delle Arune diventa la protagonista assoluta e negli episodi che vengono presentati si indagano le conseguenze dell'orientamento sessuale delle aliene sulla societ\u00e0 umana. In particolare, due sono i risultati principali del cambiamento imposto dalle Arume: la creazione di particolari luoghi - come bar, o strade private - in cui \u00e8 assolutamente vietato l'accesso agli uomini e i primi esperimenti ai danni degli umani, finalizzati al cambiamento di sesso. In particolare, questo volume segue la relazione fra Sh\u014dta, studente delle scuole superiori, e Kenz\u014d, miglior amico di Sh\u014dta, mutato in donna dalle Arune.\nAnime.\nA differenza dei manga, la serie anime \"Blue Drop: Tenshitachi no Gikyoku\" \u00e8 ambientata in un periodo strettamente antecedente la guerra. Le vicende si svolgono nel 1999, quando Mari Wakatake, la protagonista, si trasferisce presso il dormitorio della . Mari non \u00e8 una studentessa come tutte le altre, e il suo passato nasconde un evento tragico di cui la ragazza non ha memoria: quattro anni prima del suo arrivo all'accademia, Mari \u00e8 stata vittima di un incidente che ha portato alla morte di tutti gli esseri umani che vivevano nella sua isola nat\u00eca, incidente di cui Mari \u00e8 l'unica sopravvissuta.\nAll'accademia, Mari incontra Hagino Senk\u014dji, l'altra protagonista della serie, nonch\u00e9 idolo di tutte le studentesse e rappresentante di classe. Nonostante Hagino sia una persona tranquilla, il suo primo incontro con Mari \u00e8 all'insegna del mistero, tant'\u00e8 che la giovane, perfetta ragazza modello cerca di strangolare proprio Mari. Da quel momento in avanti, fra le due nasce un rapporto di odio e competizione che lentamente cambia durante tutta la serie, rivelando la profonda attrazione che le due ragazze provano ciascuna nei confronti dell'altra e il sentimento di amicizia, e poi d'amore, che ne nasce.\nTuttavia, Hagino non \u00e8 una semplice studentessa giapponese, quanto piuttosto il comandante dell'astronave Arune chiamata \"Blue\", che fa parte dell'avanguardia per la conquista della Terra. Con il procedere degli episodi, molte cose vengono disvelate al proposito di tale astronave e dell'incidente che port\u00f2 alla morte di tutti gli abitanti dell'isola natale di Mari. Si scopre ad esempio che tale omicidio di massa non fu affatto voluto da Hagino, quanto piuttosto un incidente di cui la ragazza non ha colpa e di come da allora Hagino abbia continuato a vivere fra gli umani nel tentativo di espiare le proprie colpe, allo stesso tempo fingendo con i suoi superiori di essere impegnata in una missione segreta per raccogliere dati ed informazioni.\nMan a mano che il tempo trascorre, e il rapporto fra Hagino e Mari si intensifica, l'Arune inizia ad avere dubbi sulla propria missione, finendo con il legarsi sempre di pi\u00f9 agli umani e a prendere parte in qualit\u00e0 di difensore dell'umanit\u00e0 e quindi prima ribelle della storia delle Arune, alla guerra che poi vedr\u00e0 la conquista della Terra da parte delle aliene.\nRadio drama.\nOltre ai gi\u00e0 citati manga e alla serie anime, il progetto Blue conta anche un radio drama, trasmesso in Giappone dal luglio 2007 al settembre dello stesso anno. Tale programma radiofonico segue la trama principale del primo manga, e quindi le figure di Yui, Misato e Sh\u014dko.\nNella primavera del 2008, i diversi episodi che lo compongono saranno organizzati in due diversi drama-CD, chiamati rispettivamente \"Blue Drop vol.1 Lovers Side\" e \"Blue Drop vol.2 Traitor Side\"."}
{"id": "1632379", "revid": "88740", "url": "https://it.wikipedia.org/wiki?curid=1632379", "title": "Limitatore di giri", "text": "Il limitatore di giri serve ad evitare che il motore superi una determinata frequenza meccanica che pu\u00f2 essere deleteria per il propulsore stesso.\nFunzionamento.\nIl limitatore di giri \u00e8 un dispositivo elettronico che \u00e8 stato implementato negli impianti d'accensione solo a partire dagli anni '70 e che a seconda del tipo d'impianto d'accensione e d'alimentazione pu\u00f2 agire in vari modi:\nStruttura.\nQuesto componente pu\u00f2 essere di due tipi:\nIntervento.\nIl limitatore pu\u00f2 essere di due tipi:\nIntervento di tipo.\nL'intervento pu\u00f2 essere di due tipi:\nModalit\u00e0 d'intervento.\nL'intervento pu\u00f2 essere di vario tipo:\nUtilit\u00e0.\nIl limitatore \u00e8 molto importante, soprattutto per i motori a quattro tempi, ecco i motivi:\nRegime limite.\nIl regime limite viene definito in base a:\nQuesto perch\u00e9 a seconda del materiale e dei lubrificanti il pistone pu\u00f2 scorrere nel cilindro a una velocit\u00e0 media pi\u00f9 o meno elevata e questa velocit\u00e0, nei motori a pistoni alternati viene definita con la corsa del motore e dal regime di funzionamento.\nProblemi e limitazioni.\nIl limitatore di giri, anche se presente non \u00e8 detto che riesca a limitare i regimi del motore, le cause sono:\nAccorgimenti.\nPer migliorare la guida nelle competizioni sportive si possono adoperare alcuni accorgimenti"}
{"id": "1632380", "revid": "709565", "url": "https://it.wikipedia.org/wiki?curid=1632380", "title": "Shinshokan", "text": " \u00e8 una casa editrice giapponese fondata nel 1961. Il nome in italiano \u00e8 traducibile come \"Nuova casa dei libri\"."}
{"id": "1632381", "revid": "729019", "url": "https://it.wikipedia.org/wiki?curid=1632381", "title": "Alfonso d'Altavilla", "text": "Biografia.\nEra il terzo figlio di Ruggero II di Sicilia e di Elvira di Castiglia; ebbe il nome del nonno materno Alfonso VI di Castiglia; la nonna materna era Isabella di Siviglia, quarta moglie di Alfonso VI, probabilmente si trattava di Zaida, la nuora convertita di Muhammad al-Mu\u02bftamid di Siviglia.\nSebbene non si conosca la sua data di nascita (1120/1122), Alfonso era abbastanza cresciuto da intraprendere una guerra per difendere il suo feudo quando, nel 1135, il re suo padre gli diede il Principato di Capua dopo aver detronizzato il principe ribelle Roberto II, della Casata dei Drengot.\nRuggero II incaric\u00f2 il suo cancelliere Guarino di agire in qualit\u00e0 di amministratore del giovane Alfonso.\nCapua entr\u00f2 a tutti gli effetti nella sfera d'influenza degli Altavilla.\nIl 25 luglio 1139, con il Trattato di Mignano, Alfonso ricevette il riconoscimento papale di Innocenzo II, assumendo la stessa posizione dei precedenti principi Drengot.\nLa morte di Sergio VII di Napoli, nella Battaglia di Rignano del 1137 apr\u00ec per Ruggero l'opportunit\u00e0 di assicurarsi la signoria di Napoli, perch\u00e9 nei due anni successivi i baroni napoletani non giunsero ad un accordo sulla successione, Ruggero pot\u00e9 stabilire un controllo diretto sul Ducato di Napoli, nominando Alfonso nuovo duca di Napoli.\nNell'aprile 1140, con il fratello maggiore Ruggero III, nominato dal padre duca di Puglia, invase l'Abruzzo, conquistando molte terre, inclusa l'importante citt\u00e0 costiera di Pescara.\nEgli estese i suoi domini fino al fiume Tronto.\nMor\u00ec il 10 ottobre 1144 durante una seconda invasione insieme al fratello, questa volta contro Papa Lucio II, in Lazio, dove essi presero Rieti e Cagnano Amiterno."}
{"id": "1632383", "revid": "102429163", "url": "https://it.wikipedia.org/wiki?curid=1632383", "title": "Habere non haberi", "text": "Habere non haberi \u00e8 un'espressione latina che significa letteralmente \"possedere [e] non essere posseduti\". L'espressione giustifica le ricchezze (\"habere\"), ma mette in guardia l'uomo dalla possibilit\u00e0 di essere sottomesso da esse, di fare delle ricchezze il fine ultimo della propria vita (\"haberi\"). Una prima formulazione di questo aforisma possiamo trovarla in Aristippo, come riferito da Diogene Laerzio. La citazione si trova anche ne \"Il piacere\" di D'Annunzio (libro I, cap. II), tra i precetti che il protagonista Andrea Sperelli apprende dal padre."}
{"id": "1632390", "revid": "56236677", "url": "https://it.wikipedia.org/wiki?curid=1632390", "title": "Bene materiale", "text": ""}
{"id": "1632393", "revid": "110157", "url": "https://it.wikipedia.org/wiki?curid=1632393", "title": "Breca", "text": "Breca \u00e8 un personaggio del poema epico anglosassone \"Beowulf\". \u00c8 l'amico d'infanzia di Beowulf che lo sconfisse in una gara di nuoto; fa parte del clan dei Bronding. Mentre sta cenando Unferth allude alla storia della loro competizione, e Beowulf la riporta nel dettaglio, spiegando come egli fosse stato costretto a fermarsi per sconfiggere svariati mostri marini durante la gara.\nBreca \u00e8 anche citato nel \"Widsith\" come il signore dei Bronding.\nSi crede che i Bronding e Breca siano vissuti sull'isola di Br\u00e4nn\u00f6 presso la moderna G\u00f6teborg, una residenza verosimile per un amico d'infanzia di Beowulf.\nGli studiosi hanno discusso a lungo se Beowulf e Breca si sfidarono in una gara di nuoto o di canottaggio; l'ambiguit\u00e0 dei termini del \"Beowulf\" ha portato gli studiosi a diverse interpretazioni della gara di Beowulf e Breca. Karl Wentersdorf dell'Universit\u00e0 di Xavier scrisse: \"Un'avventura in cui due giovani trascorrono sette giorni e sette notti nuotando nel mare \u00e8 pi\u00f9 che straordinaria, specialmente poich\u00e9 si portavano a presso spade d'acciaio pesante e ingombranti cotte di maglia\". Secondo Wentersdorf, il problema di traduzione \"risulta dall'ambiguita della parola \"sund\" nei versi \"ymb sund flite\" (507b) e \"he \u00feaet sunde oferflat\" (517b)\". \"Sund\", sebbene sia stato spesso tradotto dagli studiosi con \"nuotare\" potrebbe, con l'evoluzione del linguaggio, essere interpretato come \"remare\". Beowulf e Breca avrebbero potuto voler gareggiare per vedere chi fosse il pi\u00f9 bravo a remare; il termine antico inglese \"rowan\", utilizzato nel \"Beowulf\", non \u00e8 tradotto con \"nuotare\" in nessun'altra opera anglosassone. I kenning \"earmun \u00feehton\" (\"\u00feeccean\": \"coprire\") e \"mundum brugdon\" (\"bregdan\": \"spingere velocemente\") utilizzati da Unferth per descrivere la gara di Beowulf contro Breca possono essere applicati sia al nuoto che al canottaggio. Unferth utilizza anche le frasi \"wada cunnedon\" (508b), \"mise alla prova le acque\", e \"glidon ofer garsecg\" (515a), \"vol\u00f2 sul mare\", nella sua descrizione della gara di Beowulf contro Breca; entrambi i termini sono applicabili sia al nuotare che al remare. Quest'ultimo inoltre era un'abilit\u00e0 essenziale del guerriero dell'era anglosassone, perci\u00f2 una competizione a colpi di remi tra Beowulf e Breca non \u00e8 da escludere."}
{"id": "1632403", "revid": "74801", "url": "https://it.wikipedia.org/wiki?curid=1632403", "title": "Pontepetri", "text": "Pontepetri \u00e8 una localit\u00e0 della Toscana, piccola frazione del comune di San Marcello Piteglio, da cui dista 10,27 chilometri, situata in prossimit\u00e0 del confine col comune di Pistoia, a circa . Si trova al confine tra la Valle del Reno e quella del Torrente Maresca, nel punto in cui quest'ultimo corso d'acqua s'immette nel primo.\nStoria.\nL'origine del borgo risale verosimilmente alla met\u00e0 del 1600 anche se \u00e8 probabile che esistessero piccoli agglomerati di capanne antecedenti l'epoca. Crebbe d'importanza solo dopo la costruzione della strada voluta da Leopoldo di Lorena, detta la Ximeniana. \nNel gennaio del 62 a.C. Catilina ed un centinaio di suoi fedelissimi, furono intercettati dall'esercito romano nei pressi di Pistoria (ora Pistoia). Catilina mor\u00ec nella battaglia ed i suoi furono gettati in un fiume. La storia dice che tale battaglia si svolse nei pressi dell'abitato di Campo Tizzoro dove due fiumi (Maresca e Reno) si incontrano; tale confluenza, peraltro, \u00e8 proprio a Pontepetri, in direzione nord-est verso la frazione di Pracchia.\nAttualmente \u00e8 un paese tipicamente residenziale e sede di villeggiatura nei mesi estivi. Celebra la \"Sagra del Tortello\" che si svolge in concomitanza con i festeggiamenti del patrono del paese: Sant'Anna (26 luglio)."}
{"id": "1632404", "revid": "1543377", "url": "https://it.wikipedia.org/wiki?curid=1632404", "title": "Claudio Peverani", "text": "Carriera.\nGiocatore.\nClub.\nCresciuto nelle giovanili del , non esordisce in prima squadra e spende la propria carriera in varie squadre romagnole (tra cui e Bellaria) e sammarinesi (tra cui San Marino, Juvenes e Societ\u00e0 Polisportiva Tre Fiori).\nNazionale.\nVanta 6 presenze con la maglia della Nazionale sammarinese, con l'esordio in data 28 marzo 1986 nella prima partita della storia della selezione, una sconfitta 0-1 ai danni della formazione olimpica canadese (decisivo un autogol nei minuti finali) allo Stadio Olimpico di Serravalle. Peverani era inizialmente partito dalla panchina, salvo poi entrare all'80' minuto al posto del giocatore di Fabio Gasperoni.\nDirigente.\nTerminata la carriera calcistica all'eta di trentatr\u00e9 anni, inizia quella di direttore sportivo alla Juvenes, centrando la salita in Promozione al termine della prima stagione. In seguito Peverani prese il patentino da procuratore e da cinque anni lavora, regolarmente registrato alla FIFA, per la P&amp;P, gruppo della famiglia Pastorello. Segue perci\u00f2 giocatori come Carlo Cudicini, Emiliano Moretti, Papa Waigo, Adri\u00e1n Ricchiuti e Nico Pulzetti, di cui \u00e8 considerato lo scopritore."}
{"id": "1632408", "revid": "767487", "url": "https://it.wikipedia.org/wiki?curid=1632408", "title": "Free Willy 2", "text": "Free Willy 2 (\"Free Willy 2: The Adventure Home\") \u00e8 un film del 1995 diretto da Dwight H. Little, sequel di \"Free Willy - Un amico da salvare\" del 1993.\nTrama.\nDue anni dopo gli eventi del primo film, Jesse sta trascorrendo una vita tranquilla con la sua nuova famiglia adottiva, ed in occasione della morte della madre naturale fa conoscenza del suo fratellino Elvis (in realt\u00e0 fratellastro, poich\u00e9 hanno due padri diversi). Nel frattempo Jesse ha preso una cotta per Nadine, la nipote del suo amico indiano Randolph. Ma un incidente in mare, in cui un carico di petrolio si svuota in mare richiama l'attenzione di Jesse. Il pensiero del ragazzo infatti torna all'orca Willy, che si trova a vivere proprio nella zona dell'incidente. Il petrolio intossica un'orca di nome Luna, la sorella di Willy, che \u00e8 guarita poi da un vecchio rimedio indiano di Randolph. Il petrolio per\u00f2 ha raggiunto la baia intrappolando Willy, sua sorella e un'altra orca, il loro fratellino Macchiolina. Nel frattempo i rapporti tra Jesse ed Elvis peggiorano sempre di pi\u00f9 finch\u00e9 il bambino scappa essendo geloso del fratello maggiore. In un bar Elvis sente discutere alcune persone che con la scusa di portare le orche lontano dal petrolio vogliono in realt\u00e0 venderle ad un acquario. Il bambino torna quindi indietro e spiega la situazione, cos\u00ec Willy ubbidendo a un ordine di Jesse rompe la rete e scappa. I tre ragazzi seguono le orche fino al mare aperto ma il petrolio s'incendia, cos\u00ec mentre gli animali si immergono passando sotto il fuoco, la barca \u00e8 presto circondata dalle fiamme. Arriva l'elicottero di soccorso ma Jesse, che s'era offerto di salire per ultimo, precipita di nuovo in mare. Mentre Nadine ed Elvis sono disperati e convinti che Jesse sia morto, Willy torna indietro a soccorrere il ragazzo, portandolo fuori dall'incendio attaccato alla sua pinna dorsale.\nProduzione.\nIl film fu girato ad Astoria, Oregon, a San Jan Island, Washington, a San Diego e nei Warner Brothers Burbank Studios in California."}
{"id": "1632410", "revid": "600229", "url": "https://it.wikipedia.org/wiki?curid=1632410", "title": "Cordoncino", "text": "Il cordoncino \u00e8 un tipo di cordame, via di mezzo tra una piccola corda e un filo grosso. Simile allo spago, ma pi\u00f9 rifinito e liscio, resistente ma elegante. \u00c8 costruito da pi\u00f9 trefoli, ben torti, che vengono ritorti di nuovo assieme in modo da dare corpo a un filo con la costolatura della torsione ben evidente. \nViene usato con funzione strutturale di legatura come stringa o laccio e con funzione decorativa per fiocchi, bordure e come passamaneria. \nNon \u00e8 un filato in quanto non si usa per la tessitura o la maglieria, il filato che pi\u00f9 gli assomiglia, per l'aspetto evidentemente ritorto, si chiama \"cordonetto\". \nViene realizzato con molti materiali, in cotone, seta e sempre pi\u00f9 comunemente con le fibre sintetiche."}
{"id": "1632411", "revid": "81427896", "url": "https://it.wikipedia.org/wiki?curid=1632411", "title": "Nihil morte certius", "text": "Nihil morte certius \u00e8 una locuzione latina che significa: \"(Non c'\u00e8) niente di pi\u00f9 certo della morte\".\nTalvolta viene cos\u00ec completata: \"Nihil certius morte hora autem mortis nihil incertius\", che significa \"Niente \u00e8 pi\u00f9 certo della morte ma niente vi \u00e8 di pi\u00f9 incerto della sua ora\".\nLa frase fu usata soprattutto nel periodo medioevale dalla Chiesa cattolica per spiegare ai fedeli i novissimi (che sono: la morte, il giudizio, l'Inferno ed il Paradiso). Ma \u00e8 di origine classica: cfr. Seneca, Ad Lucilium 26.7 ovvero Cicerone De senectute 20.74."}
{"id": "1632412", "revid": "371529", "url": "https://it.wikipedia.org/wiki?curid=1632412", "title": "Edy Williams", "text": "Affermatasi negli anni sessanta, deve la celebrit\u00e0 soprattutto al suo matrimonio con il regista Russ Meyer, il re del cinema erotico statunitense.\nBiografia.\nNata nel 1942 nello Utah, Edy Williams fu reginetta di bellezza in numerosi concorsi sin dai primi anni dell'adolescenza. I suoi esordi sul grande schermo risalgono ai primi anni sessanta, nella fortunata serie televisiva \"Ai confini della realt\u00e0\" (1962). L'anno successivo pass\u00f2 al cinema ottenendo una parte nella pellicola \"Per soldi o per amore\" (1963), diretta da Michael Gordon e interpretata da Kirk Douglas. \nNonostante la vivacit\u00e0 e il talento dimostrati in tutti i film in cui apparve, la carriera della Williams fu essenzialmente legata ai film erotici che interpret\u00f2 nei primi anni settanta, periodo in cui si leg\u00f2 sentimentalmente a Russ Meyer, divenendone la terza ed ultima moglie. Nel 1971 apparve nei film \"I 7 minuti che contano\" e \"Lungo la valle delle bambole,\" entrambi diretti da Meyer, dal quale si separ\u00f2 nel 1975, legandosi in seguito sentimentalmente a Mickey Cohen, criminale di Los Angeles. In seguito al divorzio, Meyer rivel\u00f2 che era stato un errore madornale sposare una donna come la Williams, alludendo molto probabilmente alla spregiudicatezza e alle stravaganze che hanno sempre caratterizzato l'attrice.\nNella seconda met\u00e0 degli anni ottanta, periodo in cui si trovava in difficolt\u00e0 economiche, pos\u00f2 come modella per un negozio di elettrodomestici. Nei primi mesi del 2007, durante la serata d'inaugurazione di un'azienda produttrice di vino, fecero scalpore le effusioni che scambi\u00f2 con un giovanissimo e sconosciuto attore di nome Andreas Wigand, e che molto generosamente concesse agli scatti dei fotografi.\nNella sua vita si \u00e8 sottoposta a numerosi interventi di chirurgia estetica, in particolare per ingrandire il seno. Possiede numerose dimore sparse in diverse localit\u00e0, fra cui Miami Beach, Rio de Janeiro, Roma, Londra, Parigi, Honolulu, Montecarlo, Hollywood e San Francisco. Di sua propriet\u00e0 \u00e8 anche un appartamento in uno dei grattacieli pi\u00f9 lussuosi del mondo, la Trump World Tower di New York. Edy Williams, libera da legami sentimentali, vive sola in compagnia dei suoi numerosi animali in una villa di Malib\u00f9."}
{"id": "1632414", "revid": "1305772", "url": "https://it.wikipedia.org/wiki?curid=1632414", "title": "Il Mondo", "text": ""}
{"id": "1632422", "revid": "767487", "url": "https://it.wikipedia.org/wiki?curid=1632422", "title": "Free Willy 3 - Il salvataggio", "text": "Free Willy 3 - Il salvataggio (\"Free Willy 3: The Rescue\") \u00e8 un film del 1997 diretto da Sam Pillsbury, sequel di \"Free Willy - Un amico da salvare\" del 1993 e di \"Free Willy 2\" del 1995.\nTrama.\nJesse \u00e8 diventato un adolescente e lavora in un centro di ricerca marino insieme al suo amico Randolph. I due sospettano che Willy ed altre orche possano essere obiettivo di un gruppo di pescatori. Ad aiutare Jesse e Randolph ci sar\u00e0 il piccolo Max, figlio di uno dei cacciatori, che in una occasione \u00e8 stato salvato dal mare proprio da un'orca."}
{"id": "1632428", "revid": "124123", "url": "https://it.wikipedia.org/wiki?curid=1632428", "title": "Nati nel 102 a.C.", "text": ""}
{"id": "1632429", "revid": "124123", "url": "https://it.wikipedia.org/wiki?curid=1632429", "title": "Nati nel 1051", "text": ""}
{"id": "1632431", "revid": "339392", "url": "https://it.wikipedia.org/wiki?curid=1632431", "title": "Yoda Soccer", "text": ""}
{"id": "1632434", "revid": "124123", "url": "https://it.wikipedia.org/wiki?curid=1632434", "title": "Morti nel 107", "text": ""}
{"id": "1632436", "revid": "124519506", "url": "https://it.wikipedia.org/wiki?curid=1632436", "title": "Gratacasolo", "text": "Gratacasolo (\"Gratacad\u00f6l\" in dialetto camuno) \u00e8 una frazione del comune di Pisogne, in bassa Val Camonica, provincia di Brescia.\nGeografia fisica.\nPosto 4\u00a0km a nord-est di Pisogne.\nStoria.\nEra presente un tempo una rocca. Vi erano delle cave di arenaria rossa.\nCitato in un accordo l'11 maggio 1200 tra i Federici ed alcuni comuni della valle entro cui erano avvenute risse.\nIl 6 marzo 1206 la famiglia Avogadro riceve dal vescovo di Brescia l'investitura della corte di Cemmo, M\u00f9, Pisogne e Gratacasolo.\nNel 1242 \u00e8 infeudato da Gherardo Brusati, che lo ceder\u00e0 nel 1331 a Zenone detto Martoglio Federici.\nNel 1676 vi \u00e8 una disastrosa inondazione che distrusse i forni del ferro. Altra terribile fu quella dei 1850.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Gratacasolo sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Gratacasolo \u00e8 \"M\u00f2c\", \"Co de \u00e8rs\".\nCuriosit\u00e0.\nEmma Francesconi, originaria del posto e poi emigrata in Argentina, \u00e8 stata la madre di Arturo Umberto Illia Francesconi, presidente argentino dal 1963 al 1966."}
{"id": "1632439", "revid": "124123", "url": "https://it.wikipedia.org/wiki?curid=1632439", "title": "Nati nel 1149", "text": ""}
{"id": "1632441", "revid": "119744877", "url": "https://it.wikipedia.org/wiki?curid=1632441", "title": "Regione di Vatovavy-Fitovinany", "text": "La regione di Vatovavy-Fitovinany \u00e8 una regione della provincia di Fianarantsoa, nel Madagascar orientale.\nIl capoluogo della regione \u00e8 Manakara.\nHa una popolazione di 1.097.700 abitanti distribuita su una superficie di 19.605\u00a0km\u00b2.\nSuddivisione amministrativa.\nLa regione \u00e8 suddivisa in sei distretti:"}
{"id": "1632443", "revid": "87909", "url": "https://it.wikipedia.org/wiki?curid=1632443", "title": "Guerra civile jedi", "text": ""}
{"id": "1632445", "revid": "237256", "url": "https://it.wikipedia.org/wiki?curid=1632445", "title": "Mikhail Aleksandrovi\u010d \u0160olokhov", "text": ""}
{"id": "1632448", "revid": "124123", "url": "https://it.wikipedia.org/wiki?curid=1632448", "title": "Morti nel 121 a.C.", "text": ""}
{"id": "1632449", "revid": "254059", "url": "https://it.wikipedia.org/wiki?curid=1632449", "title": "Federico VI di Baden-Durlach", "text": "Biografia.\nNacque nel castello di Karlsburg, a Durlach (ora parte di Karlsruhe) come figlio di Federico V, margravio di Baden-Durlach e Barbara di W\u00fcrttemberg. Partecip\u00f2 alla difesa dei territori tedeschi contro l'invasione ottomana del 1663, in qualit\u00e0 di maggior generale.\nL'imperatore concesse a Federico e suo cugino, il margravio Guglielmo di Baden-Baden, il diritto all'uso del trattamento di altezza serenissima, che fu ereditario fino al 1803, quando il margravio Carlo Federico del margraviato di Baden riunito del 1771, fu elevato ad elettore dopo aver notevolmente ampliato il suo territorio durante la mediatizzazione tedesca.\nNella battaglia contro i turchi, il cugino di Federico, Luigi Guglielmo si distinse guadagnandosi il nomignolo di \"T\u00fcrkenlouis\". Dopo che i turchi furono sconfitti, Federico partecip\u00f2 alla guerra d'Olanda. Nel 1676, egli prese parte all'assedio della fortezza di Filisburgo, che dopo la sconfitta, il 17 settembre di quell'anno, entr\u00f2 a far parte dei territori del Baden-Durlach.\nMor\u00ec il 10 (o forse il 31) gennaio 1677 nel castello di Karlsburg, a Durlach.\nMatrimonio e figli.\nFederico VI di Baden-Durlach spos\u00f2 nel 1692 Cristina Maddalena (m. 1662), figlia del conte palatino Giovanni Casimiro di Kleeburg, dalla quale ebbe nove figli:\nAlla morte della prima moglie, Federico si rispos\u00f2 con Giovanna Bayer (1636-1699), dalla quale ebbe un figlio:"}
{"id": "1632451", "revid": "124123", "url": "https://it.wikipedia.org/wiki?curid=1632451", "title": "Nati nel 1232", "text": ""}
{"id": "1632452", "revid": "124123", "url": "https://it.wikipedia.org/wiki?curid=1632452", "title": "Morti nel 1239", "text": ""}
{"id": "1632455", "revid": "767487", "url": "https://it.wikipedia.org/wiki?curid=1632455", "title": "Nikolas Nikolaou (calciatore 1979)", "text": " "}
{"id": "1632457", "revid": "767487", "url": "https://it.wikipedia.org/wiki?curid=1632457", "title": "L'arte di arrangiarsi", "text": "L'arte di arrangiarsi \u00e8 un film del 1954 diretto da Luigi Zampa.\nRappresenta l'ultima parte di una trilogia ideata e sceneggiata da Vitaliano Brancati, i cui altri due titoli sono \"Anni difficili\" (1948) e \"Anni facili\" (1953). \u00c8 stato selezionato tra i 100 film italiani da salvare.\nTrama.\nRosario Scimoni, un opportunista senza scrupoli, nipote del sindaco di Catania, \u00e8 sempre pronto a schierarsi con chiunque possa aiutarlo. Passa dal socialismo al fascismo con apparente cinismo; cambia fede politica con la stessa facilit\u00e0 con cui cambia le donne. Dopo essere stato braccio destro di un onorevole e amministratore di molini, nel dopoguerra arriva a Roma e tenta di girare un film, dapprima cercando l'appoggio dei comunisti, e con la vittoria dei democristiani \u00e8 costretto a cambiare la sceneggiatura.\nIl film religioso, con protagonista l'ennesima fidanzata, \u00e8 finanziato con i capitali di un duca il quale, convinto di finanziare le missioni estere, non appena scopre la verit\u00e0 lo fa arrestare e condannare a cinque anni di carcere. Una volta uscito, Rosario tenta di fondare un partito proprio, ma alle elezioni prende pochissimi voti e si ridurr\u00e0 a vendere lamette da barba con la sua nuova compagna.\nDistribuzione.\nIl film venne iscritto al Pubblico registro cinematografico con il n. 1.512. Presentato il 25 novembre 1954 alla Commissione di Revisione Cinematografica, presieduta da Oscar Luigi Scalfaro, ottenne il visto di censura n. 17.853 il 22 dicembre 1954 con una lunghezza dichiarata di 2.600 metri ed effettiva di 2.598 metri, ad alcune condizioni: che fosse eliminata l'espressione \"puttaniere\" nel colloquio tra Rosario e il Duca; che fosse eliminato l'accenno al Vaticano nel colloquio tra il Duca e Santucci; inoltre, che venisse tolta l'espressione \"un consigliere delle minoranze\" nonch\u00e9 quella di \"alto funzionario\". Dopo queste modifiche il film pot\u00e9 circolare liberamente. Ebbe la sua prima proiezione pubblica il 29 dicembre 1954 e, nella sua tenitura, arriv\u00f2 a incassare 257.700.000 di lire. Fu proiettato all'estero soltanto in Germania, col titolo \"Kanaille von Catania\" il 21 settembre 1956; in Francia non venne mai proiettato nelle sale, arrivando direttamente alla programmazione televisiva il 3 ottobre 2010 con il titolo \"L'art de se d\u00e9brouiller\". La pellicola fu pubblicata in DVD dalla Medusa Video."}
{"id": "1632458", "revid": "124123", "url": "https://it.wikipedia.org/wiki?curid=1632458", "title": "Morti nel 133 a.C.", "text": ""}
{"id": "1632459", "revid": "380654", "url": "https://it.wikipedia.org/wiki?curid=1632459", "title": "Cameron (Carolina del Nord)", "text": "Cameron \u00e8 un comune degli Stati Uniti d'America, nella Contea di Moore nello Stato della Carolina del Nord."}
{"id": "1632465", "revid": "474175", "url": "https://it.wikipedia.org/wiki?curid=1632465", "title": "Universit\u00e0 Nazionale di General Sarmiento", "text": "L'Universit\u00e0 Nazionale di General Sarmiento (in spagnolo: \"Universidad Nacional de General Sarmiento\", acronimo \"UNGS\") \u00e8 un'universit\u00e0 dell'Argentina che ha sede nella Provincia di Buenos Aires. \u00c8 stata fondata nel 1993 e conta oltre ad un Campus, quattro \"Institutos\", un Centro Culturale ed un Museo."}
{"id": "1632466", "revid": "1305772", "url": "https://it.wikipedia.org/wiki?curid=1632466", "title": "Hit'n Run Tour", "text": "Hit'n Run Tour \u00e8 un mini tour di quattro date intrapreso dal gruppo hard rock Kiss. Le quattro date hanno avuto luogo negli Stati Uniti tra il 20 e il 27 luglio 2007. Nell'ultima data del tour i Kiss si sono esibiti per la seconda volta nella loro storia in tre a causa di una tachicardia che aveva reso indisposto Paul Stanley poco prima del concerto.\nScaletta.\nNella scaletta del tour \u00e8 stato inserito il brano \"All American Man\", presente nell'album \"Alive II\" e mai eseguito dal vivo. Le due liste che seguono riguardano la scaletta utilizzata nei quattro concerti e quella della data del 27 luglio 2007 in cui i Kiss hanno suonato senza Paul Stanley.\nGenerale\n27 luglio 2007"}
{"id": "1632469", "revid": "380654", "url": "https://it.wikipedia.org/wiki?curid=1632469", "title": "Organization of Modern Extreme Grappling Arts", "text": "La Organization of Modern Extreme Grappling Arts (nota anche con l'acronimo OMEGA) \u00e8 una federazione indipendente di wrestling fondata da Matt e Jeff Hardy nel 1997.\nTra i lottatori che hanno combattuto nella federazione figurano Amy Dumas, Gregory Helms, Adam Birch, C.W. Anderson e Steve Corino, oltre agli stessi fondatori.\nStoria.\nLa OMEGA fu fondata nel 1997 da Matt e Jeff Hardy con l'aiuto di Thomas Simpson. I tre diedero vita alla federazione perch\u00e9, a quel tempo, non c'erano molti posti per combattere e non conoscevano nessuno che li potesse aiutare. Sia Matt che Jeff erano soliti montare e smontare il ring ad ogni evento realizzato, mentre i costumi indossati dai wrestler erano realizzati da Matt. Comparate alle altre federazioni indipendenti, l'OMEGA eccelleva perch\u00e9 incorporava tecniche aeree di wrestling, hardcore match e gimmick match nei propri show. Ci\u00f2 aiut\u00f2 a lanciare la carriera di entrambi gli Hardys e di altri wrestler.\nLa federazione chiuse nell'ottobre 1999 quando i fratelli Hardy siglarono un contratto con la World Wrestling Federation; diversi lottatori della OMEGA passarono alla NWA Wildside.\nRiapertura.\nNel Gennaio 2013 la OMEGA \u00e8 stata Riaperta da Matt Hardy.\nTitoli.\nTitoli Defunti"}
{"id": "1632470", "revid": "110157", "url": "https://it.wikipedia.org/wiki?curid=1632470", "title": "Jitotol", "text": "La citt\u00e0 di Jitotol \u00e8 a capo dell'omonimo comune, nello stato del Chiapas, Messico. Conta 3.701 abitanti secondo le stime del censimento del 2005 e le sue coordinate sono 17\u00b004'N 92\u00b051'W.\nStoria.\nDurante l'epoca preispanica, l'attuale territorio del comune di Jitotol appartenne alla nazione zoque. Il suo nome originario era Xitoltepeque. Durante la prima parte della colonia la popolazione indigena decrebbe notevolmente. Fu durante la met\u00e0 del XVII secolo, in seguito alla politica riduttiva della corona spagnola, venne fondata l'attuale Jitotol con il nome di \"San Juan Bautista Jitotol\".&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica V: NORTE.\nToponimia.\nOriginariamente il suo nome era \"Xitoltepeque\" che in lingua n\u00e1huatl significa \"posto della bella lingua\"."}
{"id": "1632471", "revid": "15756", "url": "https://it.wikipedia.org/wiki?curid=1632471", "title": "Oscar Magoni", "text": "Biografia.\n\u00c8 il fratello di Paoletta Magoni, sciatrice azzurra, campionessa del mondo di slalom speciale a Sarajevo nel 1984 e campionessa olimpica, e di Livio Magoni, allenatore di sci alpino vincitore della Coppa del Mondo 2020-2021 alla guida della sciatrice Petra Vlhov\u00e1\nCarriera.\nGiocatore.\nCentrocampista dalle grandi doti atletiche (\u00e8 stato maestro di sci e tennis, nonch\u00e9 membro della nazionale giovanile di pattinaggio) e dalla discreta tecnica, esordisce in prima squadra tra i dilettanti del Selvino, societ\u00e0 del suo paese natale, venendo subito notato dalla Romanese, militante in Serie D.\nPassa poi al Leffe, con il quale viene promosso tra i professionisti. Ma la grande opportunit\u00e0 la offre l'Atalanta, che lo fa esordire in Serie A, facendogli compiere un \"salto\" di ben quattro categorie.\nCi\u00f2 nonostante si adatta subito ai grandi palcoscenici, contribuendo due anni pi\u00f9 tardi al pronto ritorno dei neroazzurri in serie A.\nDa allora comincia a cambiare numerose maglie, tra le quali il Bologna e il Napoli (entrambe vestite per tre stagioni), il , l' e la , per poi concludere la carriera alla Nuova Albano, in Serie D.\nAllenatore.\nIntraprende poi la carriera di allenatore, sedendosi sulla panchina del Vigevano (squadra di Serie D dove subentra a stagione in corso per poi essere esonerato prima della fine del campionato, con la squadra terzultima in classifica) e successivamente su quella dell'Isola (squadra bergamasca del campionato di Eccellenza lombardo, che chiude la stagione al sesto posto in classifica) nella stagione 2006-2007, mentre nelle successive due annate guida il Renate, militante in Serie D, con cui conquista un nono e un secondo posto (perdendo i play-off). Nell'estate del 2009 viene chiamato alla guida del Lecco, squadra militante in Lega Pro Prima Divisione, venendo tuttavia esonerato il 21 dicembre 2009, a causa di una serie negativa di 4 sconfitte e 1 pareggio in 5 gare, con un solo gol segnato.\nIl 2 luglio 2010 diviene l'allenatore della Colognese, squadra di Serie D, mentre il giugno successivo torna, dopo due anni, ad allenare il Renate in Seconda Divisione, campionato che conclude con un dodicesimo posto in classifica.\nIl 7 novembre 2012 la Tritium annuncia il suo ingaggio in sostituzione dell'esonerato mister Bertani, salvo poi esonerarlo a fine gennaio 2013 dopo 4 sconfitte consecutive (con 15 gol subiti nel corso di queste gare) con la squadra che si trovava in piena zona retrocessione nel campionato di Lega Pro Prima Divisione e che durante la sua gestione tecnica aveva collezionato solamente 2 punti, senza nessuna vittoria. Nella prima parte della stagione 2013-2014 allena la Sambonifacese in Serie D, dimettendosi dall'incarico nel dicembre 2013; il 27 maggio 2014 si accorda con il Ciserano, squadra bergamasca neopromossa in Serie D, per allenare la prima squadra nella stagione 2014-2015. A fine anno non viene riconfermato dai bergamaschi e si trasferisce alla Pro Sesto, sempre in Serie D. Viene esonerato dai milanesi il 2 febbraio 2016, con la squadra in zona play-out.\nDirigente.\nIl 29 maggio 2016 abbandona momentaneamente la carriera da allenatore per diventare direttore sportivo del Renate, societ\u00e0 di Lega Pro. Il 9 giugno 2020 lascia l'incarico.\nIl 10 giugno 2020 viene ufficializzato il suo incarico come Direttore Sportivo della Feralpisal\u00f2"}
{"id": "1632473", "revid": "125751203", "url": "https://it.wikipedia.org/wiki?curid=1632473", "title": "Longastrino", "text": "Longastrino \u00e8 una frazione di 1.930 abitanti dei comuni di Argenta e Alfonsine, rispettivamente afferenti alla provincia di Ferrara e a quella di Ravenna.\nOrigine del nome.\nSecondo una comune interpretazione, il nome del paese \u00e8 strettamente legato alla sua posizione geografica (la bassa pianura prossima alle valli di Comacchio), o in conseguenza della via fluviale lungo la quale sorse: il Po di Primaro.\n\u00abLongastrino\u00bb potrebbe derivare da \"lungo le strine\" (\"long-a-strino\") ovvero le strisce di terreno (dossi o bari, come si pu\u00f2 leggere in una cartina del XIX secolo) che emergevano dalla valle (chiamati in romagnolo \"bar\" o \"d\u00f2s\"), i luoghi per l'appunto dove sorsero i primi insediamenti. La diversit\u00e0 di denominazione non \u00e8 chiaro da cosa dipenda, se dalla morfologia o dal fatto che un tipo affiorava e scompariva a seconda del livello della valle mentre l'altro rimaneva sempre fuori acqua.\nUn'altra possibilit\u00e0 (pi\u00f9 plausibile per altro) \u00e8 che il nome possa indicare una localit\u00e0 (per l'epoca un insieme di capanne) posizionate, . Ancora oggi infatti, la zona compresa fra la \"strada alta\", la via provinciale in comune di Argenta, e la \"strada bassa\" in comune di Alfonsine, che sono quanto rimane degli antichi argini del Po di Primaro, \u00e8 ancora chiamata \"Po vecchio\", indicando chiaramente l'alveo dove scorreva il Po di Primaro o Po di Ostro. Anche il vento che spira da sud preciso \u00e8 indicato nella rosa dei venti come \"Ostro\" o \"Austro\".\nStoria.\nUno dei documenti pi\u00f9 antichi che cita Longastrino \u00e8 del 9 maggio 1082: in esso un certo Giovanni Carbone e la moglie Borgia diedero in enfiteusi alla corporazione dei pescatori, o Casa Matha di Ravenna, ci\u00f2 che essi possedevano in \"valle Uzverti et longastrino\". Tuttavia un documento pi\u00f9 antico, datato 25 settembre 1022, in cui il vescovo di Ravenna Eriberto (1019 - 1027), concesse \"longariam terrae non longe ab Eclesia S.Maria in Filum...\" (una striscia di terra non lontano dalla chiesa di S. Maria in Filo), considerando che a quei tempi l'insieme dei villaggi di Humana, Fossa Patula, Longastrinus et Filus erano identificati come \"... Ripa fili...\", la \"longariam terrae\" potrebbe essere l'insediamento di Longastrino, vedasi lo scritto di Flavio Biondo (1392-1463) in cui \"...in ea ripa Padi frequentes et prope contigui intra viginti mila sunt vici: Humane, Fossa Patula, Longastrinus, Filus a Padi rectitudine mila sex...\". A testimonianza della remota presenza dell'uomo nel territorio, sono stati ritrovati nelle vicinanze dell'odierno paese, in zona Boccagrande, resti di insediamenti neolitici, palafitticoli ed etruschi riconducibili alla antica Spina.\nStoricamente abitato di Longastrino si \u00e8 espanso attorno alla chiesa di San Giuliano (eretta nel XVI secolo) distrutta dal bombardamento degli alleati nell'aprile 1945. \u00c8 solo dopo la seconda guerra mondiale per\u00f2, che il territorio ha subito le modifiche che ne hanno poi determinato l'attuale configurazione: una lunga striscia di abitazioni lungo i due lati della strada principale\nLa particolarit\u00e0 del paese, per\u00f2, riguarda soprattutto la sua collocazione geografica e politica, che lo vede diviso fra i comuni di Alfonsine ed Argenta, nonch\u00e9 tra le province di Ravenna e di Ferrara.\nEconomia.\nIl settore economico pi\u00f9 rilevante \u00e8 storicamente quello dell'agricoltura: Tra il XV e il XX secolo erano presenti sulla quasi totalit\u00e0 del territorio coltivazioni di riso, fragole ed alberi da frutto, che verso la fine del XX secolo hanno poi lasciato spazio a colture intensive di frumento, barbabietole, meloni, cocomeri, ma soprattutto di pomodori.\nDagli anni '60/'70 il territorio \u00e8 inoltre sede di importanti industrie metalmeccaniche."}
{"id": "1632474", "revid": "124123", "url": "https://it.wikipedia.org/wiki?curid=1632474", "title": "Nati nel 154 a.C.", "text": ""}
{"id": "1632480", "revid": "1543377", "url": "https://it.wikipedia.org/wiki?curid=1632480", "title": "Pietro Ghilarducci", "text": "Laureato in Scienze politiche, lavora come giornalista al \"Corriere Lombardo\", poi viene assunto alla casa editrice Garzanti come addetto all'ufficio stampa e pubblicit\u00e0. Collabora anche alla redazione della prima Garzantina, curando in particolare la revisione delle singole voci.\nTrasferitosi a Londra, collabora ai servizi esteri della BBC, scrivendo contemporaneamente per settimanali culturali e d'attualit\u00e0 italiani, quali \"Il Mondo\", \"Il Punto\" (al quale collaborava anche il Cancelliere dello Scacchiere laburista Denis Healey), \"Settimo Giorno\", \"La Domenica del Corriere\" e \"La Fiera Letteraria\".\nRientrato in Italia, \u00e8 assunto dalla casa editrice Rizzoli, per cui collabora oltre venti anni come editor, lettore, traduttore, revisore di testi tradotti e compilatore di risvolti. Sempre per la Rizzoli, pubblica i romanzi \"La moglie giovane\" (premio \"L'Inedito\"), \"L'ombra degli ippocastani\", \"Un atto d'amore\", \"Il bivio\" (premio Vallombrosa), \"La ristrutturazione\", \"La citt\u00e0 dell'anima\".\nHa collaborato anche con \"La Repubblica\", con articoli di cultura e interviste (fra cui quelle a Carlo Bo, Indro Montanelli ed altri esponenti della cultura italiana). Attualmente fa parte della giuria del Premio Viareggio.\nMuore a 78 anni a Milano. "}
{"id": "1632487", "revid": "1318658", "url": "https://it.wikipedia.org/wiki?curid=1632487", "title": "Composti aliciclici", "text": "I composti aliciclici sono una classe di idrocarburi aventi una catena ciclica a forma di anello, che non sia un anello benzenico o aromatico.\nA seconda che la catena sia satura o insatura (ovvero che si abbia la presenza o meno di doppi legami), i composti aliciclici si dividono in:\nI cicloalcani sono gli unici composti aliciclici saturi; un esempio di cicloalcano \u00e8 il cicloesano.\nTra i composti aliciclici a catena insatura si annoverano i cicloalcheni e i cicloalchini, avendo nell'anello ciclico rispettivamente doppi o tripli legami tra carbonio e carbonio.\nLe formule generali dei composti aliciclici sono:\nLe regole di nomenclatura sono le stesse degli altri composti organici, a parte il suffisso \"ciclo-\" prima del nome IUPAC."}
{"id": "1632490", "revid": "124215517", "url": "https://it.wikipedia.org/wiki?curid=1632490", "title": "Somma di Cesaro", "text": "In matematica, e pi\u00f9 precisamente in analisi, la somma di Ces\u00e0ro \u00e8 una definizione alternativa di somma di una serie, che coincide con quella usuale quando la serie \u00e8 convergente. Fu introdotta dal matematico Ernesto Cesaro alla fine del secolo XIX.\nDefinizione.\nData una serie\ncon somme parziali\nla somma di Ces\u00e0ro \u00e8 il limite (quando esiste) della media aritmetica delle somme parziali\nTeorema della media di Cesaro.\nIl teorema delle medie di Cesaro permette di calcolare il limite della successione delle medie di una successione formula_4, noto il limite di formula_4.\nLa successione delle medie di formula_4 si definisce come:\nIl teorema della media di Cesaro afferma che se formula_4 ammette limite, allora\nDimostrazione.\nPoniamo formula_10, formula_11 e sia formula_12. Notiamo che se fosse formula_13 allora si avrebbe\nTuttavia ci\u00f2 non \u00e8 vero sempre, ma lo sar\u00e0 per formula_15, per un certo formula_16. Spezziamo dunque la somma da formula_17 a formula_18 e da formula_19 a formula_20:\nRiunendo le somme come in precedenza e applicando la disuaguaglianza triangolare otteniamo:\nRichiamando formula_23 e riordiando otteniamo\ndove la quantit\u00e0 in parentesi \u00e8 indipendente da formula_25, per cui il secondo addendo tende a formula_26 per formula_27. Per l'arbitrariet\u00e0 di formula_28 si ha dunque \nCio\u00e8 formula_30 se formula_31\nPropriet\u00e0.\nSe la serie \u00e8 convergente, la somma di Ces\u00e0ro coincide con la somma della serie; la somma di Ces\u00e0ro infatti non dipende da alcuna somma parziale di indice finito. Questo significa formalmente che, per formula_25 tendente all'infinito\nper ogni intero formula_34 finito. L'operazione svolta dunque \u00e8 quella di mediare solo le somme delle serie di indice molto elevato: se la serie converge \u00e8 evidente che il risultato sar\u00e0 semplicemente la somma infinita della serie. La somma di Ces\u00e0ro \u00e8 per\u00f2 definita anche per alcune serie non convergenti; ad esempio, se\nla serie non ammette limite, ma per convenzione si pu\u00f2 considerare come valore limite quello medio delle due sottosuccessioni estratte, per formula_25 pari e per formula_25 dispari, che \u00e8 -0,5. La somma di Ces\u00e0ro formula_25-esima in questo caso \u00e8 data da\nil cui limite \u00e8 0. Questo esempio dimostra che il teorema di Ces\u00e0ro non \u00e8 invertibile.\nQuesto teorema pu\u00f2 essere ricavato dal teorema di Stolz-Ces\u00e0ro ponendo formula_40 e formula_41."}
{"id": "1632491", "revid": "31886", "url": "https://it.wikipedia.org/wiki?curid=1632491", "title": "Agelenidae", "text": "Agelenidae , 1837 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente dal greco , \"agh\u00e8le\", cio\u00e8 \"mandria, armento, gregge\", per gli ambienti prativi in cui vive, ed il suffisso \"-idae\", che designa l'appartenenza ad una famiglia.\nCaratteristiche.\nFra i pi\u00f9 famosi esponenti della famiglia annoveriamo i ragni del genere \"Tegenaria\", la cui specie pi\u00f9 comune in Europa \u00e8 la \"T. domestica\", facilmente rinvenibile in ambienti umidi (cantine, bagni e taverne). Il corpo, di colore scuro, ha dimensione medie tra i 1,5 e 2\u00a0cm.\nLa specie \u00e8 riuscita a colonizzare anche l'America settentrionale, ma con difficolt\u00e0 in quanto l'areale \u00e8 gi\u00e0 ampiamente rappresentato dalla \"Tegenaria agrestis\", di mole maggiore e velenosa. Il morso della \"T. domestica\" non \u00e8 molto doloroso e il veleno non \u00e8 pericoloso per l'uomo, esercitando un'azione solo locale.\nAltre specie simili, presenti in Europa,: \"T. parietina\" e la \"T. civilis\".\nComportamento.\nI ragni appartenenti a questa famiglia hanno un comportamento sociale evidente e reciproco in quanto la tela intessuta \u00e8 il frutto del lavoro di pi\u00f9 esemplari e le prede intrappolate vengono suddivise; non pu\u00f2 comunque essere paragonato alla socialit\u00e0 messa in atto da diverse specie di Hymenoptera con tanto di gerarchia di caste.\nHabitat.\n\u00c8 una famiglia di ragni che vive in ambienti prativi, collinari, ricchi di arbusti, dove riesce a dare il meglio tessendo le caratteristiche ragnatele ad imbuto che contraddistinguono questa famiglia. Molte specie per\u00f2 prediligono gli ambienti domestici.\nDistribuzione.\nLa famiglia \u00e8 cosmopolita.\nTassonomia.\nAttualmente, a novembre 2020, si compone di 87 generi e 1342 specie:"}
{"id": "1632492", "revid": "2184720", "url": "https://it.wikipedia.org/wiki?curid=1632492", "title": "A te (Jovanotti)", "text": "A te \u00e8 un singolo del cantautore italiano Jovanotti, pubblicato il 7 marzo 2008 come secondo estratto dal dodicesimo album in studio \"Safari\".\nDescrizione.\nLa canzone \u00e8 stata cantata al Festival di Sanremo 2008 dove Jovanotti \u00e8 intervenuto come superospite italiano.\nControversie.\nNel luglio 2008 il quotidiano spagnolo \"El Mundo\" ha riportato la notizia che il brano di Jovanotti sarebbe ispirato alla canzone del 2006 \"A la primera persona\" del cantautore Alejandro Sanz. Jovanotti ha dichiarato che in realt\u00e0 l'ispirazione di \"A te\", probabilmente la stessa del brano di Sanz e di tanti altri, \u00e8 un giro armonico piuttosto diffuso nella musica leggera, la cui paternit\u00e0 \u00e8 comunemente, ma forse erroneamente, attribuita a Johann Sebastian Bach. Si tratta invece pi\u00f9 probabilmente del Canone di Pachelbel.\nAltre versioni.\nNel novembre 2008 sul sito ufficiale dell'emittente radiofonica Radio Deejay \u00e8 stato pubblicato un brano, disponibile per il download gratuito intitolato \"A te che sei\". Si tratta di una canzone natalizia che utilizza la stessa melodia della canzone di Jovanotti, ma un testo modificato, ed \u00e8 interpretato da tutti gli speaker della radio. Nel finale del brano canta anche lo stesso Jovanotti.\nNella puntata dell'8 dicembre 2008 di \"Zelig\", il brano \u00e8 stato interpretato da Jovanotti insieme alla conduttrice Vanessa Incontrada, accompagnati al pianoforte da Claudio Bisio. Alla loro performance \u00e8 seguita quella del comico Checco Zalone che ha reinterpretato ironicamente la canzone facendola diventare, con il titolo \"Se solo lo sapessi sussulterei\", una risposta della figlia al cantante.\nVideo musicale.\nIl videoclip \u00e8 stato diretto da Maki Gherzi e prodotto da Paolo Soravia per la Universal Music Italia. Nel video Lorenzo Cherubini \u00e8 seduto al pianoforte in uno studio di incisione, mentre esegue il brano, con indosso una giacca dorata. Soltanto nella parte finale del brano, durante l'assolo strumentale, il cantautore si alza dal pianoforte muovendosi per lo studio, completamente vuoto, salvo che per un pappagallo appollaiato sul mixer.\nSuccesso commerciale.\nIl singolo \u00e8 arrivato alla prima posizione dei download pi\u00f9 scaricati, restando in testa per otto settimane consecutive, dopo le quali la vetta \u00e8 passata a \"Non ti scordar mai di me\" di Giusy Ferreri, rimasto alla posizione numero uno per dodici settimane. Si tratta del singolo pi\u00f9 scaricato durante il 2008 in Italia, con oltre 300.000 scaricamenti legali.\nNel 2020 partecipa al concorso radiofonico \"I Love My Radio\", dove raggiunge il secondo posto su 45 canzoni.\nCover.\nNell'aprile 2009 il cantautore olandese Guus Meeuwis realizza una versione in lingua olandese di \"A te\" intitolata \"Dat komt door jou\" ed inclusa nel suo album \"NW8\". Il brano \u00e8 diventato un successo nei Paesi Bassi piazzandosi nei primi posti delle classifiche.\nL'8 luglio 2009 il gruppo dei Gem Boy pubblica su YouTube un video della parodia di \"A te\" intitolata \"Hannibal\" dove il cantante veste i panni di Hannibal Lecter.\nUna cover del brano \u00e8 stata registrata anche da Gianni Morandi per l'album \"Canzoni da non perdere\"."}
{"id": "1632496", "revid": "2014155", "url": "https://it.wikipedia.org/wiki?curid=1632496", "title": "Anna Amalia di Brunswick-Wolfenb\u00fcttel", "text": "Biografia.\nAnna Amalia era la quinta di tredici figli della coppia ducale Carlo I di Brunswick-Wolfenb\u00fcttel (1713\u20131780) e Filippina Carlotta di Prussia (nata Brandeburgo-Prussia) (1716\u20131801).\nInfanzia.\nElla ricevette una formazione conforme al suo rango soprattutto da parte dei teologi Giovanni Federico Guglielmo Jerusalem e Matteo Teodoro Cristoforo Mittelst\u00e4dt. Le lezioni di religione costituirono la parte pi\u00f9 importante della sua educazione che fu sviluppata sia nella lingua tedesca che in quella francese. L'educazione di Anna Amalia segu\u00ec la tradizione protestante delle case del Brandeburgo ma fu pure integrata da una ragionevole conoscenza dei principi e del pensiero comparato delle altre confessioni. Segu\u00ec inoltre lezioni di storia, geografia e belle arti, imparando anche a danzare ed a suonare il piano.\nFamiglia.\nLa sedicenne principessa spos\u00f2 il 16 marzo 1756 il duca, anch'egli luterano evangelico, Ernesto Augusto Costantino di Sassonia-Weimar-Eisenach (1737 \u2013 1758). In Weimar soddisfece presto le aspettative della importante dinastia, dando alla luce il principe ereditario Carlo Augusto (1757\u20131828), mentre il secondo figlio Federico Ferdinando Costantino (1758\u20131793), nacque dopo il decesso del padre Ernesto Augusto. Amalia, dopo la morte del marito, non si rispos\u00f2 rimanendo vedova fino alla sua morte.\nIl governo.\nSecondo le disposizioni testamentarie del marito la vedova ducale dal 30 agosto 1759 assunse la reggenza dei ducati di Sassonia-Weimar e Sassonia-Weimar-Eisenach in nome del primogenito, ancora minorenne. Come reggente Amalia dovette combattere contro l'inerzia dei consiglieri e dei nobili terrieri, ai quali, allorch\u00e9 si avvicinava la maggior et\u00e0 del principe ereditario, ebbe sempre minor forza di resistere. Ella inizi\u00f2 le riforme del sistema giudiziario, delle forze di controllo dell'ordine sociale e del sistema educativo, che tuttavia rimasero incomplete. Quando il 3 settembre 1775 Amalia consegn\u00f2 il governo del paese al figlio Carlo Augusto, le finanze statali erano a pezzi, a causa sia della Guerra dei sette anni che delle esigenze di mantenimento della corte.\nIl rapporto fra autorit\u00e0 e sudditi erano tesi. Una indicazione di questa tensione si ebbe con i tumulti popolari in occasione dell'istituzione di un'imposta detta \"Hebammengroschen\", nata per garantire la formazione di ostetriche e finanziare un ospedale appositamente attrezzato per i parti, cosa che la popolazione giudic\u00f2 sconveniente. Il giorno dei disordini, il 7 maggio 1774, il castello di Weimar prese fuoco, per la qual cosa furono denunciati alcuni cittadini.\nDopo l'incendio del castello, Anna Amalia si trasfer\u00ec nel Wittumspalais, situato nei pressi dell'attuale Deutsches Nationaltheater, e abit\u00f2 l\u00ec fino alla morte.\nFormazione dei figli.\nPer la formazione dei figli fu ritenuto adatto il conte Giovanni Eustachio von Schlitz detto \"von G\u00f6rtz\" ed altri istitutori. Sebbene Anna Amalia avesse suggerito lei stessa per questo servizio il conte, i rapporti fra i due furono sempre improntati alla diffidenza: Anna Amalia temeva che G\u00f6rtz volesse allontanare da lei i figli. Nel 1772 Amalia inser\u00ec il poeta Christoph Martin Wieland nel gruppo dei precettori. Per questo fu decisivo sia il suo successo letterario che la possibilit\u00e0 di trovare nello stimato poeta un alleato contro G\u00f6rtz. Questo progetto fall\u00ec: sia Wieland che G\u00f6rtz si accattivarono le simpatie di Carlo Augusto, futuro duca, per assicurarsi la propria posizione futura. Poco prima della fine del servizio Anna Amalia licenzi\u00f2 il G\u00f6rtz, mentre Wieland rimase a Weimar e serv\u00ec la duchessa madre come compagno e consigliere in materia letteraria.\nL'ambiente.\nDurante il periodo della reggenza la duchessa fu sempre al centro della attenzione della ristretta nobile compagnia di corte. Occasionalmente allietavano la vita di corte ospiti stranieri, balli in maschera e gli spettacoli del teatro di corte, sciolto nel 1774.\nDall'incendio del castello Anna Amalia condusse una vita vedovile nel suo palazzo (Wittumspalais) e nei mesi estivi (dal 1781) nel castello di castello di Tiefurt ed in quello di Ettersburg.\nQuando militari, artisti e scienziati erano ospiti alla corte dei duchi, facevano spesso visita di cortesia alla madre. Dopo il 1775 Anna Amalia inser\u00ec la crescente borghesia nelle forme di intrattenimento sociale, ma quasi esclusivamente artisti ed eruditi, che di regola non appartenevano alla borghesia di Weimar, quali l'ex precettore del figlio Christoph Martin Wieland, lo scrittore e illuminista Giovanni Giochino Bode, il professore d'arte di Lipsia Adamo Federico Oeser, il pittore Georg Melchior Kraus e lo studioso delle antichit\u00e0 Carlo Augusto B\u00f6ttiger.\nLe donne che Amalia invitava erano prevalentemente appartenenti alla nobilt\u00e0 minore. Esse erano o sposate con uomini che erano nel servizio militare o di corte ma all'estero e vivevano separate da essi in Weimar o vi si erano stabilite definitivamente come vedove. La sua corrispondenza le serviva per tenersi all'altezza dei tempi nell'arte, nello sviluppo sociale e nella politica.\nLa compagnia di corte.\nContenuti e forma della vita di corte che Amalia organizzava, andava nel corso dei decenni da feste a balli in maschera, da recite a rappresentazioni teatrali, da concerti a conferenze e spettacoli. Per la fase attiva del Teatro dei dilettanti (1776\u20131780) l'amministrazione della corte della duchessa-madre impiant\u00f2 il centro amatoriale della corte di Weimar.\nTuttavia Anna Amalia non pot\u00e9 mantenere a lungo questa posizione di persona al centro dell'attenzione poich\u00e9 l'interesse della corte si rivolgeva sempre pi\u00f9 alla coppia regnante, Carlo Augusto e la sua sposa Luisa Augusta d'Assia-Darmstadt.\nDopo il 1790 il duca Carlo Augusto e Goethe incrementarono la professionalit\u00e0 degli intrattenimenti a corte, il che estromise la duchessa da queste attivit\u00e0 di divertimento. Di conseguenza Anna Amalia prese le distanze dagli sforzi di Goethe (e di Schiller) di stabilirsi a Weimar come supervisori dell'estetica.\nPassione per l'arte e viaggio in Italia.\nGli interessi personali di Anna Amalia spaziavano dal disegno (prese lezioni da Georg Melchior Kraus) alle lingue straniere (impar\u00f2 l'inglese, l'italiano ed il greco) e redasse alcuni piccoli manoscritti. Le arti pi\u00f9 importanti per Amalia erano per\u00f2 la musica e il teatro di musica.\nLa duchessa si rammaricava che Weimar fosse relativamente staccata dai centri culturali della Germania e cerc\u00f2 di rimediare a questa lacuna in Italia, trascorrendo gli anni dal 1788 al 1790 a Roma e a Napoli, cosa piuttosto inusuale per una vedova protestante. Durante il viaggio Anna Amalia godette della natura, dell'arte e della bellezza, tenne un circolo musicale e instaur\u00f2 una amicizia segreta con l'arcivescovo di Taranto, Giuseppe Capecelatro.\nMecenate a corte.\nNella musica la duchessa, diversamente che nelle arti figurative e nella letteratura, si riteneva esperta. Intraprese cos\u00ec in questo un grande sforzo come mecenate. I musicisti da lei sostenuti non avevano una fama che varcasse i limiti della regione ma poterono ugualmente animare la compagnia di corte. Amalia non svilupp\u00f2 un mecenatismo ambizioso, come mostravano i conti del suo portafoglio personale. Anna fu \"illuminista\" nel senso che cerc\u00f2 sempre di essere informata e volle sempre apparire attuale dinnanzi ad un pubblico costituito non solo dalla corte. Tanto si confrontava apertamente con le nuove idee, quanto rimaneva fedele al pensiero della dinastia nella quale era cresciuta. Anche se nel suo comportamento di vedova non doveva rispettare un particolare cerimoniale, si attenne sempre all'etichetta, ad un comportamento pi\u00f9 che dignitoso.\nElla fond\u00f2 anche una biblioteca a Weimar che divenne presto famosa e che oggi ospita oltre 850.000 volumi. Goethe le dedic\u00f2 una sua opera dal titolo: \"In memoria di Anna Amalia\".\nDiscendenza.\nAnna Amalia ed Ernesto Augusto ebbero due figli:"}
{"id": "1632500", "revid": "1898504", "url": "https://it.wikipedia.org/wiki?curid=1632500", "title": "Andromeda (romanzo)", "text": "Andromeda (\"The Andromeda Strain\") \u00e8 un romanzo thriller fantascientifico apocalittico del 1969 dello scrittore statunitense Michael Crichton. Narra della crisi provocata da un agente patogeno alieno. Nel 1971 venne trasposto in un film omonimo, riproposto nel 2008 in una miniserie televisiva di due puntate, \"The Andromeda Strain\". Nel 2021 \u00e8 uscito postumo il sequel \"L'evoluzione di Andromeda\", scritto da Michael Crichton e Daniel H. Wilson.\nTrama.\nIl progetto della NASA Scoop ha per obiettivo ufficiale il far orbitare dei satelliti a quote relativamente basse, per indagare gli aspetti scientifici degli strati pi\u00f9 alti dell'atmosfera. Il suo obiettivo non dichiarato \u00e8 recuperare eventuali forme di vita virulente, che possano essere impiegate in una guerra biologica.\nUno di questi satelliti atterra nei pressi di un paesino dell'Arizona, dove viene recuperato e aperto dalla popolazione. Cominciano una serie di morti improvvise e inspiegabili che portano allo sterminio di tutti gli abitanti del paese. Solo due persone misteriosamente sopravvivono: un vecchio e un neonato.\nComincia allora il lavoro contro il tempo della squadra cui tocca cercare di mettere in ordine i pezzi del misterioso puzzle, per risolvere la prima crisi biologica della storia."}
{"id": "1632508", "revid": "486946", "url": "https://it.wikipedia.org/wiki?curid=1632508", "title": "Associazione Calcistica Dilettantistica Foggia Calcio", "text": ""}
{"id": "1632509", "revid": "380654", "url": "https://it.wikipedia.org/wiki?curid=1632509", "title": "Edge and Christian", "text": "Edge e Christian \u00e8 stato un Tag team di wrestling attivo principalmente nella World Wrestling Federation/Entertainment tra il 1998 e il 2001, formato da Edge e Christian. I due si riunirono tra il 2010 e il 2011.\nCopeland e Reso, grandi amici nella vita reale, interpretarono il ruolo di fratelli sullo schermo.\nI due insieme hanno vinto 7 volte il WWE World Tag Team Championship e presi in singolo combinando entrambi i palmar\u00e8s hanno vinto tutti titoli che il panorama WWE ha offerto nel corso della storia. Entrambi sono Triple Crown Champion avendo vinto entrambi almeno un titolo del mondo, un titolo di seconda fascia e un titolo di coppia. Christian inoltre \u00e8 un Grand Slam Champion per aver vinto in aggiunta anche un titolo di terza fascia. Tra le loro vittorie in singolo sono presenti anche le prestigiose vittorie della Royal Rumble, King of the Ring e Money in the Bank (tutte di Edge). Nel 2012 Edge, dopo il suo ritiro avvenuto un anno prima esattamente dopo \"WrestleMania XXVII\", venne introdotto proprio da Christian nella WWE Hall of Fame.\nStoria.\nCircuito indipendente (1997-1998).\nCopeland e Reso formarono un tag team nel circuito indipendente canadese dopo aver completato il loro allenamento con Ron Hutchinson, in primo luogo usarono rispettivamente i nomi di Sexton Hardcastle e Christian Cage. il loro team lott\u00f2 sotto diversi nomi, come \"High Impact\", \"Suicide Blondes\", \"Revolution X\", \"Hard Impact\" e \"Canadian Rockers\". Fecero parte della stable soprannominato \"Thug LiFe\" nel 1997. La stable era formata da Cage, Hardcastle, Joe E. Legend, Rhino Richards, Bloody Bill Skullion, Big Daddy Adams e Martin Kane. Nel 1998, Sexton e Christian iniziarono a fare coppia in promozioni indipendenti come Insane Championship Wrestling e Southern State Wrestling.\nIl duo vinse per due volte gli ICW Streetfight Tag Team Championship e una volta gli SSW Tag Team Championship durante la loro permanenza nel circuito indipendente.\nAltre attivit\u00e0.\nDal 2016 al 2021 Edge e Christian condussero uno show nel WWE Network chiamato \"Edge &amp; Christian Show\"."}
{"id": "1632511", "revid": "125604575", "url": "https://it.wikipedia.org/wiki?curid=1632511", "title": "Franco Oliva", "text": "Biografia.\nNato ad Alghero nel 1885, segue la famiglia alla Spezia dove il padre \u00e8 nominato sottoprefetto. Studia a Pisa e poi a Torino dove segue la scuola di Architettura di Rigotti.\nIspiratosi in un primo tempo al movimento della Secessione viennese e pi\u00f9 tardi evoluto verso forme di pi\u00f9 compiuto razionalismo architettonico, \u00e8 stato molto attivo alla Spezia nella prima met\u00e0 del XX secolo con i numerosi edifici entrati nella storia dell'architettura ligure del periodo.\nSuoi i progetti di ville e residenze cittadine ed edifici pubblici in citt\u00e0 e provincia per la decorazione dei quali si \u00e8 avvalso di opere di scultura di Magli, di pittura di Navarrini e Luperini, le vetrate di Albertella.\nDal 1911 alla Spezia \u00e8 stato, fino al 1913, anche condirettore con Ettore Cozzani dell'Eroica, periodico futurista che nei suoi quarant'anni di vita ha presentato il meglio dell'incisione xilografica dell'epoca."}
{"id": "1632512", "revid": "1543377", "url": "https://it.wikipedia.org/wiki?curid=1632512", "title": "Nroff", "text": "nroff (acronimo di \"new roff\") \u00e8 un programma Unix per la formattazione di testi; esso produce un output adatto a stampanti o terminali a larghezza fissa. \u00c8 parte integrante del sistema di help di Unix, utilizzato in particolare per la visualizzazione delle pagine di man. \u00c8 il predecessore del sistema di processazione per documenti troff.\nStoria.\nnroff \u00e8 stato scritto da Joe Ossanna nel 1973, scritto in linguaggio assembler per il PDP-11, e successivamente riscritto in C.\nVarianti.\nIl sistema operativo Minix, pi\u00f9 degli altri Unix-like, usa un clone di nroff chiamato cawf (sviluppato da Vic Abell), basato su awf (\"Amazingly Workable Formatter\" - Formattatore meravigliosamente funzionante).\nEsiste anche una versione, denominata groff, elaborata nell'ambito del progetto GNU, come rimpiazzo.\nAl momento tuttavia non ci sono validi sostituti per la suite di tool nroff/troff, i programmi alternativi sinora disponibili pare si siano dimostrati sufficienti per la visualizzazione e la stampa di documenti base nonch\u00e9 delle \"man pages\" utilizzate nelle distribuzione GNU/Linux."}
{"id": "1632514", "revid": "486946", "url": "https://it.wikipedia.org/wiki?curid=1632514", "title": "Guardacoste classe Buratti", "text": ""}
{"id": "1632517", "revid": "599013", "url": "https://it.wikipedia.org/wiki?curid=1632517", "title": "Dragi\u0161a Bini\u0107", "text": "Carriera.\nDebutta da professionista nel 1980 con il Napredak Kru\u0161evac, dove milita per tre stagioni per poi essere ingaggiato dal Radni\u010dki Ni\u0161, dove mette in evidenza tutte le sue qualit\u00e0. All'inizio della stagione 1987-1988 viene infatti acquistato dalla Stella Rossa Belgrado, con cui mette a segno ben 13 gol in 27 incontri, contribuendo alla conquista del campionato.\nPassa quindi in Francia allo Stade Brest, e successivamente in Spagna, al Levante, ma rientra alla Stella Rossa Belgrado con cui vince la Coppa dei Campioni 1990-1991. Nell'estate del 1991 viene acquistato dallo Slavia Praga, ma dopo due stagioni opache, passa prima alla squadra cipriota dell'APOEL Nicosia, e poi chiude la carriera in Giappone, dapprima al Nagoya Grampus Eight e poi al Sagan Tosu."}
{"id": "1632519", "revid": "287204", "url": "https://it.wikipedia.org/wiki?curid=1632519", "title": "Dragisa Binic", "text": ""}
{"id": "1632531", "revid": "1149807", "url": "https://it.wikipedia.org/wiki?curid=1632531", "title": "Ken'ichi Sonoda", "text": "Carriera.\nSonoda comincia la propria carriera nel 1984 come character designer alla Artmic, dove lavora in due delle serie OAV pi\u00f9 popolari degli anni ottanta, \"Gall Force\" e \"Bubblegum Crisis\". \nNel 1991 comincia a lavorare al suo primo, e pi\u00f9 importante, manga, \"Gunsmith Cats\" (vincitore di un Harvey Award), che sospende nel 1997 per dedicarsi a tempo pieno al suo nuovo progetto \"Cannon God Exaxxion\". Dopo aver concluso \"Cannon God Exaxxion\" nel 2004, Sonoda ha ricominciato a lavorare al sequel di \"Gunsmith Cats\", dal titolo \"Gunsmith Cats Burst\".\nLa sua passione, tra l'altro dichiarata, per le armi da fuoco si manifesta nella cura maniacale che dedica al disegno delle pistole nei propri lavori."}
{"id": "1632534", "revid": "287204", "url": "https://it.wikipedia.org/wiki?curid=1632534", "title": "La collera di Attila", "text": "La collera di Attila \u00e8 un romanzo storico di Jos\u00e9 Luis Rodr\u00edguez del Corral, pubblicato in Italia da Piemme nel 2007. \u00c8 ambientato in diversi luoghi dell'agonizzante Impero romano d'Occidente, intorno al 433-454 circa. Lo sfondo propone le cruente devastazioni di Attila, re degli Unni, sui territori dell'Impero d'Occidente e delle varie trib\u00f9 barbare stabilitesi recentemente nelle terre di Roma. La ricostruzione storica in cui sono ambientati gli avvenimenti \u00e8 accurata e quasi completamente fedele.\nTrama.\nConcordio, il protagonista del racconto, \u00e8 il figlio di un falegname e predicatore della parola di Cristo. Marco, suo padre, lo costringe in giovane et\u00e0 a seguirlo e ad abbandonare per sempre la casa, la madre, gli amici e i parenti. Marco e Concordio viaggiano ininterrottamente per un intero anno divulgando la parola cristiana attraverso citt\u00e0, villaggi e campagne. Un giorno, mentre i due percorrono la strada per Ravenna, s'imbattono nel generale romano vero detentore delle sorti dell'Impero, Flavio Ezio, il quale viene acclamato dalla gente del luogo. Marco, indignato per l'accoglienza benevola nei confronti del generale, si scaglia contro di lui offendendolo e ingiuriandolo, richiamando l'attenzione di tutti. La folla reagisce alle calunnie lapidandolo, ma fortunatamente i soldati della nobile patrizia Domitilla, salvano padre e figlio dalla loro furia. Domitilla accoglie i due perseguitati nella sua lettiga e resta subito colpita dall'armonica voce del ragazzo. Decide cos\u00ec di ospitare padre e figlio nella sua villa, riservando a ciascuno un trattamento diverso: accoglie Concordio nelle sue stanze, e manda Marco negli alloggi della servit\u00f9. Ben presto, Domitilla s'invaghisce del ragazzo che lo attrae particolarmente. Egli diventa cos\u00ec l'amante di lei, il suo lettore e cantastorie.\nIn seguito, nella villa arrivano tre uomini che in gran segreto tengono un incontro con Domitilla e le consegnano un messaggio da parte di Giusta Grata Onoria (sorella maggiore dell'imperatore romano Valentiniano III). Il messaggio informa Domitilla della prigionia di Onoria in una cella della corte a causa dell'invidia e della gelosia del fratello. Fa intendere inoltre che ella sta attuando un piano per fuggire e vendicarsi. Tramite un intermediario, Draco, Onoria le comunica di volersi sposare con l'uomo pi\u00f9 potente e pericoloso di quei tempi: Attila. Intanto per\u00f2 l'imperatore, sospettando qualche complotto da parte della sorella, a causa della scomparsa di Giacinto, amico fedelissimo di Onoria, mette in allarme le guardie e ordina di catturarlo; fa pressioni sull'economo di Domitilla, Aurelio, per informarlo qualora avvenisse qualcosa di sospetto nella villa della matrona. Tutte queste precauzioni, tuttavia, finiscono tragicamente poich\u00e9 il drappello dei soldati di Valentiniano viene massacrato da Draco e i suoi uomini. Giacinto riesce a raggiungere la casa di Domitilla; Aurelio, che aveva tentato inutilmente di far parlare Concordio della missiva di Onoria, viene anch'egli ucciso da Draco. Accordatisi per aiutare Onoria, Giacinto, Concordio, Marco e Draco partono alla volta della corte di Attila per presentare a quest'ultimo l'offerta di Onoria. Giunti dal sovrano, Attila, resta compiaciuto per la proposta, ma, causa il netto rifiuto dell'imperatore romano a concedere sua sorella a nozze, il re degli Unni, raccoglie un grande esercito (essenzialmente grazie al contributo delle moltissime trib\u00f9 barbare da lui sottomesse) e invade la Gallia. In preda alla disperazione, Valentiniano fa radere al suolo la villa di Domitilla, la quale miracolosamente non viene catturata, rifugiandosi in un monastero.\nIntanto per\u00f2 la Gallia \u00e8 preda di bottino, rapine e saccheggi; Attila distrugge tutto ci\u00f2 che incontra. Flavio Ezio \u00e8 costretto ad intervenire, ma \u00e8 consapevole della debolezza dell'Impero, che ormai si trascina da anni e sa bene che le sue forze non sono sufficienti a fermare l'invasione. L'abile Ezio pensa di allearsi con Teodorico I, re dei Visigoti, ma solo dopo una lunga e difficile negoziazione riesce ad usufruire dei soccorsi dei Visigoti per combattere il nemico comune. Anche Orl\u00e9ans sta per cedere quando gli eserciti congiunti di Flavio Ezio e Teodorico I si scontrano con Attila presso la valle dei Campi Catalaunici, in quella che verr\u00e0 ricordata come la \"battaglia dei popoli\". I Romani vincono lo scontro, ma il re dei Visigoti muore sul campo. Suo figlio Torrismondo nutre sentimenti anti-romani e decide di non infliggere il colpo di grazia ad Attila. Flavio Ezio, abbandonato da Torrismondo, rinuncia per sempre a distruggere la potenza unna, ipotizzando (errando), di poterla usare per bilanciare la forza visigota e quella di tutti barbari dell'Impero. Difatti, l'anno seguente, Attila, con una mossa a sorpresa, si ripropone con un esercito ben pi\u00f9 forte di quello in precedenza da lui guidato e punta sull'Italia con l'intento di deporre Valentiniano e sposare sua sorella. Devasta tutta la pianura padana e distrugge Aquileia dopo un lungo assedio. La sua forza \u00e8 inarrestabile ed Ezio \u00e8 bloccato in Gallia. Valentiniano, vedendo precipitare la situazione, si convince a consegnare la sorella per salvarsi la vita. Manda una ambasciata, con Onoria, ad Attila. Nell'ambasciata di Valentiniano c'\u00e8 anche un importante personaggio: papa Leone I; egli tenta di persuadere il re degli Unni a fermare la sua marcia. Attila, avendo soddisfatto la sua richiesta principale, decide di seguire il consiglio del papa. Il re e Onoria si sposano con la partecipazione di tutto il popolo unno. Ma nella notte Attila muore per epistassi. Gli Unni, orfani della loro guida, fanno ritorno al loro regno. Onoria \u00e8 costretta a rifugiarsi in un monastero, mentre Draco e Domitilla tornano alla villa per recuperare il tesoro che prudentemente quest'ultima aveva nascosto per scappare in Oriente, ormai minacciati da Valentiniano. Giunti sul posto per\u00f2 Draco, con voltafaccia, assassina Domitilla per impossessarsi dell'oro e fugge via. Concordio infine, decide di prendere i voti del sacerdozio."}
{"id": "1632535", "revid": "22475", "url": "https://it.wikipedia.org/wiki?curid=1632535", "title": "Hoverboard (Ritorno al futuro)", "text": "L'hoverboard, detto anche volopattino, \u00e8 uno skateboard di fantasia, fluttuante e senza ruote, utilizzato nella saga di \"Ritorno al futuro\" (in particolare nel secondo e terzo episodio) da Michael J. Fox.\nStoria.\nDurante un'intervista, Robert Zemeckis, regista della trilogia, affermava in una battuta che gli hoverboard esistessero veramente, fluttuassero \"su energia magnetica\" e che la loro commercializzazione fosse stata bloccata in quanto ritenuti dall'azienda costruttrice, la Mattel (marca reale stampata sull'hoverboard), troppo pericolosi. A causa di questo, i centralini della Mattel furono assaliti da centinaia di chiamate, ma la leggenda sull'esistenza dell'hoverboard \u00e8 stata definitivamente smentita. In seguito, il concetto dell'hoverboard \u00e8 stato utilizzato da molti autori, per film, telefilm, cartoni animati e videogiochi non correlati a \"Ritorno al Futuro\".\nEntro luglio 2015, ossia prima, della data (21 ottobre 2015) che vedeva il protagonista sbarcare nel futuro, Jill e Greg Henderson, una coppia californiana sperava di iniziare la produzione del vero hoverboard. La tavola fluttuante \u00e8 stata provata da diversi membri della stampa americana i quali ne avevano confermato l'effettiva funzionalit\u00e0. \nIl 5 agosto del 2015 \u00e8 stato presentato il primo Hoverboard funzionante dalla casa automobilistica Lexus.\nEffetti speciali.\nL'effetto di volo degli hoverboard \u00e8 stato ottenuto fissando le tavole ai piedi di attori imbragati a cavi di gru; i cavi sono poi stati cancellati in post-produzione.\nNella realt\u00e0.\nComparsa sul mercato.\nSul finire del 2016 hanno iniziato a comparire sul mercato particolari mezzi di trasporto che, pur non essendo ovviamente volanti, sono stato presto soprannominati \"hoverboard\", probabilmente proprio in omaggio al \"volopattino\" del film \"Ritorno al futuro\"; trattasi in realt\u00e0 di \"self balancing scooter\", ossia \"scooter autobilancianti\", cio\u00e8 veicoli a due ruote parallele che, mediante sensori giroscopici e opportuna elettronica di bordo, riescono a mantenersi in equilibrio orizzontale, anche con persone a bordo, senza bisogno di appoggi ulteriori e senza bisogno di essere in movimento, dando l'impressione di essere \"impossibili\", un po' come lo \u00e8 l'hoverboard del film."}
{"id": "1632539", "revid": "638792", "url": "https://it.wikipedia.org/wiki?curid=1632539", "title": "Nakba", "text": ""}
{"id": "1632540", "revid": "599013", "url": "https://it.wikipedia.org/wiki?curid=1632540", "title": "Dragan Bogavac", "text": "Carriera.\nClub.\nDebutta da professionista nel 1996 nel Brskovo Mojkovac, squadra di terza serie, prima di suscitare l'interesse del Rudar Pljevlja, che guida, con 20 gol segnati, verso il traguardo della promozione nella massima divisione calcistica del suo Paese.\nA met\u00e0 della stagione 2001-2002 viene ingaggiato dalla , dove non riesce a mettersi particolarmente in mostra, ma con cui vince un campionato di Serbia e Montenegro, una Coppa di Jugoslavia e una Coppa di Serbia e Montenegro.\nNel 2005 si trasferisce in Germania, in Zweite Bundesliga al Wacker Burghausen dove rimane per due stagioni. Viene ingaggiato quindi dal TuS Coblenza, ma nel gennaio 2008 viene ceduto al . Nel mercato estivo viene acquistato dal Magonza."}
{"id": "1632547", "revid": "110157", "url": "https://it.wikipedia.org/wiki?curid=1632547", "title": "Live in Anaheim (Simple Plan)", "text": "Live in Anaheim \u00e8 un EP live dei Simple Plan, pubblicato in edizione limitata."}
{"id": "1632550", "revid": "765341", "url": "https://it.wikipedia.org/wiki?curid=1632550", "title": "Specie di Agelenidae", "text": "Vengono di seguito descritte tutte le 1153 specie della famiglia di ragni Agelenidae note al dicembre 2012.\nAcutipetala.\n\"Acutipetala\" Dankittipakul &amp; Zhang, 2008 \nAgelena.\n\"Agelena\" Walckenaer, 1805 \nAgelenella.\n\"Agelenella\" Lehtinen, 1967 \nAgelenopsis.\n\"Agelenopsis\" Giebel, 1869 \nAgeleradix.\n\"Ageleradix\" Xu &amp; Li, 2007 \nAgelescape.\n\"Agelescape\" Levy, 1996 \nAhua.\n\"Ahua\" Forster &amp; Wilton, 1973 \nAllagelena.\n\"Allagelena\" Zhang, Zhu &amp; Song, 2006 \nAlloclubionoides.\n\"Alloclubionoides\" Paik, 1992 \nAterigena.\n\"Aterigena\" Bolzern, H\u00e4nggi &amp; Burckhardt, 2010\nAzerithonica.\n\"Azerithonica\" Guseinov, Marusik &amp; Koponen, 2005 \nBarronopsis.\n\"Barronopsis\" Chamberlin &amp; Ivie, 1941 \nBenoitia.\n\"Benoitia\" Lehtinen, 1967 \nBifidocoelotes.\n\"Bifidocoelotes\" Wang, 2002 \nCalilena.\n\"Calilena\" Chamberlin &amp; Ivie, 1941 \nCoelotes.\n\"Coelotes\" Blackwall, 1841 \nCoras.\n\"Coras\" Simon, 1898 \nDraconarius.\n\"Draconarius\" Ovtchinnikov, 1999 \nFemoracoelotes.\n\"Femoracoelotes\" Wang, 2002 \nHadites.\n\"Hadites\" Keyserling, 1862 \nHimalcoelotes.\n\"Himalcoelotes\" Wang, 2002 \nHistopona.\n\"Histopona\" Thorell, 1869 \nHololena.\n\"Hololena\" Chamberlin &amp; Gertsch, 1929 \nHuangyuania.\n\"Huangyuania\" Song &amp; Li, 1990 \nHuka.\n\"Huka\" Forster &amp; Wilton, 1973 \nHypocoelotes.\n\"Hypocoelotes\" Nishikawa, 2009 \nInermocoelotes.\n\"Inermocoelotes\" Wang, 2002 \nIwogumoa.\n\"Iwogumoa\" Kishida, 1955 \nKidugua.\n\"Kidugua\" Lehtinen, 1967 \nLeptocoelotes.\n\"Leptocoelotes\" Wang, 2002 \nLineacoelotes.\n\"Lineacoelotes\" Xu, Li &amp; Wang, 2008\nLongicoelotes.\n\"Longicoelotes\" Wang, 2002 \nLycosoides.\n\"Lycosoides\" Lucas, 1846 \nMahura.\n\"Mahura\" Forster &amp; Wilton, 1973 \nMaimuna.\n\"Maimuna\" Lehtinen, 1967 \nMalthonica.\n\"Malthonica\" Simon, 1898 \nMelpomene.\n\"Melpomene\" O. P.-Cambridge, 1898 \nMistaria.\n\"Mistaria\" Lehtinen, 1967 \nNeoramia.\n\"Neoramia\" Forster &amp; Wilton, 1973 \nNeorepukia.\n\"Neorepukia\" Forster &amp; Wilton, 1973 \nNeotegenaria.\n\"Neotegenaria\" Roth, 1967 \nNeowadotes.\n\"Neowadotes\" Alay\u00f3n, 1995 \nNotiocoelotes.\n\"Notiocoelotes\" Wang, Xu &amp; Li, 2008 \nNovalena.\n\"Novalena\" Chamberlin &amp; Ivie, 1942 \nOlorunia.\n\"Olorunia\" Lehtinen, 1967 \nOramia.\n\"Oramia\" Forster, 1964 \nOramiella.\n\"Oramiella\" Forster &amp; Wilton, 1973 \nOrepukia.\n\"Orepukia\" Forster &amp; Wilton, 1973 \nOrumcekia.\n\"Orumcekia\" Ko\u00e7ak &amp; Kemal, 2008\nParamyro.\n\"Paramyro\" Forster &amp; Wilton, 1973 \nPireneitega.\n\"Pireneitega\" Kishida, 1955 \nPlatocoelotes.\n\"Platocoelotes\" Wang, 2002 \nPorotaka.\n\"Porotaka\" Forster &amp; Wilton, 1973 \nPseudotegenaria.\n\"Pseudotegenaria\" Caporiacco, 1934 \nRobusticoelotes.\n\"Robusticoelotes\" Wang, 2002 \nRualena.\n\"Rualena\" Chamberlin &amp; Ivie, 1942 \nSpiricoelotes.\n\"Spiricoelotes\" Wang, 2002\nTamgrinia.\n\"Tamgrinia\" Lehtinen, 1967 \nTararua.\n\"Tararua\" Forster &amp; Wilton, 1973 \nTegecoelotes.\n\"Tegecoelotes\" Ovtchinnikov, 1999 \nTegenaria.\n\"Tegenaria\" Latreille, 1804 \nTextrix.\n\"Textrix\" Sundevall, 1833 \nTikaderia.\n\"Tikaderia\" Lehtinen, 1967 \nTonsilla.\n\"Tonsilla\" Wang &amp; Yin, 1992 \nTortolena.\n\"Tortolena\" Chamberlin &amp; Ivie, 1941 \nTuapoka.\n\"Tuapoka\" Forster &amp; Wilton, 1973 \nUrocoras.\n\"Urocoras\" Ovtchinnikov, 1999 \nWadotes.\n\"Wadotes\" Chamberlin, 1925 "}
{"id": "1632554", "revid": "1543377", "url": "https://it.wikipedia.org/wiki?curid=1632554", "title": "Siemens-Halske Sh 5", "text": "Il Siemens-Halske Sh 5 era un motore aeronautico radiale a 7 cilindri raffreddato ad aria prodotto dall'azienda tedesca Siemens-Schuckertwerke negli anni venti. Come gli altri motori della gamma l'azienda, che era controllata dalla Siemens-Halske AG, utilizzava il marchio dell'azienda madre. Nella sua prima versione del 1921, veniva accreditato di 77 CV (57 kW).\nFaceva parte di una famiglia di motori radiali che si differenziavano solamente nella quantit\u00e0 di cilindri e che avevano molte componenti comuni:"}
{"id": "1632555", "revid": "120949709", "url": "https://it.wikipedia.org/wiki?curid=1632555", "title": "Kypello Kyprou", "text": "La Kypello Kyprou (in greco \u039a\u03cd\u03c0\u03b5\u03bb\u03bb\u03bf \u039a\u03cd\u03c0\u03c1\u03bf\u03c5 \u0391' - \u0392' \u039a\u03b1\u03c4\u03b7\u03b3\u03bf\u03c1\u03af\u03b1\u03c2), nota per ragioni di sponsorizzazione come Coca Cola Cup (\u039a\u03cd\u03c0\u03b5\u03bb\u03bb\u03bf \u039a\u03cc\u03ba\u03b1 - \u039a\u03cc\u03bb\u03b1 \u0391' - \u0392' \u039a\u03b1\u03c4\u03b7\u03b3\u03bf\u03c1\u03af\u03b1\u03c2) \u00e8 una competizione calcistica riservata a squadre affiliate alla Federazione calcistica di Cipro, ente organizzatore della manifestazione. \u00c8 il secondo torneo di calcio per importanza a Cipro dopo la massima divisione del campionato nazionale.\nFu inaugurata nel 1934, lo stesso in cui fu disputata la prima edizione del campionato cipriota.\nFormato.\nTradizionalmente era una competizione a eliminazione diretta con partite di andata e ritorno eccezion fatta per la finale, che era ripetuta in caso di parit\u00e0 dopo i tempi supplementari. Nel 2002 furono introdotte modifiche alla formula del torneo. L'effetto fu quello di una coppa simile come regole alla Champions League. Ci\u00f2 rese pi\u00f9 difficile il passaggio dei turni per le cosiddette \"outsider\", le squadre-sorpresa.\nIl formato attuale prevede tre turni eliminatori preliminari, una fase a gironi e in seguito tre turni a eliminazione diretta.\nTutti i turni hanno andata e ritorno tranne la finale e il primo turno, che contemplano la disputa di una sola partita."}
{"id": "1632558", "revid": "767487", "url": "https://it.wikipedia.org/wiki?curid=1632558", "title": "Il nome del mio assassino", "text": "Il nome del mio assassino (\"I Know Who Killed Me\") \u00e8 un film del 2007, diretto da Chris Sivertson ed interpretato da Lindsay Lohan.\nIn Italia la pellicola non \u00e8 mai uscita nei cinema, ed \u00e8 stata pubblicata direttamente in home video, distribuita in DVD a noleggio dal 21 ottobre 2009 e in vendita dal 19 novembre 2009.\nTrama.\nUna spogliarellista fa la sua entrata su un palcoscenico e d\u00e0 il via ad un conturbante numero di strip-dance; mentre la sua mano scivola sul palo, compare una scia di sangue. A questo punto c'\u00e8 un cambio di scena: Aubrey Fleming, una studentessa universitaria, termina di leggere un racconto scritto da lei alla sua classe, poi comunica al suo insegnante di pianoforte di voler smettere di suonare per concentrarsi solo sullo studio e sulla scrittura, nonostante le proteste dell'insegnante, che la considera dotata di grande talento. Aubrey ha un ragazzo, Jerrod Pointer, giocatore di football che per\u00f2 lei continua ad allontanare.\nLa cittadina dove abita Aubrey \u00e8 appena stata funestata da una grave tragedia: una ragazza, Jennifer, scomparsa da alcuni giorni, viene ritrovata morta con la gamba e la mano destra amputate, per questo si pensa all'opera di un feroce e spietato serial killer. La sera della finale del campionato di football, Aubrey si ritrova a festeggiare con le amiche la vittoria della squadra di Jerrod e, mentre si reca dal ragazzo per complimentarsi, scompare; \u00e8 stata rapita dal serial killer. La ragazza viene legata e torturata sadicamente con del ghiaccio che le manda in gangrena la mano, amputata poi dallo stesso killer. Pochi giorni dopo, un automobilista finisce fuori strada e, casualmente, trova sul ciglio della strada una ragazza svenuta con gamba e mano destra amputate.\nLa ragazza viene riconosciuta come Aubrey dai genitori ma, al suo risveglio, ella sostiene di non essere Aubrey. Dice di chiamarsi Dakota Moss, di essere una spogliarellista e figlia di una donna morta di overdose. In effetti, il carattere di Dakota \u00e8 diametralmente opposto a quello di Aubrey: se quest'ultima era una studentessa modello, colta e intelligente, Dakota \u00e8 volgare, sboccata e aggressiva. La ragazza si rifiuta di raccontare cosa le sia esattamente successo e cosa le abbia causato l'amputazione degli arti. I medici pensano che si tratti di uno sdoppiamento temporaneo della personalit\u00e0, causato dal grave trauma e dalle torture subite; i genitori di Aubrey, sia pur sconcertati, la portano a casa, considerandola comunque loro figlia, sperando che possa recuperare i ricordi.\nNel frattempo, Dakota comincia a sospettare che un inconfessabile segreto riguardi la sua vita e la sua famiglia... cio\u00e8 che Aubrey sia in realt\u00e0 sua sorella gemella, dalla quale fu in qualche modo separata alla nascita. La madre per\u00f2 le fa vedere una ecografia dalla quale risulta solo un feto, e non due. I dubbi quindi continuano, ma a poco a poco i pezzi del puzzle si incastrano alla perfezione. La mamma di Aubrey, in effetti, aspettava una bambina, ma essa mor\u00ec subito dopo la nascita. Il padre allora, in segreto, pag\u00f2 una tossicodipendente - che nello stesso ospedale lo stesso giorno aveva avuto due gemelle - e port\u00f2 a casa una delle due bimbe (Aubrey), lasciando l'altra (Dakota) alla madre naturale. Per tutta la vita, l'uomo poi invi\u00f2 soldi alla donna per comprarne il silenzio.\nLa particolarit\u00e0 per\u00f2 di tutta la storia \u00e8 lo strano legame, quasi magico, che lega le due gemelle: pur non sospettando l'esistenza l'una dell'altra, quando una gemella provava gioia, o dolore, anche l'altra lo sentiva. Allo stesso modo, l'amputazione degli arti di Aubrey da parte del serial killer, causava la caduta degli stessi arti all'inconsapevole Dakota, la quale non poteva fare altro che fasciarsi le ferite tra uno strip ed un altro. Dakota allora capisce che la sua gemella Aubrey \u00e8 ancora viva e prigioniera del serial killer e, nonostante lo scetticismo di tutti, che non conoscono la verit\u00e0, \"sente\" il nome del suo assassino, che \u00e8 l'insegnante di pianoforte. In un finale convulso, Dakota riesce ad uccidere il serial killer e a liberare Aubrey, sepolta viva dall'assassino in una bara in giardino: le due gemelle, finalmente ritrovate, si vedono per la prima volta.\nCritica.\nLa pellicola ha vinto diversi Razzie Award, stabilendo un nuovo record di premi vinti tra cui: Peggior film, Peggior sceneggiatura, Peggior regista per Chris Sivertson, Peggiore attrice protagonista e Peggiore coppia per i due ruoli della Lohan, Peggior remake o rip-off, Peggior pretesto per un film horror arrivando a otto premi su nove e senza vincere Peggiore attrice non protagonista per Julia Ormond. Inoltre il film ha ricevuto una nomination come Razzie Awards al peggior film del decennio.\nUscita.\nL'arrivo del film in Italia \u00e8 stato molte volte rimandato: in un primo momento si dava come data di uscita nelle sale l'11 luglio 2008, dopodich\u00e9 \u00e8 stata posticipata al 1\u00ba agosto dello stesso anno. Il film tuttavia non arriv\u00f2 sui grandi schermi e cominciarono a spargersi voci riguardanti l'uscita home video. Dopo tanti altri rinvii e le richieste dei fan della Lohan, \"Il nome del mio assassino\" usc\u00ec finalmente in DVD il 18 novembre 2009."}
{"id": "1632564", "revid": "547034", "url": "https://it.wikipedia.org/wiki?curid=1632564", "title": "Corrente politica", "text": "Nella terminologia politica, una corrente politica (o fazione politica) \u00e8 un gruppo di persone che si organizza autonomamente all'interno di un partito allo scopo di imporre la propria linea politica e/o di acquisire una maggiore porzione di posti chiave e di incarichi per i propri membri.\nMetonimia.\nLaddove l'attivit\u00e0 della \"corrente\" si dispieghi al di fuori del potere politico in senso stretto, per estensione il termine \u00e8 stato utilizzato per indicare \u00abil gruppo di persone associate che, condividendo un determinato indirizzo di politica (...), sposta la propria attivit\u00e0 dal profilo teorico-speculativo a quello pratico-applicativo di gestione dell'amministrazione (...) e, valendosi del sostegno elettorale che destini uno o pi\u00f9 componenti del gruppo a cariche associative interne alla categoria o esterne ad essa, influisce negativamente sulla progressione della carriera (...), alterando la selezione per merito con i mezzi dell'appartenenza di fazione o con quelli dello scambio di influenze\u00bb.\nDefinizioni nazionali.\nConsiderando l'organizzazione autonoma come un carattere distintivo delle frazioni, si pu\u00f2 individuarne la presenza prestando attenzione non solo ai gruppi che competono apertamente nelle elezioni interne, ma anche a quei gruppi che mantengono un'organizzazione distinta e contrattano autonomamente il proprio ingresso nelle coalizioni che governano il partito, o la propria adesione a singole decisioni della maggioranza, in cambio di un'accettazione almeno parziale della propria linea politica e/o di ricompense per i propri membri.\nLa frazione si pu\u00f2 considerare come la specificazione di un fenomeno pi\u00f9 generale, quello che Harold Lasswell definisce: \u00abUn gruppo appartenente ad un insieme pi\u00f9 vasto che operi a vantaggio di particolari persone o di particolari linee politiche\u00bb. Non tutti gli autori che si sono occupati di frazioni si sono anche preoccupati di distinguere terminologicamente il fenomeno del dissenso organizzato nel partito da fenomeni a esso assimilabili. Gli autori di lingua inglese, ad esempio, usano lo stesso termine \"faction\" per indicare: le fazioni in senso classico, le aggregazioni a livello sociale che influenzano le formazioni politiche soprattutto nei paesi in via di modernizzazione, le formazioni prepartitiche a livello parlamentare, le tendenze ideologiche intra e interpartitiche, i fenomeni di dissidenza nel voto parlamentare, e infine le frazioni come qui definite. Questa definizione troppo ampia e ambigua riflette difficolt\u00e0 di concettualizzazione del fenomeno, difficolt\u00e0 che hanno comportato non pochi problemi nel raffronto storico e nella comparazione in differenti sistemi politici. \u00c8 perci\u00f2 preferibile non adottare la traduzione letterale di \"faction\" (fazione) per evitare tale ambiguit\u00e0, per il carattere desueto del termine nel nostro linguaggio politico, e soprattutto per la sua connotazione spesso negativa.\nIl vocabolo comunemente usato in Italia per indicare la frazione \u00e8 \"corrente\". altro termine che presenta notevoli carenze a causa del suo carattere eufemistico e minimizzante; corrente, infatti, meglio si presterebbe a designare una \"tendency\", una linea ideologica o programmatica, che non la presenza e l'azione di un gruppo organizzato. Anche il termine frazione si presta, per la verit\u00e0, a essere criticato per la sua polivalenza: in Germania ad esempio, con \"fraktion\" si indica in genere la rappresentanza parlamentare di diversi partiti. Ciononostante questo sembra essere il termine da preferire, per almeno due ragioni: la sua provenienza dal linguaggio matematico consente, infatti, la massima distanza da implicazioni valutative, e nel contempo la pi\u00f9 facile traducibilit\u00e0 linguistica. Si tratta quindi del termine pi\u00f9 idoneo alla comparazione; inoltre si deve tener conto del fatto che il termine frazione storicamente \u00e8 gi\u00e0 stato validamente adoperato. Si pensi, ad esempio, ai partiti socialisti e comunisti europei, dove il termine frazione veniva usato per indicare quei gruppi interni non solo dissenzienti dalla maggioranza sul piano ideologico (i cosiddetti \"deviazionisti\"), ma anche e soprattutto autonomamente organizzati (i \"frazionisti\", per l'appunto).\nClassificazioni e tipologie.\nI primi tentativi di classificare le correnti non sono andati molto al di l\u00e0 delle distinzioni della distinzione operata da David Hume tra fazioni \"d'interesse\" e fazioni \"di opinione\". Si trattava cio\u00e8 di classificazioni di difficile applicazione sul piano empirico.\nNegli ultimi anni abbiamo assistito a tentativi di classificazione dotati di maggiore capacit\u00e0 operativa. Accanto alle dimensioni che concernono le attitudini:\nSi sono evidenziate altre dimensioni: \nLa via da compiere su questa strada sembra per\u00f2 ancora abbastanza lunga, sia perch\u00e9 il campo non appare ancora sgombrato da classificazioni che dovrebbero appartenere al momento definitorio (come quella tra frazioni organizzate e frazioni non organizzate), sia soprattutto perch\u00e9 non si \u00e8 trovato un accordo tra la necessit\u00e0 che le \"dimensioni\" osservate siano \"rilevanti\" e la necessit\u00e0 che siano \"rilevabili\".\nInfluenza del fenomeno sui partiti e sul sistema politico.\nIl giudizio sul tipo di azione svolta dalle frazioni, sia all'interno dei partiti in cui operano, sia pi\u00f9 in generale nei sistemi politici in cui si riscontra la loro presenza, sembra abbastanza concorde su una valutazione negativa. Secondo la larga maggioranza della letteratura sul frazionismo:\nAlcuni autori, per\u00f2, considerano positiva l'azione svolta dalle frazioni specie in un sistema rigidamente bipartitico o in un sistema a partito egemonico o predominante. Partendo dal presupposto che un sistema bipartitico sia incapace di rappresentare le diverse posizioni politiche realmente presenti nel paese, si ritiene che le frazioni possano svolgere una funzione positiva rappresentando opinioni e posizioni differenziate rispetto a quelle di due soli partiti. Del pari, in un sistema partitico scarsamente competitivo, e particolarmente in presenza di un partito egemone, le frazioni compenserebbero la carenza di opposizione nel sistema politico svolgendo tale funzione dall'interno del partito maggioritario. A questo proposito si \u00e8 anche tentato di individuare una relazione tra assenza si competizione tra i partiti e insorgenza del frazionismo all'interno del partito."}
{"id": "1632565", "revid": "6923", "url": "https://it.wikipedia.org/wiki?curid=1632565", "title": ".270 Weatherby Magnum", "text": "La cartuccia .270 Weatherby Magnum \u00e8 una munizione da fucile o carabina usata per la caccia.\nFu la prima cartuccia belted magnum (bossolo a fondello con rinforzo a risalto nella parte inferiore) basata sulla .300 Hollan &amp; Holland Magnum ad essere sviluppata da Roy Weatherby. Ha una caratteristica forma con fianchi a doppio raggio e si rastrema in punta per consentire l'inserimento del proiettile calibro .277. Essendo una cartuccia con un progetto coperto da brevetto, la. 270 Weatherby non ha un limite ufficiale di pressione SAAMI. Le munizioni prodotte in fabbrica dalla Weatherby sono caricate a 71\u00a0000\u00a0PSI.\nLa prima cartuccia Weatherby ad essere usata in Africa fu proprio una .270 Weatherby l'8 giugno 1948.\nPrestazioni.\nData la pressione caratteristica pi\u00f9 alta ed il bossolo maggiorato che contiene pi\u00f9 polvere del .270 Winchester, il .270 Weatherby ha prestazioni in velocit\u00e0 di 200\u00a0ft/s migliori rispetto ad altre cartucce di peso equivalente. Queste prestazioni sono ottenute con la contropartita di un rinculo maggiore e di una maggiore temperatura della canna dell'arma. Inoltre, per poter sfruttare a pieno le caratteristiche di velocit\u00e0 massima raggiungibile, \u00e8 necessario utilizzare una canna lunga. La cartuccia \u00e8 eccellente per la caccia a lunga distanza, ma non \u00e8 adatta per situazioni dove \u00e8 necessario un alto volume di fuoco, come nella caccia ai roditori infestanti o alla selvaggina di piccola taglia.\nIl caricamento hobbistico \u00e8 abbastanza semplice. Le migliori prestazioni si ottengono con una piena carica di polvere, mentre non si ottengono buoni risultati con caricamenti ridotti. Ed Weatherby, il figlio di Roy Weatherby, afferma che il.270 Weatherby \u00e8 il suo calibro preferito: \"Non c'\u00e8 un calibro migliore per i tiri a lunga distanza, come nella caccia al cervo\". Indica, inoltre, gli altrettanto eccellenti risultati raggiunti nella caccia all'alce e all'antilope."}
{"id": "1632574", "revid": "123745633", "url": "https://it.wikipedia.org/wiki?curid=1632574", "title": "Jackie Joyner-Kersee", "text": "Biografia.\nCarriera sportiva.\nNata a East St. Louis, nello stato americano dell'Illinois, fu cos\u00ec chiamata in omaggio a Jacqueline Kennedy. Studi\u00f2 alla UCLA, dove fra il 1980 ed il 1985 altern\u00f2 atletica e pallacanestro. In questo secondo sport gioc\u00f2 come guardia e segn\u00f2 pi\u00f9 di 1.000 punti in carriera; nel 1998 fu inserita nelle 15 migliori cestiste della storia della UCLA.\nNel 1984 partecip\u00f2 ai suoi primi Giochi olimpici, cogliendo un argento nell'eptathlon. Due anni pi\u00f9 tardi Jackie Joyner fu la prima donna a superare i 7.000 punti nell'eptathlon (ai Goodwill Games 1986). Sempre nel 1986 spos\u00f2 Bob Kersee, suo allenatore, e ricevette il Premio James E. Sullivan come miglior eptathleta degli USA. Nel 1987 vinse il suo primo oro mondiale (ne conquister\u00e0 in tutto quattro).\nAi Giochi olimpici di Seul 1988 Jackie vinse l'oro nell'eptathlon con un record mondiale tuttora imbattuto di 7.291 punti, davanti alle tedesche dell'Est Sabine John e Anke Behmer. Cinque giorni dopo vinse anche il salto in lungo, stabilendo pure il nuovo record olimpico.\nQuattro anni pi\u00f9 tardi, alle Olimpiadi di Barcellona, fu ancora oro nell'eptathlon, ma soltanto bronzo nel lungo, in una gara vinta da Heike Drechsler. Ai \"trials\" olimpici del 1996 si infortun\u00f2 al tendine di un polpaccio, il che condizion\u00f2 molto la sua resa nelle prove olimpiche di Atlanta. Nell'eptathlon si dovette ritirare dopo il primo evento, mentre nel lungo fu bronzo, medaglia raggiunta solo all'ultimo salto.\nLasci\u00f2 quindi l'atletica e ritorn\u00f2 al basket, firmando il contratto per i Richmond Rage dell'American Basketball League. Nonostante la popolarit\u00e0 non ottenne grandi successi: 17 partite giocate, con un massimo di 5 punti segnati in una gara.\nTornata nuovamente all'atletica vinse l'eptathlon ai Goodwill Games del 1998, con 6.502 punti. Nel 2000 tent\u00f2 ancora la qualificazione olimpica, ma ai \"trials\" fu soltanto sesta nel salto in lungo; in seguito annunci\u00f2 il ritiro.\nRecord e riconoscimenti.\nJackie Joyner-Kersee detiene dal 7 luglio 1986 il record mondiale dell'eptathlon e tutte le prime sei migliori prestazioni mondiali di ogni tempo. Il suo record personale nel salto in lungo, di 7,49 m, \u00e8 la seconda prestazione assoluta; fra il 13 agosto 1987 e l'11 giugno 1988 \u00e8 stato record mondiale (superato successivamente da Galina \u010cistjakova).\n\"Sports Illustrated\" l'ha eletta miglior atleta donna del XX secolo. Ha conquistato il premio \"Track &amp; Field Athlete of the Year\" come miglior atleta donna dell'anno nel 1986, nel 1987 e nel 1994 ed ha vinto il \"Flo Hyman Memorial Award\" di miglior sportiva statunitense nel 1988.\nJackie Joyner-Kersee ha stabilito la miglior prestazione mondiale stagionale nel lungo nel 1987, 1994 e 1996; nell'eptathlon \u00e8 riuscita in questa impresa nei seguenti anni: 1984, 1985, 1986, 1987, 1988, 1990, 1991, 1992, 1993.\nVita privata.\nJackie \u00e8 sorella del triplista campione olimpico Al Joyner, che spos\u00f2 un'altra campionessa olimpica: Florence Griffith-Joyner, la quale fu allenata da Bob Kersee, marito di Jackie."}
{"id": "1632581", "revid": "237256", "url": "https://it.wikipedia.org/wiki?curid=1632581", "title": "Juri II di Vladimir", "text": ""}
{"id": "1632583", "revid": "123567", "url": "https://it.wikipedia.org/wiki?curid=1632583", "title": "Palestinese", "text": ""}
{"id": "1632586", "revid": "39224", "url": "https://it.wikipedia.org/wiki?curid=1632586", "title": "Partito Socialista (2007)", "text": ""}
{"id": "1632590", "revid": "287204", "url": "https://it.wikipedia.org/wiki?curid=1632590", "title": "Celine Dumerc", "text": ""}
{"id": "1632592", "revid": "237256", "url": "https://it.wikipedia.org/wiki?curid=1632592", "title": "Dmitri Konstantinovi\u010d", "text": ""}
{"id": "1632594", "revid": "640469", "url": "https://it.wikipedia.org/wiki?curid=1632594", "title": "Coffs Harbour", "text": "Coffs Harbour \u00e8 una citt\u00e0 costiera dell'Australia sud-orientale, nella zona settentrionale del Nuovo Galles del Sud.\nCapoluogo della local government area di City of Coffs Harbour, \u00e8 un noto centro turistico e surfistico. Sorge sulla Pacific Highway tra Sydney, distante 540\u00a0km in direzione sud, e Brisbane, posta a 440\u00a0km pi\u00f9 a nord.\nDeve il suo nome al capitano John Korff, che vi trov\u00f2 rifugio da un tornado nel 1847. \u00c8 l'unico punto in cui la Grande Catena Divisoria tocca l'Oceano Pacifico.\nLa citt\u00e0 \u00e8 famosa anche per aver ospitato, l'11 aprile 2001, l'incontro di calcio tra l'Australia e le Samoa Americane; terminato con il risultato di 31-0, record assoluto in competizioni tra nazionali."}
{"id": "1632597", "revid": "287204", "url": "https://it.wikipedia.org/wiki?curid=1632597", "title": "Emilie Gomis", "text": ""}
{"id": "1632602", "revid": "339392", "url": "https://it.wikipedia.org/wiki?curid=1632602", "title": "Mikhalko Jurevi\u010d", "text": ""}
{"id": "1632606", "revid": "838137", "url": "https://it.wikipedia.org/wiki?curid=1632606", "title": "Centro Ester Pallavolo", "text": "Il Centro Ester Pallavolo \u00e8 una societ\u00e0 pallavolistica di Napoli."}
{"id": "1632611", "revid": "124123", "url": "https://it.wikipedia.org/wiki?curid=1632611", "title": "Morti nel 295 a.C.", "text": ""}
{"id": "1632612", "revid": "124123", "url": "https://it.wikipedia.org/wiki?curid=1632612", "title": "Nati nel 305 a.C.", "text": ""}
{"id": "1632613", "revid": "124123", "url": "https://it.wikipedia.org/wiki?curid=1632613", "title": "Morti nel 338", "text": ""}
{"id": "1632616", "revid": "124123", "url": "https://it.wikipedia.org/wiki?curid=1632616", "title": "Nati nel 360", "text": ""}
{"id": "1632617", "revid": "124123", "url": "https://it.wikipedia.org/wiki?curid=1632617", "title": "Morti nel 390 a.C.", "text": ""}
{"id": "1632620", "revid": "237256", "url": "https://it.wikipedia.org/wiki?curid=1632620", "title": "Mikhail di Vladimir", "text": ""}
{"id": "1632621", "revid": "1149807", "url": "https://it.wikipedia.org/wiki?curid=1632621", "title": "Tartosso", "text": ""}
{"id": "1632622", "revid": "287204", "url": "https://it.wikipedia.org/wiki?curid=1632622", "title": "Pocitelj", "text": ""}
{"id": "1632623", "revid": "729019", "url": "https://it.wikipedia.org/wiki?curid=1632623", "title": "Albatros L 60", "text": "LAlbatros L 60 fu un monomotore da turismo biposto ad ala bassa a sbalzo, realizzato dalla tedesca Albatros Flugzeugwerke GmbH negli anni venti e derivato direttamente dall'L 59 monoposto.\nEra dotato di un largo carrello di atterraggio fisso carenato."}
{"id": "1632624", "revid": "124123", "url": "https://it.wikipedia.org/wiki?curid=1632624", "title": "Nati nel 790", "text": ""}
{"id": "1632625", "revid": "124123", "url": "https://it.wikipedia.org/wiki?curid=1632625", "title": "Morti nel 794", "text": ""}
{"id": "1632626", "revid": "124123", "url": "https://it.wikipedia.org/wiki?curid=1632626", "title": "Nati nell'858", "text": ""}
{"id": "1632631", "revid": "124123", "url": "https://it.wikipedia.org/wiki?curid=1632631", "title": "Morti nel 921", "text": ""}
{"id": "1632634", "revid": "124123", "url": "https://it.wikipedia.org/wiki?curid=1632634", "title": "Nati nel 95 a.C.", "text": ""}
{"id": "1632635", "revid": "124123", "url": "https://it.wikipedia.org/wiki?curid=1632635", "title": "Morti nel 952", "text": ""}
{"id": "1632636", "revid": "1498232", "url": "https://it.wikipedia.org/wiki?curid=1632636", "title": "Sky TG24", "text": "Sky TG24 \u00e8 un canale televisivo italiano \"all-news\", prodotto da Sky Italia dal 31 agosto 2003.\nIl direttore di rete \u00e8 Giuseppe De Bellis, vicedirettori sono Alessandro Marenzi e Omar Schillaci.\nStoria.\nIl canale nacque il 31 agosto 2003, sotto la guida di Emilio Carelli, con l'unificazione di gran parte delle redazioni di Stream News e Italia News Network. I conduttori della prima edizione, in onda alle ore 06:00, furono Valentina Bendicenti e Salvo Sottile. Il canale venne trasmesso in chiaro fino al 1\u00ba dicembre 2008 su Hot Bird, venendo reso disponibile dal giorno dopo solo agli abbonati nelle trasmissioni satellitari, ed \u00e8 sintonizzabile sui canali 100 e 500.\nIl 6 marzo 2009 Sky TG24 ha avuto come ospite, dopo 15 anni di assenza dagli schermi televisivi, il blogger Beppe Grillo, intervenuto a \"Nightline\", rubrica serale condotta da Andrea Bonini, poi cessata all'inizio del 2010.\nA partire dal 16 dicembre 2009, Sky TG24 viene trasmesso in simulcast anche sulla televisione digitale terrestre come notiziario di Cielo, ma inizialmente versione ridotta a tre edizioni giornaliere (7:00, 14:00, 20:30), per poi passare alle edizioni flash.\nA partire dall'8 novembre 2010, sono diffusi sul satellite altri tre canali di Sky TG24: \"Sky TG24 Primo Piano\", \"Sky TG24 Eventi\" e \"Sky TG24 Rassegne\", rispettivamente sulle numerazioni 503, 504 e 505.\nDal 14 febbraio 2011 il canale trasmette in formato , dallo stesso giorno il TG delle 21:00 va in onda da Milano (fino a settembre 2011). Dal 4 luglio 2011 Sarah Varetto \u00e8 la nuova direttrice del canale \"all-news\". A partire dal 27 novembre 2011 Sky TG24 adotta una nuova veste grafica. Le innovazioni pi\u00f9 evidenti sono la \"slab\" (con spazio per video live, foto, testi) e il nuovo \"grid\".\nCon l'inizio della nuova stagione, il 3 settembre 2012 viene avviato un restyling completo del canale che investe in primo luogo la \"newsroom\", interamente rivestita da 70 monitor e da un video wall largo 7 metri ed illuminata a LED, che permettono di cambiare colore allo studio a seconda del momento della giornata portando ad un risparmio energetico dell'80%. Inoltre viene introdotta una nuova grafica, evoluzione della precedente, si passa alla conduzione singola e vengono rinnovate e redistribuite le rubriche nel corso della giornata. Il restyling ha permesso un maggiore ampliamento dei contenuti ed edizioni del telegiornale pi\u00f9 caratterizzate e diverse tra loro.\nIl 12 novembre 2012 il canale trasmette per la prima volta in alta definizione, in occasione del confronto televisivo tra i candidati alle elezioni primarie del centro-sinistra. Dal 1\u00ba settembre 2013 il canale trasmette anche in alta definizione sui canali 181 e 500 del pacchetto Sky Box HD, da uno studio rinnovato e con nuove grafiche pi\u00f9 complete e realistiche.\nDal 27 gennaio 2015 Sky TG24 va in onda anche sul digitale terrestre, sul canale 27 nel mux Rete A 1, a seguito di un accordo con ClassTV. La programmazione del canale \u00e8 composta per circa il 70% da notizie e per il resto da approfondimenti, documentari, film e serie TV.\nDal 1\u00ba agosto 2015, MTV Italia ha ceduto la numerazione LCN 8 del digitale terrestre all'azienda Sky Italia, che su tale numerazione ha lanciato il nuovo canale generalista TV8. Su quest'ultimo canale vanno in onda delle brevi finestre informative denominate \"TG News Sky TG24\" (che sostituiscono MTV News) e, solo al mattino, anche il simulcast di Sky TG24.\nDal 30 gennaio 2016, Sky TG24 \u00e8 disponibile in maniera provvisoria anche sul numero 50 del digitale terrestre con il nome di \"Sky TG24 DFTCD\" (\"Dentro i Fatti Con le Tue Domande\")\nIl 23 febbraio 2016 all'1:00, sul digitale terrestre, il canale abbandona il numero 27 per lasciare il posto a Paramount Channel (poi rinominato in Paramount Network) e diventa visibile in maniera definitiva solo sul canale 50.\nIl 15 giugno Sky TG24 adotta una nuova grafica e un nuovo logo simili all'inglese Sky News.\nIl 17 gennaio 2017, la direzione di Sky Italia, presieduta dall'amministratore delegato Andrea Zappia, presenta al personale della redazione romana un piano industriale che prevede lo spostamento dell'intera struttura redazionale, tranne quella politica e quella dedicata al Centro Italia, nella sede di Milano Santa Giulia. Il piano prevede 200 esuberi e 300 trasferimenti tra impiegati, tecnici e giornalisti. Il telegiornale andr\u00e0 in onda dall'hub Sky di Milano Santa Giulia, dove, secondo la societ\u00e0, verranno duplicati gli investimenti in infrastrutture tecnologiche. A seguito della riunione del Comitato di Redazione, che si \u00e8 espresso all'unanimit\u00e0 contrario, viene proclamato lo stato di agitazione e consegnato un pacchetto di quattro giorni di sciopero.\nIl 30 ottobre la redazione si sposta da Roma a Milano; per l'occasione debutta un nuovo studio e nuove rubriche di approfondimento. Il nuovo studio ha uno spazio di 300 metri quadrati, flessibile e immersivo, dove oltre 100 metri quadrati di schermi (con un grande digiwall da 140 pollici) rendono possibile, attraverso i video, la creazione di vere e proprie scenografie dinamiche in grado di accompagnare le notizie. La \"newsroom\" \u00e8 accanto allo studio e non pi\u00f9 a vista.\nLa vecchia sede di Via Salaria 1021 a Roma viene gradualmente dismessa.\nIl 30 aprile 2018 va in onda la prima diretta dal nuovo studio di Roma Montecitorio. Nel palazzo ubicato di fronte alla Camera dei Deputati (gi\u00e0 sede dello storico Cinema Capranichetta) si trovano, oltre lo studio televisivo e le regie, gli uffici e le sale riunioni della redazione politica della testata. L'inaugurazione della nuova sede, visitata dal Premier Gentiloni pochi giorni dopo la sua apertura, segna la fine definitiva delle emissioni da quella romana di via Salaria. Dallo studio, dominato da un grande videowall e da finte finestre sulla piazza antistante, va in onda \"Sky TG24 Pomeriggio\" nel daytime, trasmissioni speciali come \"Il Confine\" e speciali elettorali.\nIl 1\u00ba giugno sbarca anche su Mediaset Premium le cui trasmissioni iniziano luned\u00ec 4, mentre a partire dal 1\u00ba agosto non \u00e8 pi\u00f9 disponibile.\nUn mese pi\u00f9 tardi, il 2 luglio, il canale rinnova il proprio logo in contemporanea con gli altri canali del gruppo, reso pi\u00f9 simile alla versione inglese.\nCon l'avvento del nuovo anno, il 26 maggio 2019, con la messa in onda di una programmazione dedicata alle elezioni europee, il canale rinnova completamente le grafiche, mentre il 16 settembre successivo chiude definitivamente il servizio interattivo Sky TG24 Active insieme ai canali tematici Sky TG24 Eventi e Sky TG24 Rassegne. Rimane attivo unicamente il canale tematico Primo piano, che si sposta al canale 501, mentre i canali 502 e 503 vengono occupati rispettivamente da Sky Meteo 24 e Sky Sport 24.\nDal 23 settembre il canale si presenta al pubblico con un palinsesto profondamente rinnovato, che prevede nuove rubriche di approfondimento e una vocazione pi\u00f9 internazionale grazie alle sinergie con gli altri canali del gruppo Comcast.\nDal 1\u00ba gennaio 2020 al 1\u00ba agosto 2021 il canale \u00e8 stato disponibile su TIMvision.\nDal 9 settembre 2020 il canale \u00e8 visibile esclusivamente in HD sul satellite; tuttavia la versione standard continua ad essere disponibile sul digitale terrestre e in streaming dal sito, mentre su Sky Go \u00e8 stata visibile fino al 25 marzo 2021.\nIl 1\u00ba gennaio 2022 Sky TG24, TV8 e Cielo passano nel mux TIMB 3 mentre diventano provvisorie le versioni del mux Mediaset 1. Inoltre la nuova versione di Sky TG24 \u00e8 trasmessa in MPEG-4.\nDiffusione.\nCanada.\nUna versione locale canadese di Sky TG24 \u00e8 andata in onda in Canada di propriet\u00e0 di Telelatino. Dopo aver ottenuto una licenza dalla CRTC per il servizio Network Italy, Telelatino Network ha lanciato il canale sotto il nome di Sky TG24 il 15 giugno 2005. La maggior parte dei suoi contenuti erano in simulcast dal canale italiano con l'aggiunta del contenuto canadese. Nel dicembre 2016 \u00e8 stata sostituita da una versione localizzata di TGcom24.\nL'arrivo sul digitale terrestre.\nDal 27 gennaio 2015 Sky TG24 va in onda anche sul digitale terrestre, sul canale 27 nel mux Rete A 1, a seguito di un accordo con ClassTV. La programmazione del canale \u00e8 composta per circa il 70% da notizie e per il resto da approfondimenti, documentari, film e serie TV.\nDal 30 gennaio 2016, il canale diventa disponibile anche sulla numerazione 50, prendendo il posto di La EFFE che da quel momento sar\u00e0 presente solo su Sky al canale 139; viene identificato in via transitoria con il nome di \"Sky TG24 DFCTD\" (acronimo di \"Dentro i fatti, con le tue domande\"), trasmettendo la versione all-news (quella originale) gi\u00e0 in onda sulla pay TV satellitare rispetto a quella semigeneralista in onda sul canale 27.\nIl 23 febbraio all'una di notte la versione semigeneralista sul canale 27 viene sostituita da Paramount Channel, che ha iniziato le proprie trasmissioni 4 giorni pi\u00f9 tardi, rimanendo visibile solo in versione all-news sul canale 50, che nel frattempo ha ripreso l'identificativo originale; la sera stessa, il canale ha trasmesso la 61\u00aa edizione dei David di Donatello.\nDal 1\u00ba ottobre 2020 il canale, insieme a TV8 e Cielo, diventa disponibile nel mux Mediaset 1 mentre la versione nel mux Rete A 1 diventa \"provvisoria\", rimanendovi fino al 1\u00ba gennaio 2021.\nDal 1\u00ba gennaio 2022 il canale si sposta sul multiplex TIMB 3, venendo trasmesso in MPEG-4.\nServizi interattivi.\nSky TG24 aveva un suo servizio interattivo chiamato \"Sky TG24 Active\". L'applicazione si apriva premendo il tasto verde del telecomando Sky dal canale 100 o 500, che a sua volta apriva una schermata composta da sei finestre: nella prima c'era la diretta di Sky TG24, nella seconda il canale Primo piano, nella terza il canale Eventi con gli approfondimenti delle notizie del giorno e/o le dirette di eventi importanti, nella quarta le notizie sportive, nella quinta il canale Rassegne e nell'ultima \"Sky Meteo 24 Active\", un men\u00f9 interattivo di Sky Meteo 24 per consultare le previsioni del tempo nella localit\u00e0 selezionata. Tale servizio non era presente sul digitale terrestre al canale 50, pertanto nemmeno il bollino verde era presente in grafica e al suo posto vi era uno spazio vuoto e una cornice vuota su un lato della barra delle notizie (quest\u2019ultima \u00e8 leggermente differente rispetto a quella in onda sulla versione satellitare). Dal 14 giugno 2021, con il rinnovo della grafica e del logo diventati simili al canale inglese Sky News il bollino verde relativo al servizio interattivo scompare anche dalla versione satellitare e nella barra con le notizie sono presenti soltanto il logo, l\u2019orario, i dati delle borse e le notizie.\nDal 16 settembre 2019 il servizio Active chiude definitivamente insieme ai canali \"Eventi\" e \"Rassegne\", sostituito dall\u2019app di Sky TG24 per i decoder My Sky, Sky HD e Sky Q. Da questa app \u00e8 possibile accedere al canale Primo piano, visionare le prime pagine dei principali quotidiani, consultare gli aggiornamenti meteo e partecipare al sondaggio di Sky TG24, un quesito su un tema importante della giornata in cui i telespettatori possono esprimere il loro parere.\nMaratone.\nDurante questi eventi Sky TG24 ha trasmesso in diretta senza interruzione con programmazione dedicata.\nIl Confronto.\nIl Confronto \u00e8 un programma televisivo andato in onda la prima volta nel novembre 2012 in occasione delle Elezioni primarie del Partito Democratico. Il format si articola in domande da 1 minuto e 30 secondi massimo, tre possibilit\u00e0 di replica da 30 secondi ciascuna, domande incrociate tra i candidati e dai supporter degli avversari ed appello finale dei candidati. Sui led wall presenti in studio \u00e8 sempre presente un countdown a cui i candidati devono rigorosamente attenersi. L'ordine di disposizione in studio, sui podi all'americana, \u00e8 definito casualmente tramite sorteggio. La medesima cosa vale per le domande incrociate dei supporters. Prima di ogni Confronto i rappresentanti dei candidati ed il direttore del telegiornale, Sarah Varretto, condividono e sottoscrivono il regolamento del format. Il pubblico a casa \u00e8 coinvolto attraverso il Voting, che consente di indicare il candidato che li ha convinti di pi\u00f9, esprimendo la loro opinione tramite il decoder Sky connesso a internet o l\u2019app di Sky TG24.\nDal 26 aprile 2017, dopo Il Confronto, va in onda Dopo Il Confronto, un programma di approfondimento condotto da Federica De Sanctis, nel corso del quale i giornalisti di Sky TG24 analizzano il confronto e la veridicit\u00e0 dei dati pronunciati dai candidati attraverso il fact checking. Durante il Dopo Confronto vengono resi noti i risultati del Voting.\nAscolti.\nIl 20 maggio 2012, giorno della notizia del terremoto dell'Emilia e degli aggiornamenti sull'attentato di Brindisi, Sky TG24 ha totalizzato 4.770.075 telespettatori unici nelle 24 ore. L'edizione speciale in onda dalle 9:30 alle 12:00 circa, \u00e8 stata seguita da 244.566 telespettatori medi.\nIl 12 novembre 2012 registra un nuovo record di ascolti in occasione del Confronto tra i candidati alle primarie del centro-sinistra. L'evento, in onda dalle 20:30 alle 22:30, ha raccolto 683.000 telespettatori e il 2,25 % di share (cifra da aggiungere ai 1.159.000 spettatori che hanno seguito \"Il Confronto\" su Cielo). Successo di audience anche per \"Il Dopo Confronto\" seguito da 205.793 spettatori medi.\nIl 25 febbraio 2013 con la maratona elettorale per le elezioni politiche (e regionali, in Lombardia, Lazio e Molise) il canale sfonda il muro dei 5 milioni di contatti, raccogliendo nelle 24 ore 5.368.664 spettatori unici (e 217.769 spettatori medi).\nIl 13 marzo 2013, giorno dell'elezione di Papa Francesco, sono stati 4.531.567 gli spettatori unici (il secondo miglior risultato di sempre) che hanno seguito Sky TG24. In particolare, ascolti record per l'edizione del telegiornale in onda dalle 19 e vista da 837.867 spettatori medi con il 2,81% di share. Inoltre, il canale all news diretto da Sarah Varetto ha registrato un picco di 1.4 milioni di spettatori medi (share del 4,34%) intorno alle 20.20, pochi istanti prima che Papa Francesco si affacciasse su Piazza San Pietro per salutare i fedeli.\nCon la pubblicazione dei dati di ascolto da parte di Auditel relativi alla diffusione tramite il canale digitale terrestre 50 (DTT), ascolti che si vanno ad aggiungere al dato satellite (DTH), Sky TG24 risulta essere ufficialmente la rete all news pi\u00f9 vista in Italia: a luglio 2016 la media share giornaliera \u00e8 stata di 0,88%, ponendo Sky TG24 davanti a Rai News24 che ha registrato 0,71% e TGcom24 con 0,45%. Anche i dati del mese di agosto 2016 confermano la posizione di Sky TG24 come primo canale con 0,79% di share contro Rai News24 0,72% e TGcom24 0,44%.\nShare 24h di Sky TG24.\nDati Auditel relativi al giorno medio mensile sul target individui 4+. I dati si riferiscono al solo canale satellitare (DTH) fino a giugno 2016, mentre da luglio 2016 sono comprensivi anche degli ascolti del digitale terrestre (DTT).\nPalinsesto.\nEdizioni del telegiornale.\nSky TG24 prevede, negli orari in cui non vanno in onda le rubriche, edizioni del telegiornale che si ripetono ogni mezz'ora. Nella fascia mattutina le edizioni delle 7:30, 8:30, 9:30 e 10:30 sono interamente dedicate alla rassegna stampa. Quando vanno in onda le rubriche, i telegiornali sono dei brevi flash che prevedono la sola lettura dei titoli. Sono poi previsti tre telegiornali della durata di un'ora con uno spazio di approfondimento all'interno:\nMeteo.\nIl meteo di Sky TG24 \u00e8 curato da Sky Meteo 24. A condurre gli spazi dedicati alle previsioni del tempo e agli approfondimenti di meteorologia e ambiente sono: Sara Brusco, Erika Calvani e Lorenzo Tedici\nTraffico e mobilit\u00e0.\nIl traffico e la mobilit\u00e0 di Sky TG24 sono curati dal servizio MyWay di Autostrade per l'Italia. Gli aggiornamenti sul traffico avvengono quotidianamente in diretta TG.\nPrincipali volti del canale.\nConduttori.\nDopo aver optato fin dalla sua nascita per la conduzione in coppia, dal 3 settembre 2012 la all-news di Sky ha adottato la conduzione singola per ogni edizione del telegiornale, giustificata dalla possibilit\u00e0 di dare un taglio personale alla conduzione e da una maggior interazione con l'ospite durante le interviste. Sono tre i turni di conduzione stabiliti: la mattina dalle ore 06:00 alle 12:00, il pomeriggio dalle 12:00 alle 19:00 e la sera dalle 19:00 alle 01:00. \nDall'1:00 alle 5:00 il canale non trasmette in diretta e la programmazione \u00e8 composta dalle repliche di \"Sky TG24 Edicola\" e di alcune rubriche d'approfondimento."}
{"id": "1632639", "revid": "767487", "url": "https://it.wikipedia.org/wiki?curid=1632639", "title": "Il mare calmo della sera (singolo)", "text": "Il mare calmo della sera \u00e8 una canzone scritta da \"Malise\" (pseudonimo del cantante Zucchero Fornaciari), Giampiero Felisatti e Gloria Nuti, e cantata da Andrea Bocelli nel 1994.\nDopo aver duettato con Zucchero nella famosa canzone \"Miserere\", al posto di Luciano Pavarotti, Bocelli firma il contratto discografico con l'etichetta Sugar Music di Caterina Caselli, e partecipa alla rassegna \"Sanremo Giovani 1993\", superando la selezione.\nLa grande occasione arriva l'anno seguente quando il giovane tenore di Lajatico (Pisa) partecipa al 44\u00ba Festival di Sanremo nella sezione \"Giovani\" con \"Il mare calmo della sera\", arrivando al 1\u00ba posto. Il pubblico dell'Ariston premia il giovane tenore con una standing ovation.\nTerminato il Festival, esce il primo album dell'artista \"Il mare calmo della sera\", che va immediatamente in classifica vendendo 100.000 copie e ottiene il disco d'oro. Nel 2006 Bocelli torna al Festival in qualit\u00e0 di superospite e ripropone questa canzone con cui aveva debuttato su quel palco e nel 2019 in duetto con Claudio Baglioni."}
{"id": "1632640", "revid": "767487", "url": "https://it.wikipedia.org/wiki?curid=1632640", "title": "Palazzo di Linlithgow", "text": "Le rovine del Palazzo di Linlithgow sono situate nel comune di Linlithgow, nel Lothian dell'ovest, in Scozia, a 15 miglia da Edimburgo. Sul luogo esisteva un maniero reale nel XII secolo, che fu sostituito da una fortificazione nota come \"Il Peel\", costruito nel XIV secolo dalle forze inglesi sotto il regno di Edoardo I d'Inghilterra. Il luogo del maniero lo rese una base militare ideale per garantire i viaggi di approvvigionamento tra il Castello di Edimburgo e Stirling Castle.\nStoria e descrizione.\nNel 1424 la citt\u00e0 di Linlithgow fu parzialmente distrutta da un grande incendio. Il re Giacomo I di Scozia inizi\u00f2 la ricostruzione del palazzo come una grande residenza per i reali scozzesi. Nel corso del secolo successivo il palazzo si svilupp\u00f2 nella struttura di un cortile formale, con significative aggiunte da parte di Giacomo III e di Giacomo IV. Giacomo V, che vi era nato nel 1512, aggiunse l'entrata esterna e l'elaborata fontana del cortile. Maria Stuarda nacque presso il castello l'8 dicembre 1542 e vi soggiorn\u00f2 qualche volta durante il suo regno. Dopo l'unione delle corone di Scozia e Inghilterra nel 1603 la Corte Reale ebbe sede soprattutto in Inghilterra e il Palazzo di Linlithgow fu utilizzato molto poco. Sebbene il re Giacomo VI abbia fatto ricostruite la parte nord tra il 1618 e il 1622, l'unico sovrano regnante che soggiorn\u00f2 a Linlithgow dopo tale data, fu il re Carlo I d'Inghilterra che vi trascorse una notte nel 1633.\nIl \"canto del cigno\" del palazzo avvenne nel settembre del 1715 quando il principe Carlo Edoardo Stuart visit\u00f2 Linlightgow nella sua marcia a sud, ma non vi pernott\u00f2. Si dice che nella fontana fu fatto scorrere del vino in suo onore. L'esercito del Duca di Cumberland distrusse la maggior parte degli edifici del palazzo con un incendio nel gennaio 1746.\nIl palazzo \u00e8 stato attivamente conservato sin dai primi anni del XIX secolo ed \u00e8 oggi gestito e mantenuto da Historic Scotland. Il luogo \u00e8 aperto a tutti i visitatori ogni anno, a pagamento. In estate l'adiacente chiesa parrocchiale di San Michele, del XV secolo, \u00e8 aperta ai visitatori, ed \u00e8 consentita una doppia visita alle due costruzioni medievali superstiti."}
{"id": "1632643", "revid": "71433", "url": "https://it.wikipedia.org/wiki?curid=1632643", "title": "Lana Wachowski", "text": ""}
{"id": "1632644", "revid": "729019", "url": "https://it.wikipedia.org/wiki?curid=1632644", "title": "Albatros L 59", "text": "LAlbatros L 59 era un monomotore da turismo ad ala bassa, realizzato in un solo esemplare dall'azienda tedesca Albatros Flugzeugwerke GmbH negli anni venti.\nStoria del progetto.\nCon il termine della prima guerra mondiale e la ratifica del Trattato di Versailles da parte delle nazioni che vi avevano partecipato, l'aviazione dell'oramai smembrato Impero tedesco era stata drasticamente ridotta ed i voli, dopo che inizialmente vennero vietati, ripresero solo dopo qualche tempo limitatamente ai servizi di trasporto civile. La timida rinascita del mercato dell'aviazione nella neofondata Repubblica di Weimar indusse alcune aziende a sviluppare nuovi modelli da destinare al mercato dell'aviazione generale.\nL'Albatros incaric\u00f2 il proprio ufficio tecnico di disegnare un modello adatto allo scopo. Per poter competere con le altre aziende concorrenti venne pianificato un progetto che si sviluppasse da una base comune, un monoposto, identificato come L 59, adatto per il volo turistico ed un biposto, identificato come L 60, che aveva una maggior duttilit\u00e0 ed adatto per la sua conformazione anche ad essere utilizzato come aereo da addestramento.\nIl monoposto L 59 era caratterizzato da una fusoliera a sezione rettangolare dotata di un singolo abitacolo aperto, che terminava posteriormente in un classico impennaggio di coda monoderiva. L'ala era montata bassa a sbalzo, collegata nella parte inferiore ad un largo carrello d'atterraggio fisso \"a pantalone\". Adatto ad essere motorizzato con propulsori da bassa potenza, attorno ai 60 hp, il gruppo motoelica era posizionato all'apice anteriore della fusoliera in configurazione traente.\nL'unico esemplare realizzato, WerkNr. 10007, venne portato in volo per la prima volta nel corso del 1923 quindi immatricolato D-632."}
{"id": "1632645", "revid": "78273", "url": "https://it.wikipedia.org/wiki?curid=1632645", "title": "Chiesa madonnia modena", "text": ""}
{"id": "1632646", "revid": "24443", "url": "https://it.wikipedia.org/wiki?curid=1632646", "title": "Mont Dolent", "text": ""}
{"id": "1632653", "revid": "2091899", "url": "https://it.wikipedia.org/wiki?curid=1632653", "title": "Xunantunich", "text": "Xunantunich (pronuncia \"sci\u00f9-nan-t\u00f9nic' \") \u00e8 un sito archeologico costruito dalla civilt\u00e0 Maya situato in Belize, a 130\u00a0km a ovest rispetto a Belize City, nel distretto di Cayo.\nGeografia e storia.\nXunantunich si trova sopra una elevazione presso il fiume Mopan, in vista del confine con il Guatemala. Il nome dato al sito significa \"donna di pietra\" nella lingua Maya (combinazione di due termini dei dialetti Mopan e Yucateco); il nome originale antico \u00e8 sconosciuto. La \"donna di pietra\" sarebbe il fantasma di una donna che diversi abitanti del posto credono abiti nel sito, sin dal 1892, vestita di bianco e con gli occhi di colore rosso fuoco. Compare di fronte al Castillo per salire le scale di pietra e scomparire attraverso un muro.\nMolte delle strutture vennero costruite durante l'Et\u00e0 Classica dei Maya, tra il 200 e il 900. Alcune di esse vennero danneggiate da un terremoto, probabile causa dell'abbandono della zona.\nIl nucleo di Xunantunich si estende per circa 2,6\u00a0km quadrati, costituito da una serie di 6 \"plazas\" circondate da pi\u00f9 di 26 templi e palazzi. Una delle strutture, la piramide conosciuta come \"El Castillo\", \u00e8 la seconda struttura pi\u00f9 alta in Belize, dopo il tempio di El Caracol, misurando 40 metri in altezza. \nAlcuni scavi archeologici hanno riportato alla luce diverse facciate ricoperte di fregi dei templi antichi. Diverse prove dimostrano che il tempio venne costruito in tre fasi diverse nei secoli VII, VIII, e IX. I fregi vennero scolpiti nell'ultima fase.\nLe prime spedizioni moderne esplorative sul sito vennero condotte da Thomas Gann nel 1894 e nel 1895. Altri progetti e scavi sono stati condotti dal 1930 al 1990.\nUna delle stele meglio conservate \u00e8 stata datata come costruita tra il 200 a.C. e il 150.. Su di essa \u00e8 rappresentata una figura Maya in posa rivolta verso sinistra."}
{"id": "1632654", "revid": "119859830", "url": "https://it.wikipedia.org/wiki?curid=1632654", "title": "Caroline's a Victim/Birds", "text": "Caroline's A Victim/Birds \u00e8 il primo singolo di Kate Nash. \u00c8 un doppio singolo in vinile uscito in Inghilterra in edizione limitata; da un lato c'\u00e8 \"Caroline's A Victim\", canzone di cui \u00e8 stato girato anche un video, nell'altro lato c'\u00e8 invece \"Birds\", inserita poi nella tracklist di \"Made of Bricks\". \"Caroline's A Victim\" \u00e8 stata una delle pi\u00f9 ascoltate sul profilo Myspace della cantante.\nTracce.\n7\" / Download Digitale"}
{"id": "1632656", "revid": "3732", "url": "https://it.wikipedia.org/wiki?curid=1632656", "title": "William Buckley", "text": "Biografia.\nFormazione.\n\u00c8 il sesto dei dieci figli di William Frank Buckley, un imprenditore che ha fatto una fortuna con il petrolio in Messico. Il padre affida l'educazione di William junior a degli insegnanti privati nella sua tenuta di Sharon in Connecticut, dove si \u00e8 trasferito negli anni Trenta.\nWilliam poi frequenta le scuole medie a Parigi e le superiori a Londra, al liceo cattolico di Beaumont. Fin da giovane sviluppa gli interessi pi\u00f9 diversi: dalla musica alla vela, dallo sci all'equitazione. Ma la sua passione principale \u00e8 la letteratura.\nRitornato a New York, perfeziona gli studi scolastici alla prestigiosa \u00abMillbrook School\u00bb, in cui si diploma nel 1943.\nDopo la seconda guerra mondiale si iscrive all'Universit\u00e0 di Yale, dove diventa membro della \"societ\u00e0 segreta\" \"Skull and Bones\" (\u00abTeschio ed ossa\u00bb), oltre che membro attivo del Partito Conservatore e della \"Yale Political Union\". \u00c8 anche direttore del giornale universitario, \"Yale Daily News\". Nel 1950 si laurea; successivamente si sposa con Patricia Alden Austin Taylor.\nGrazie alle sue conoscenze del Messico, lavora per la CIA nel Paese latinoamericano. Ma dopo un'esperienza di nemmeno un anno decide di tornare negli Stati Uniti per dedicarsi all'attivit\u00e0 pubblicistica.\nAttivit\u00e0 pubblicistica.\nPubblica il suo primo libro nel 1951, \"God and Man at Yale\", in cui espone ad una critica serrata il sistema formativo americano. In esso affermava: \u00abI \"liberal\" dicono di voler dare spazio anche ad altre opinioni, ma poi sono scioccati e offesi quando scoprono che esistono anche altre opinioni\u00bb. Nel 1954, insieme a Brent Bozell, scrive \"McCarthy and His Enemies\", in cui difende con forza il senatore repubblicano e la sua battaglia anticomunista.\nNel 1955 Buckley fonda il periodico \"National Review\" insieme a Frank Meyer, il padre spirituale del \"fusionismo\". La loro idea \u00e8 semplice: conservatori, \"liberal\", libertari, anticomunisti e cristiani tradizionalisti possono convivere tra loro. Il dialogo non \u00e8 soltanto desiderabile, ma necessario.\nCon il passare degli anni la \"National Review\" diventa la \"palestra\" del conservatorismo statunitense. In essa le sue tre \"correnti\" (il tradizionalismo, il libertarismo e l'anticomunismo) si fondono in un movimento culturale autenticamente nazionale.\nTra i primi a dare il loro contributo alla rivista vi sono personaggi come Russell Kirk e Richard Weaver. Altri nomi importanti sono quelli di John Chamberlain, Wilhelm R\u00f6pke e Max Eastman. Un nutrito gruppo di ex comunisti collabora molto attivamente alla rivista: lo stesso Frank Meyer, James Burnham, Willmore Kendall, William Schlamm ed altri.\nImpegno politico.\nNel 1960 Buckley partecipa alla fondazione del movimento dei \u00abGiovani americani per la Libert\u00e0\u00bb (\"Young Americans for Freedom\"). Nel 1964 \u00e8 uno dei giovani sostenitori della candidatura alla Casa Bianca del repubblicano Barry Goldwater, che ottiene la nomination, ma poi in novembre \u00e8 sconfitto dal democratico Lyndon Johnson.\nNel 1965 si candida a sindaco di New York per il Partito Conservatore, in polemica con il candidato ufficiale repubblicano di John Lindsay, che professa idee \"liberal\". Nel 1968, anno elettorale, d\u00e0 vita durante la \"convention\" democratica di Chicago \nad uno storico dibattito televisivo con lo scrittore Gore Vidal.\nIl suo impegno politico non ha soste: nel 1973 diventa delegato degli Stati Uniti alle Nazioni Unite. Nel 1980 contribuisce all'elezione di Ronald Reagan. Il neo presidente gli offre un ruolo nella sua amministrazione, ma Buckely ringrazia e declina l'invito.\nNel 1991, un anno dopo essersi ritirato dalla direzione attiva della \"National Review\", Buckley riceve la \"Medaglia presidenziale della libert\u00e0\" (\"Presidential Medal of Freedom\") dalle mani di George Bush padre.\nTrasmissioni televisive.\nOltre al famoso duello televisivo con Gore Vidal, Buckley \u00e8 ricordato presso il pubblico americano soprattutto per il programma \"Linea di fuoco\" (\"Firing Line\"), talk show della rete pubblica PBS andato in onda ininterrottamente per 33 anni, dal 1966 al 1999."}
{"id": "1632657", "revid": "9", "url": "https://it.wikipedia.org/wiki?curid=1632657", "title": "Caroline's a Victim/ Birds", "text": ""}
{"id": "1632658", "revid": "9", "url": "https://it.wikipedia.org/wiki?curid=1632658", "title": "Caroline's a Victim", "text": ""}
{"id": "1632664", "revid": "767487", "url": "https://it.wikipedia.org/wiki?curid=1632664", "title": "Michael Hoeye", "text": "Hoeye vive nell'Oregon con la moglie Martha.\n\u00c8 l'autore delle \"Hermux Tantamoq Adventures\", una serie di romanzi del mistero per bambini."}
{"id": "1632670", "revid": "1543377", "url": "https://it.wikipedia.org/wiki?curid=1632670", "title": "Siemens-Halske Sh 4", "text": "Il Siemens-Halske Sh 4 era un motore aeronautico radiale a 5 cilindri raffreddato ad aria prodotto dall'azienda tedesca Siemens-Schuckertwerke negli anni venti. Come gli altri motori della gamma l'azienda, che era controllata dalla Siemens-Halske AG, utilizzava il marchio dell'azienda madre. Nella sua prima versione del 1921, veniva accreditato di 56 CV (41 kW).\nFaceva parte di una famiglia di motori radiali che si differenziavano solamente nella quantit\u00e0 di cilindri e che avevano molte componenti comuni:"}
{"id": "1632671", "revid": "287204", "url": "https://it.wikipedia.org/wiki?curid=1632671", "title": "Giovanni Parenti", "text": "Biografia.\nNato probabilmente a Carmignano, comp\u00ec stud\u00ee di diritto e fu giudice a Civita Castellana. Entr\u00f2 nell'Ordine francescano, nel 1219, dopo la visita di san Francesco a Firenze, nel 1211.\nFu inviato nel 1219 da san Francesco in Spagna, dove fond\u00f2, in prossimit\u00e0 di Saragozza, il primo convento dell'Ordine e organizz\u00f2 un'opera di proselitismo. Era ancora responsabile provinciale della Spagna, quando nel capitolo d'Assisi (30 maggio 1227) fu eletto alla guida dell'ordine dei Frati Minori, come primo successore di san Francesco, scomparso nell'ottobre del 1226 (il \"predecessore\" di Parenti, Pietro Cattani, era stato nominato da Francesco a succedergli nel 1220, ma era morto nel 1221).\nNei contrasti sorti nell'Ordine, durante la reggenza di sette mesi di Elia da Cortona, relativamente all'osservanza pi\u00f9 o meno rigorosa della Regola di povert\u00e0, Parenti, pur difendendo \"Madonna Povert\u00e0\", si adoper\u00f2 per l'unit\u00e0 dell'Ordine e ottenne da Papa Gregorio IX la bolla \"Quo elongati\" (1230). Fu poi a Roma e a Firenze, per missioni di pacificazione nelle citt\u00e0.\nNel corso delle dispute tra \"conventuali\" e \"spirituali\", nel Capitolo generale del 1230 frate Elia da Cortona tent\u00f2 di riprendere il controllo dell'Ordine francescano, ma senza successo, a causa dell'opposizione incontrata. Elia fu per\u00f2 eletto nel 1232 Ministro Generale, al posto di Parenti, dopo che questi era stato spinto alle dimissioni.\nNell'ultimo periodo della sua vita and\u00f2 a predicare in Corsica e in Sardegna, dove mor\u00ec nel convento di Monte Rasu, oggi sito nel territorio comunale di Bottidda (SS).\nViene attribuita a Giovanni Parenti un'opera in latino, scritta in forma di allegoria, databile al 1227, dal titolo \"Sacrum commercium sancti Francisci cum domina Paupertate\" (\"Le mistiche nozze di san Francesco con madonna Povert\u00e0\") che influenz\u00f2 la letteratura seguente su san Francesco, compreso il canto XI del Paradiso, dove Dante, nel panegirico del santo, parla delle nozze con la Povert\u00e0."}
{"id": "1632680", "revid": "1573940", "url": "https://it.wikipedia.org/wiki?curid=1632680", "title": "Larosterna inca", "text": "La sterna inca (Larosterna inca ), \u00e8 un uccello della sottofamiglia Sterninae nella famiglia Laridae, e unico rappresentante del genere Larosterna.\nTassonomia.\n\"Larosterna inca\" non ha sottospecie, \u00e8 monotipica.\nAspetti morfologici.\nTra tutte le sterne, questa \u00e8 sicuramente la pi\u00f9 appariscente. Il piumaggio \u00e8 grigio-ardesia, leggermente pi\u00f9 scuro sul capo e sulla coda, ma la caratteristica principale \u00e8 la coppia di piume bianche, simili a baffi, di oltre cinque centimetri ai lati del becco rosso-arancio. Le ali sono bordate di bianco e le zampe hanno il colore del becco, mentre sui \"baffi\" c'\u00e8 una macchia gialla. \u00c8 lunga 39-42 centimetri e pesa 175-200 grammi, la livrea \u00e8 uguale nei due sessi.\nDistribuzione e habitat.\nQuesta sterna vive lungo le coste andine, dal Per\u00f9 al Cile. \u00c8 saltuaria in Ecuador, Colombia e Panama.\nBiologia.\nLa sterna inca \u00e8 un uccello sociale, vive in colonie sulle scogliere dell'America del Sud e la sua presenza \u00e8 strettamente legata alla Corrente di Humboldt, nella quale si trova il suo nutrimento. Si ciba di pesce, soprattutto di acciughe che caccia come la maggior parte delle sterne, cio\u00e8 tuffandosi dall'alto sulla sua preda. Si riunisce anche in grandi stormi attorno a otarie e a megattere per raccogliere gli avanzi di cibo.\nNidifica in buche del terreno o nei vecchi nidi abbandonati dei pinguini di Humboldt. La femmina depone 1-2 uova che cova per circa trenta giorni. I pulcini lasciano il nido alla settima settimana dalla schiusa.\nIl verso \u00e8 simile al miagolio di un gatto."}
{"id": "1632683", "revid": "1904508", "url": "https://it.wikipedia.org/wiki?curid=1632683", "title": "Luigi del Liechtenstein", "text": "Biografia.\nGiovinezza ed educazione.\nDopo aver compiuto gli studi primari a Vaduz, ha frequentato la Royal Military Academy Sandhurst e servito per sei mesi, come ufficiale dell'esercito britannico, nelle Coldstream Guards di stanza a Hong Kong e a Londra. Successivamente, ha ripreso nuovamente gli studi all'Universit\u00e0 di Salisburgo, dove ha conseguito la laurea magistrale in giurisprudenza nel 1993.\nMatrimonio.\nIl 3 luglio 1993, nella chiesa di San Florino (in seguito cattedrale) di Vaduz, Luigi ha sposato la duchessa in Baviera e principessa di Baviera Sofia, che da allora ha assunto il titolo di principessa ereditaria del Liechtenstein e contessa di Rietberg. \nAttivit\u00e0 dinastiche.\nHa lavorato fino al 1996 in una societ\u00e0 di valutazione e controllo londinese, prima di far ritorno in patria per dedicarsi all'amministrazione delle finanze paterne. Luigi \u00e8 stato uno dei firmatari, con il padre, della Costituzione del Liechtenstein del 1990.\nIl suo coinvolgimento nella gestione politica del principato \u00e8 aumentata progressivamente nel tempo fino a quando, nel 2004, \u00e8 stato nominato reggente del principato (\"Stellvertreter des F\u00fcrsten\") assumendone \"de facto\" la guida.\nDiscendenza.\nLuigi e Sofia di Baviera hanno quattro figli: "}
{"id": "1632697", "revid": "53508", "url": "https://it.wikipedia.org/wiki?curid=1632697", "title": "Cai (stato)", "text": "Lo Stato di C\u00e0i(cinese: \u8521\u570b; pinyin: C\u00e0i Gu\u00f3) fu uno Stato della Cina sorto durante la dinastia Zhou (1122-256 a.C.), che raggiunse il culmine durante il Periodo delle Primavere e degli Autunni e si estinse all'inizio del Periodo dei regni combattenti (475-221 a.C.)\nStoria.\nIl primo re Zh\u014du, Wu ( ?-1043 a.C.) concesse titoli e territori al suo fratello pi\u00f9 giovane, J\u012b D\u00f9, che fu incoronato primo re di Zh\u00f9m\u01cedi\u00e0n, Henan (l'attuale Shanghai), e venne soprannomianto C\u00e0i Sh\u00fad\u00f9 (\"Zio Cai\"). Suo figlio J\u012b H\u00fa (C\u00e0i Zh\u00f2ng), stabil\u00ec la capitale a Sh\u00e0ngc\u00e0i.\nDurante il periodo delle Primavere e degli Autunni, sia a causa della debole autorit\u00e0 centrale del re Zhou, che dall'invasione da parte dello Stato di Ch\u01d4, lo Stato di Ca\u00ec fu costretto a spostare nel 531 a.C. la capitale prima a X\u012bnc\u00e0i e successivamente a Zh\u014dul\u00e1i (\u5dde\u4f86), oggi Fengtai (\u9cf3\u53f0)) Huainan, Anhui) e in un louogo chiamato Xi\u00e0c\u00e0i (\u4e0b\u8521).\nNel 447 a.C. il re Hui di Chu conquist\u00f2 lo Stato di C\u00e0i che divenne una zona strategica della frontiera settentrionale di Ch\u01d4. Al marchese di Cai fu permesso migrare a sud presso il Fiume Giallo in un'area ora chiamata Changde, Hunan, e fondare la citt\u00e0 di G\u0101oc\u00e0i(\u9ad8\u8521); 80 anni pi\u00f9 tardi anche questo territorio autonomo scomparve.\nSovrani di C\u00e0i.\nI sovrani di Cai furono tutti legati alla famiglia imperiale di Zh\u014du (Ji) con il rango di marchese."}
{"id": "1632699", "revid": "767487", "url": "https://it.wikipedia.org/wiki?curid=1632699", "title": "Knapsack", "text": "I Knapsack sono stati una band indie rock/emo formatasi in California nel 1993. Blair Shehan e Colby Mancasola si conobbero all'Universit\u00e0 della California. Decisero di mettere su una band, e Jason Bokros e Rod Meyer completarono la formazione.\nNel 1994 la band pubblic\u00f2 un singolo per l'etichetta indipendente Goldenrod Records e l'anno successivo firm\u00f2 un contratto discografico con la Alias Records. Nel 1995 venne pubblicato il primo album della band, Silver Sweepstakes. Inizi\u00f2 dunque una grande tourn\u00e9e con altre band come Pavement, Rocket from the Crypt, Jawbox e Drive Like Jehu.\nIl chitarrista Jason Bokros lasci\u00f2 la band subito dopo la pubblicazione del secondo album del gruppo, Day Three of My New Life (1997). Il suo posto venne preso da Sergie Loobkoff, ex Samian. Nel 1998 fu pubblicato il terzo album della band, This Conversation is Ending Starting Right Now.\nLa band si sciolse nel 2000, e Blair Shehan and\u00f2 a formare i The Jealous Sound."}
{"id": "1632700", "revid": "287204", "url": "https://it.wikipedia.org/wiki?curid=1632700", "title": "Serie A 1953 (pallavolo maschile)", "text": "La Serie A maschile FIPAV 1953 fu la 8\u00aa edizione del principale torneo pallavolistico italiano organizzato dalla FIPAV.\nEra contemplato il pareggio. Il titolo fu conquistato dalla Minelli Modena; la Borsalino Alessandria si ritir\u00f2 prima dell'inizio del torneo, mentre la Lazio Roma si ritir\u00f2 nel corso del girone di ritorno; furono considerati validi i soli risultati conseguiti nel girone d'andata. Ferrovieri Parma, Robur Ravenna e Torrione Brescia furono penalizzati di un punto per la rinuncia rispettivamente alle gare di Trieste, Genova e ancora Trieste."}
{"id": "1632702", "revid": "1803", "url": "https://it.wikipedia.org/wiki?curid=1632702", "title": "Mandorle pelate", "text": ""}
{"id": "1632703", "revid": "870065", "url": "https://it.wikipedia.org/wiki?curid=1632703", "title": "Teoria cyborg", "text": ""}
{"id": "1632712", "revid": "1543377", "url": "https://it.wikipedia.org/wiki?curid=1632712", "title": "Cyberfemminismo", "text": "Il cyberfemminismo \u00e8 un approccio femminista che mette in primo piano la relazione tra cyberspazio, Internet e tecnologia. Con il termine si pu\u00f2 fare riferimento a una specifica filosofia, metodologia o comunit\u00e0. Il termine \u00e8 stato coniato all'inizio degli anni '90 per designare le ricerche delle femministe volte a teorizzare, criticare, esplorare e ricostruire Internet, il cyberspazio e le tecnologie dei nuovi media in generale. Il catalizzatore fondamentale per la formazione del pensiero cyberfemminista \u00e8 attribuito al \"Manifesto Cyborg\" di Donna Haraway (1991), al femminismo della terza ondata, al femminismo post-strutturalista, alla cultura riot grrrl e alla critica femminista sulla notevole emarginazione delle donne nelle discussioni sulla tecnologia.\nNascita e definizione del cyberfemminismo.\nSono varie le definizioni di cyberfemminismo espresse nel tempo, data la pluralit\u00e0 dei metodi di approccio.\nNella sua introduzione al \"Manifesto cyborg\" di Donna Haraway (Feltrinelli, 1995), Rosi Braidotti sostiene che il cyberfemminismo \u00abinaugura un nuovo modo di pensare l'identit\u00e0 sessuata\u00bb, per superare le logiche binarie che contrappongono il maschile al femminile. L'obiettivo \u00e8 quello di ripensare la comunit\u00e0 come \u00abinsieme fluttuante di soggetti\u00bb, allo stesso tempo semiotici e materiali, \u00abuniti dal desiderio di forgiare legami che non riproducano la matrice sessista e razzista del pensiero logocentrico\u00bb. Il cyborg infatti \u00abdiffonde e confonde deliberatamente e abbastanza spudoratamente le distinzioni dualistiche che fondano la nostra cultura, quelle tra umano/meccanico; natura/cultura; maschile/femminile; edipico/non edipico ecc.\u00bb: \u00ab\u00e8 un modo di pensare la specificit\u00e0 senza piombare nel relativismo\u00bb. Il \"soggetto cyber\" \u00e8 inoltre \u00abdiventato una figurazione per le molteplici identit\u00e0 sessuali minoritarie e trasgressive, che non si riconoscono nell'eterosessualit\u00e0 di stato e rifiutano anche l'omosessualit\u00e0 come ghetto socio-culturale\u00bb.\nIl cyberfemminismo si \u00e8 in parte sviluppato come reazione agli approcci femministi degli anni '80 pessimisti nei confronti della tecnologia, vista come intrinsecamente maschile e come un \"giocattolo per ragazzi\". Come afferma l'artista cibernetica Faith Wilding, \u00abse il femminismo dev'essere adeguato al suo cyber-potenziale, allora deve cambiare per stare al passo con le mutevoli complessit\u00e0 delle realt\u00e0 sociali e delle condizioni di vita, le quali subiscono il profondo impatto che le tecnologie delle comunicazioni e la tecno-scienza hanno su tutte le nostre vite. Spetta al cyberfemminismo usare le intuizioni teoriche femministe e gli strumenti strategici, ed unirli alle cyber-tecniche per combattere realmente il vero sessismo, razzismo, militarismo codificati nel software e nell'hardware della Rete, politicizzando in modo tale questo ambiente\u00bb.\nLa studiosa americana Mia Consalvo definisce il cyberfemminismo come:\nNel 1991, insieme alla pubblicazione del \"Manifesto cyborg\", in Australia viene fondato il collettivo artistico VNS Matrix, la cui pratica si concentra soprattutto sul ruolo delle donne nella tecnologia e nell'arte, affrontando in particolare il problema del \u00abdominio e controllo del genere nelle nuove tecnologie\u00bb ed esplorando \u00abla costruzione dello spazio sociale, dell'identit\u00e0 e della sessualit\u00e0 nel cyberspazio\u00bb. Come scrive una delle fondatrici del gruppo, Julianne Pierce, \u00abnel 1991, in un'accogliente citt\u00e0 australiana chiamata Adelaide, quattro ragazze annoiate decisero di divertirsi con l'arte e la teoria femminista francese... in omaggio a Donna Haraway cominciarono a giocare sull'idea del cyberfemminismo\u00bb. Lo stesso anno il collettivo pubblica il \"Manifesto Cyberfemminista per il XXI secolo\", \u00abper inserire le donne, la fluidit\u00e0 corporea e la coscienza politica negli spazi elettronici\u00bb: \u00absiamo il virus del disordine del nuovo mondo / rompiamo il simbolico dall'interno / sabotatrici del sistema del \"big daddy\"\u00bb (\u00abwe are the virus of the new world disorder / rupturing the symbolic from within / saboteurs of big daddy mainframe\u00bb).\nSempre nel 1991, la marxista-cibernetica Sadie Plant definisce, con il termine \"cyberfemminismo\", l'influenza femminilizzante della tecnologia sulla societ\u00e0 occidentale: \u00abnel cyberspazio il corpo \u00e8 diventato il punto di fusione di flussi diversi di informazione, un sistema di elaborazione n\u00e9 maschile n\u00e9 femminile\u00bb.\nNel settembre 1997 la comunit\u00e0 cyberfemminista berlinese dell'Old Boys Network organizza il primo congresso cyberfemminista internazionale e stila \"100 antitesi\" su cosa non \u00e8 il cyberfemminismo: \u00abnon \u00e8 una dichiarazione di moda\u00bb, \u00abnon \u00e8 completo\u00bb, \u00abnon \u00e8 anti maschio\u00bb, \u00abnon \u00e8 apolitico\u00bb, \u00abnon \u00e8 concreto\u00bb, \u00abnon \u00e8 politically correct\u00bb, \u00abnon \u00e8 senza limiti\u00bb, \u00abnon \u00e8 neutrale\u00bb, \u00abnon \u00e8 lacaniano\u00bb, \u00abnon \u00e8 fantascienza\u00bb, \u00abnon si occupa di giocattoli noiosi per ragazzi annoiati\u00bb, \u00abnon \u00e8 una strada a senso unico\u00bb, \u00abnon \u00e8 solo femminismo\u00bb e \u00abnon \u00e8 un solo femminismo\u00bb, \u00abnon ha una sola lingua\u00bb, ecc. La fondatrice dell'Old Boys Network, Cornelia Sollfrank, afferma inoltre che \u00abil Cyberfemminismo \u00e8 un mito. Un mito \u00e8 una storia di origine non identificabile, o di origini differenti. Un mito si basa su una storia principale che \u00e8 raccontata pi\u00f9 e pi\u00f9 volte in diverse varianti. Un mito nega un'unica storia cos\u00ec come un'unica verit\u00e0, ed implica una ricerca della verit\u00e0 negli spazi, nelle differenze tra le storie differenti. Parlare del Cyberfemminismo come di un mito non intende mistificarlo, ma indica semplicemente che il Cyberfemminismo esiste soltanto nella pluralit\u00e0\u00bb.\nIl cyberfemminismo \u00e8 anche considerato precursore del \"femminismo in rete\" (en: \"networked feminism\") ed \u00e8 stato posto in relazione al campo di ricerca della scienza femminista e degli studi tecnologici.\nPresupposti teorici.\nLa teoria cyborg di Donna Haraway.\nDonna Haraway \u00e8 considerata la madre del cyberfemminismo grazie al suo saggio \"Manifesto cyborg. Donne, tecnologie e biopolitiche del corpo\" (1985), che ha conosciuto il successo nel 1991 con la pubblicazione in \"Simians, Cyborgs and Women: The Reinvention of Nature\".\nIl pensiero di Donna Haraway \u00e8 fondato sullo studio delle implicazioni della tecnologia e della scienza sulla vita dell'uomo moderno. Secondo la studiosa statunitense, la cultura occidentale \u00e8 sempre stata caratterizzata da una struttura binaria ruotante intorno a coppie di categorie come uomo/donna, naturale/artificiale, corpo/mente. Questo dualismo concettuale non \u00e8 simmetrico, ma \u00e8 basato sul predominio di un elemento sugli altri: \u00abnella tradizione occidentale sono esistiti persistenti dualismi e sono stati tutti funzionali alle logiche e alle pratiche del dominio sulle donne, sulla gente di colore, sulla natura, sui lavoratori, sugli animali: dal dominio cio\u00e8 di chiunque fosse costruito come altro col compito di rispecchiare il s\u00e9\u00bb. Haraway introduce quindi la figura del cyborg, che da invenzione fantascientifica diventa metafora della condizione umana. Il cyborg \u00e8 al contempo uomo e macchina, individuo non sessuato o situato oltre le categorie di genere, creatura sospesa tra finzione e realt\u00e0: \u00abil cyborg \u00e8 un organismo cibernetico, un ibrido di macchina e organismo, una creatura che appartiene tanto alla realt\u00e0 sociale quanto alla finzione\u00bb.\nQuesta figura permette di comprendere come la pretesa naturalit\u00e0 dell'uomo sia in effetti solo una costruzione culturale, poich\u00e9 tutti siamo in qualche modo dei cyborg. L'uso di protesi, lenti a contatto, by-pass sono solo un esempio di come la scienza sia penetrata nel quotidiano e abbia trasformato la vita dell'uomo moderno. La tecnologia ha influenzato soprattutto la concezione del corpo, che diventa un territorio di sperimentazione, di manipolazione, smettendo dunque di essere inalterato e intoccabile. Se il corpo pu\u00f2 venire trasformato e gestito, cade il mito che lo vede come sede di una naturalit\u00e0 opposta alla artificialit\u00e0. Di conseguenza viene invalidato il sistema di pensiero occidentale incentrato sulla contrapposizione di due elementi antitetici, perch\u00e9 non possiamo pi\u00f9 pensare all'uomo in termini esclusivamente biologici. Il cyborg \u00e8 infatti una creatura n\u00e9 macchina n\u00e9 uomo, n\u00e9 maschio n\u00e9 femmina, situato oltre i confini delle categorie che siamo normalmente abituati a utilizzare per interpretare il mondo.\n\"La Dialettica del Sesso\" di Shulamith Firestone.\nPrecursore in un certo senso del \"Manifesto cyborg\" di Haraway \u00e8 considerato il volume \"The Dialectic of Sex: The Case for Feminist Revolution\" (1970) della studiosa americana Shulamith Firestone, che si concentra sulla tecnologia riproduttiva, vista come una modalit\u00e0 per indebolire la connessione fra identit\u00e0 femminile e nascita del bambino, e per liberare le donne dall'obbligo di gestare figli per creare una famiglia nucleare. Secondo Firestone, la disuguaglianza di genere e l'oppressione contro le donne potrebbero essere risolte se i ruoli associati alla riproduzione non esistessero.\nSia Firestone che Haraway hanno ideali basati sul rendere androgini gli individui, ed entrambe auspicano che la societ\u00e0 vada oltre la biologia attraverso il miglioramento della tecnologia.\nEsiti pi\u00f9 recenti.\nL'uso del termine \"cyberfemminismo\" si \u00e8 ridotto nel nuovo millennio, in parte a causa della bolla delle dot-com che ha piegato l'inclinazione utopica di gran parte della cultura digitale.\nIn \"Cyberfemminismo 2.0\" (2012), Radhika Gajjala e Yeon Ju Oh sostengono che il cyberfemminismo abbia assunto nel XXI secolo diverse forme nuove e consista soprattutto nella partecipazione delle donne alla rete Internet. Le cyberfemministe si trovano nei blog femminili e nelle relative conferenze, nei giochi online femminili, nei fandom, nei social media, nei gruppi online di madri che svolgono attivismo \"pro\" allattamento, negli spazi online popolati da reti marginali di donne non occidentali, ecc. L'attivismo e l'azione femminista online \u00e8 particolarmente diffusa fra le donne di colore e fra i gruppi intersezionali.\nMagdalena Olszanowski ritiene che il cyberfemminismo ha sub\u00ecto un declino negli ultimi anni in ambito letterario e come movimento, e tuttavia non nell'arte, in cui esso \u00e8 ancora in atto e il cui contributo \u00e8 cruciale per lo sviluppo di un'estetica postumana.\nXenofemminismo.\nLo xenofemminismo \u00e8 un ramo del cyberfemminismo sorto attraverso il collettivo Laboria Cuboniks. Nel manifesto del 2018, \"Xenofeminism: A Politics for Alienation\" (it: \"Xenofemminismo: Una Politica per l'Alienazione\"), il collettivo esprime le proprie argomentazioni contro la natura concepita come naturale e immutabile \u2014 \u00abSe la natura \u00e8 ingiusta, cambia la natura!\u00bb \u2014, a favore di un futuro in cui tutte le identit\u00e0 siano essenzialmente \"agender\" (cio\u00e8 libere dal \"genere\" come costrutto culturale e sociale) e in cui il femminismo possa destabilizzare e reinterpretare gli \"strumenti del maestro\" per la ricostruzione della propria vita: \u00abLo xenofemminismo persegue l\u2019abolizione del genere. [...] Con il termine \u201cabolizionismo del genere\u201d intendiamo l\u2019ambizione di costruire una societ\u00e0 in cui i tratti attualmente riuniti sotto la rubrica del genere non possano pi\u00f9 fornire una griglia per il funzionamento asimmetrico del potere. L\u2019\u201cabolizionismo della razza\u201d si sviluppa con una formula simile \u2013 la lotta deve continuare fino a quando le caratteristiche attualmente razzializzate non siano pi\u00f9 la base della discriminazione, non pi\u00f9 del colore degli occhi. In ultima analisi, ogni abolizionismo emancipatorio deve tendere all\u2019orizzonte dell\u2019abolizionismo delle classi, poich\u00e9 \u00e8 nel capitalismo che incontriamo l\u2019oppressione nella sua forma trasparente e denaturalizzata: non siete sfruttat* o oppress* perch\u00e9 lavorator* salariat* o pover*; siete lavorator* o pover* perch\u00e9 siete sfruttat*\u00bb."}
{"id": "1632713", "revid": "392652", "url": "https://it.wikipedia.org/wiki?curid=1632713", "title": "Rosaro (Acquasparta)", "text": "Rosaro \u00e8 una frazione del comune di Acquasparta in provincia di Terni.\nIl piccolo paese, collocato vicino a Casigliano, si trova su una collina alta 363 , alla sinistra della valle del torrente Naia.\nSecondo i dati del censimento ISTAT 2001 , gli abitanti sono 48, mentre secondo il sito comunale sono 98.\nStoria.\nProbabilmente il toponimo deriva dal termine \"roseto\". Nel 1250, assieme ai castelli vicini, fu saccheggiato dai ghibellini tuderti. Per Rosaro, infatti, passava la \"via Ulpiana\", anticamente chiamata anche \"Strata\" o \"Petrosa\" o delle \"Sette Valli\": essa si immetteva poi, a San Gemini, sull'antica via Flaminia, e si incrociava anche con la via Romana che conduce a Spoleto e con una strada che conduce a Terni.\nSignore di Rosaro fu il casiglianese Ludovico degli Atti; alla fine della sua famiglia, il paese pass\u00f2 alla Camera Apostolica e nel 1607 fu venduto ai Corsini, assieme a Sismano.\nNel XVII secolo, il territorio di Rosaro fu oggetto di studi paleontologici da parte di Federico Cesi, il fondatore dell'Accademia dei Lincei .\nEconomia e manifestazioni.\nIl 10 agosto si svolgono festeggiamenti in onore del patrono, san Lorenzo."}
{"id": "1632715", "revid": "1924342", "url": "https://it.wikipedia.org/wiki?curid=1632715", "title": "Hey Ya!", "text": "Hey Ya! \u00e8 una canzone scritta e prodotta da Andr\u00e9 3000 per l'album \"The Love Below\", parte dell'album doppio \"Speakerboxxx/The Love Below\" degli OutKast. Memorabile la cover di Sam Lloyd in un episodio della 8\u00aa stagione di Scrubs - Medici ai primi ferri.\nDescrizione.\nPubblicato il 9 settembre 2003, il brano riscosse un successo planetario diventando una grandissima hit.\nFamosa anche la versione acustica live di Matt Weddle degli Obadiah Parker. In un episodio dell'ottava stagione della serie televisiva \"Scrubs - Medici ai primi ferri\" viene invece inserita la cover dei The Blanks.\nIl noto magazine americano \"Rolling Stone\" l'ha definita, nell'aggiornamento del 2021, la decima migliore canzone di tutti i tempi. \nVideo musicale.\nParticolarit\u00e0 di questa canzone \u00e8 anche il videoclip creato, ambientato nello studio dell'Ed Sullivan Show (ispirato allo studio dove debuttarono i Beatles in America), che vede un Andr\u00e9 3000 recitare il ruolo degli 8 componenti della band (ognuno con relativo nome).\nIl video ricorda molto, nell'ambientazione e nello stile (pi\u00f9 personaggi recitati da uno solo), Phil Collins nel suo video di \"Two Hearts\", che fa parte della colonna sonora del film \"Buster\", dove lo stesso Collins ne \u00e8 il protagonista."}
{"id": "1632718", "revid": "125859390", "url": "https://it.wikipedia.org/wiki?curid=1632718", "title": "Gianluca Grassadonia", "text": "Carriera.\nCalciatore.\nGli esordi.\nInizia la carriera in giovane et\u00e0, vestendo la maglia della Salernitana in Serie C. Durante la stagione 1989-1990, viene ceduto alla Primavera del Milan, dove colleziona diverse convocazioni in prima squadra, senza per\u00f2 esordirvi. Nella stagione 1991-1992 torna alla Salernitana. Nel 1989 gioc\u00f2 tre partite con la nazionale Under-18, sotto la guida del c.t. Giancarlo De Sisti.\nFoggia.\nL'esordio in Serie A avviene con il Foggia di Zden\u011bk Zeman (anche ricordato come \"Zemanlandia\" o Foggia dei Miracoli) durante la stagione 1992-1993, nella partita Cagliari-Foggia del 17 gennaio 1993 (terminata 1-1). La squadra rossonera \u00e8 promossa in Serie A e sconvolge il calcio italiano, soprattutto per l'opera originale del suo allenatore e per la nascita della marcatura a zona nello Stadio Pino Zaccheria.\nSalernitana.\nDal 1993 al 1996 milita nella Salernitana, dove centra con la squadra guidata da Delio Rossi la promozione al campionato di Serie B, mentre l'anno successivo sfiora la promozione in Serie A.\nNel 1996, il calciatore fu vittima di un grave episodio di violenza da parte degli ultras salernitani. In seguito a un'autorete del calciatore contro il Perugia, in una partita poi terminata con la vittoria dei salernitani, alcuni ultras granata a volto coperto e mai identificati sorpresero Grassadonia nel suo garage e lo colpirono ripetutamente alle spalle con calci e pugni, causandogli contusioni all'addome ed escoriazioni al volto. Il calciatore, semisvenuto, fu salvato dalla cellula fotoelettrica del cancello che costrinse gli aggressori alla fuga.\nCagliari.\nDal 1996 al 2003 milita nel Cagliari Calcio in qualit\u00e0 di capitano, collezionando in totale 135 presenze in campo. Qui realizza la sua prima rete nel calcio professionistico, oltre a centrare la promozione in Serie A nella stagione 1997-1998 con il tecnico Gian Piero Ventura.\nNella stagione 1998-1999, rischi\u00f2 di morire in campo durante la partita -Cagliari. Il 29 novembre 1998 Grassadonia ebbe un arresto cardio-respiratorio dopo che il centrocampista Tomas Locatelli, provando a saltare il marcatore, lo colp\u00ec involontariamente alla testa.. Dopo alcuni minuti, Il cuore del calciatore torn\u00f2 a battere grazie all'intervento del portiere Alessio Scarpi e del medico dell'Udinese Giorgio Indovina, che lo rianimarono mediante respirazione bocca a bocca e tre massaggi cardiaci. Il giornalista Vittorio Sanna, che quel giorno effettu\u00f2 la telecronaca della partita, comment\u00f2 cos\u00ec l'accaduto: \u00abSembrava morto, avevo paura di dire qualsiasi cosa ma soprattutto di far arrivare nelle case dei sardi, e soprattutto in quella dei familiari del calciatore, informazioni distorte\u00bb.\nGrazie all'intervento che salv\u00f2 la vita al suo compagno di squadra, Alessio Scarpi ottenne il primo 10 in pagella nella storia del calcio italiano dalla Gazzetta dello Sport.\nDopo una notte in ospedale, Grassadonia riprese gli allenamenti con i suoi compagni nonostante lo staff medico gli avesse consigliato qualche giorno di riposo. Il calciatore poi parl\u00f2 cos\u00ec ai microfoni dei giornalisti: \u00abVoglio giocare, il peggio \u00e8 passato. Per due giorni non ho voluto neanche vedere le immagini televisive. Solo dopo il racconto di Scarpi e del medico Indovina ho capito il rischio che ho corso. Devo ringraziarli perch\u00e9 mi hanno salvato la vita. Io invece non ricordavo nulla, dal momento in cui abbiamo lasciato l'albergo per arrivare allo stadio\u00bb.\nNel gennaio 2003, in seguito a una sconfitta della squadra sarda in trasferta contro il Venezia, la BMW X5 di Grassadonia fu incendiata sotto l'abitazione in cui viveva con la famiglia. I vigili del fuoco furono allertati da una chiamata anonima, mentre Grassadonia fu svegliato dai rumori e dalle fiamme. Gli investigatori pensarono ad un atto intimidatorio e ne ebbero conferma il mattino successivo, quando alla sede del Cagliari arriv\u00f2 una telefonata: \u00abQuesto \u00e8 solo il primo\u00bb. Inoltre, diverse scritte con minacce contro di lui apparvero sui muri della citt\u00e0.\nIn seguito a questo episodio, il calciatore accus\u00f2 l'ex societ\u00e0 rossobl\u00f9 nella persona di Massimo Cellino di istigazione alla violenza e doping. Su quest'ultimo fronte, Grassadonia disse che lui e alcuni colleghi venivano costretti a effettuare test antidoping al posto di un compagno di squadra al fine di evitargli sanzioni. Per quanto riguarda il discorso sulla violenza, afferm\u00f2 che Cellino era solito utilizzare le frange pi\u00f9 violente del tifo cagliaritano per esercitare pressioni sui suoi calciatori, compreso lui nel caso dell'incendio della sua auto.\nLa societ\u00e0 rossobl\u00f9 querel\u00f2 il calciatore, ma nella stagione 2007-2008 fu multata di 20 000 euro e penalizzata in classifica di tre punti per aver violato la clausola compromissoria, mentre Cellino fu deferito con inibizione di un anno e multato di 10 000 euro \u00abper aver violato l'obbligo di accettare la piena efficacia dei provvedimenti degli organi di giustizia sportiva e soggetti delegati della Figc, nonch\u00e9 per aver contravvenuto ai principi di lealt\u00e0, correttezza e probit\u00e0 sportiva\u00bb.\nLa penalizzazione del Cagliari fu in seguito annullata dalla Corte di Giustizia Federale, poich\u00e9 Grassadonia non era tesserato al momento della querela.\nChievo Verona.\nIl 30 gennaio 2003, in seguito all'attentato incendiario al suo fuoristrada, Grassadonia viene ceduto in prestito al Chievo Verona, sotto la guida dell'allenatore Luigi Delneri.\nVenezia.\nNella stagione 2003-2004, milita nel Venezia guidato da Angelo Gregucci.\nSalernitana.\nNel 2007 torna nella squadra della sua citt\u00e0 natale, chiudendo la sua carriera dove l'aveva iniziata.\nDisputa la sua ultima partita da calciatore nel giugno 2007.\nAllenatore.\nInizi.\n\u00c8 stato allenatore di Berretti e Primavera della .\nIl 1\u00ba novembre 2009 \u00e8 chiamato ad allenare la prima squadra salernitana in Serie B, subentrando ai gi\u00e0 precedenti esonerati Fabio Brini e Marco Cari. Viene esonerato il 14 marzo 2010, con la squadra distante 11 punti dai play-out.\nL'8 febbraio 2011 subentra al tecnico Renato Cioffi a guida della Casertana nei Dilettanti.\nPaganese.\nIl 20 luglio 2011 \u00e8 chiamato ad allenare la Paganese in Seconda divisione.\nIl 17 gennaio 2012 presenta le sue dimissioni dopo l'inaspettata esclusione, da parte della societ\u00e0, di tre calciatori facenti parte della rosa..\nIl 30 aprile 2012 la societ\u00e0 lo richiama sulla panchina. Porta la squadra alla qualificazione play-off e vince il campionato battendo il Chieti in finale. In questa occasione, dedica la vittoria del campionato a suo padre che era deceduto dieci giorni dopo le sue dimissioni.\nIl 12 maggio 2013, a fine campionato, annuncia di lasciare la panchina della societ\u00e0 campana.\nMessina.\nIl 3 dicembre 2013, chiamato dal patron Pietro Lo Monaco, subentra all'esonerato Gaetano Catalano sulla panchina del Messina.\nEreditata penultima in classifica nel girone B, porta la squadra siciliana a vincere il campionato di 2\u00aa Divisione Lega Pro 2013-2014, conquistando anche la promozione al campionato di Lega Pro 2014-2015.\nNello stesso anno vince il Derby dello Stretto che il Messina non centrava dalla stagione 2004-2005.\nNella stagione successiva viene esonerato dal club siciliano e sostituito da Nello Di Costanzo.\nIl ritorno alla Paganese.\nIl 6 agosto seguente torna sulla panchina della Paganese, con cui il 17 marzo 2016 rinnova per un'altra stagione sportiva.\nDopo aver condotto, nel campionato successivo, la squadra campana ad una inaspettata qualificazione ai play-off, la sua gestione segna una delle stagioni pi\u00f9 brillanti della storia azzurrostellata.\nIl 18 maggio 2017 lascia la guida tecnica della squadra di comune accordo con la societ\u00e0.\nPro Vercelli.\nIl 14 giugno 2017 viene chiamato in Serie B come tecnico della Pro Vercelli, confermando il sodalizio professionale iniziato a Pagani con il suo vice Luca Fusco. Qui conduce la squadra alla vittoria del derby contro il Novara, che la Pro Vercelli non centrava da 17 anni.\nIl 17 dicembre 2017 viene esonerato e sostituito da Gianluca Atzori.\nIl 22 gennaio 2018, dopo sole tre giornate, \u00e8 richiamato sulla panchina dal patron Massimo Secondo che defin\u00ec l'esonero del tecnico un errore della societ\u00e0.\nIl 7 maggio la societ\u00e0 piemontese lo sostituisce con Vito Grieco, con il quale la squadra retrocede in Serie C.\nFoggia.\nIl 30 giugno 2018, dopo la rescissione del contratto con la societ\u00e0 vercellese, viene ufficializzato come nuovo allenatore del , firmando un contratto fino al 2020..\nDopo aver azzerato gli 8 punti di penalizzazione e collezionato con la squadra rossonera 17 punti effettivi in 14 giornate, l'11 dicembre 2018 viene esonerato dopo la sconfitta per 3-1 contro il .\nL'11 marzo 2019 viene richiamato in sostituzione di Padalino, esonerato dopo 12 giornate in carica. Nonostante i 43 punti conquistati sul campo, i satanelli sono condannati dai punti di penalizzazione alla terzultima posizione. La squadra retrocede poi in Serie C dopo la discussa decisione della Lega B di non far disputare ai rossoneri i playout contro la Salernitana.\nCatanzaro.\nIl 21 ottobre 2019 viene chiamato a sostituire Gaetano Auteri sulla panchina del ma viene esonerato il 24 gennaio 2020 dopo le sconfitte in casa con il Monopoli e in trasferta sul campo del Teramo.\nPescara.\nIl 14 febbraio 2021 subentra sulla panchina del Pescara al posto dell'esonerato Roberto Breda, dopo che quest'ultimo aveva raccolto 12 punti in 14 partite e lasciato la squadra ultima nella classifica di Serie B.\nViene affiancato nello staff da Andrea Gessa, Marco Sansovini e Hugo Campagnaro. Con sole 3 vittorie, 6 pareggi e 6 sconfitte arriva penultimo con 32 punti non riuscendo ad evitare la retrocessione in Serie C. Due giorni prima dell\u2019ultima partita con la , club della sua citt\u00e0 dove risiede la sua famiglia, sua figlia viene aggredita da alcuni ultras granata con lo scopo di fare pressione all\u2019allenatore affinch\u00e9 non ostacolasse la promozione in Serie A della loro squadra; il club campano condanner\u00e0 l\u2019episodio mostrandosi solidale con Grassadonia prima del match che vincer\u00e0 comunque per 0-3. A fine anno l'allenatore campano non viene riconfermato alla guida della squadra: i 12 punti raccolti in 15 partite, anche considerato il pessimo avvio di campionato della squadra abruzzese, non sono infatti sufficienti per ottenere la permanenza in Serie B.\nTerzo ritorno alla Paganese.\nIl 5 settembre 2021 torna per la terza volta sulla panchina della , in sostituzione dell'esonerato Raffaele Di Napoli.\nStatistiche.\nStatistiche da allenatore.\n\"Statistiche aggiornate al 10 novembre 2021\""}
{"id": "1632719", "revid": "1318658", "url": "https://it.wikipedia.org/wiki?curid=1632719", "title": "Yaacov Agam", "text": "Biografia.\nNato a Rishon LeZion (all'epoca sotto il mandato governativo degli inglesi) da una famiglia religiosa, studia all'Accademia delle Arti e Design Bezalel a Gerusalemme. Dopodich\u00e9 si trasfer\u00ec a Zurigo, e poi a Parigi, dove si stabil\u00ec. La sua prima personale ebbe luogo nel 1953 a Parigi, alla Galleria Graven. Nel 1955 viene riconosciuto come uno dei pi\u00f9 importanti esponenti del neonato movimento artistico dell'Op art, e partecipa alla mostra \"La Mouvement\" insieme a Jes\u00fas Rafael Soto, Carlos Cruz-D\u00edez, Pol Bury, Alexander Calder, Jean Tinguely e Victor Vasarely. \nNel 1964 partecipa alla mostra Documenta 3 a Kassel in Germania.\nI lavori di Agam sono, solitamente, astratti con caratteristiche cinetiche; questo artista inoltre predilige l'uso di luci e suoni nelle sue installazioni.\nI suoi pezzi pi\u00f9 conosciuti includono:\n\u00c8 anche molto conosciuto per aver inventato una nuova tecnica di stampa, l'agamografia. Nel 1996 \u00e8 stato insignito dall'UNESCO della Medaglia Jan Amos Comenius per aver ideato il \"Metodo Agam\", un sistema per l'educazione visiva dei bambini."}
{"id": "1632721", "revid": "287204", "url": "https://it.wikipedia.org/wiki?curid=1632721", "title": "Steven Smith", "text": ""}
{"id": "1632731", "revid": "767487", "url": "https://it.wikipedia.org/wiki?curid=1632731", "title": "Kassia", "text": "Biografia.\nNata in una famiglia aristocratica greco-bizantina, essa \u00e8 stata una delle prime compositrici medioevali di cui ci siano pervenute un numero notevole di opere, tanto che i musicologi ed i musicisti hanno avuto modo di poter studiare le sue composizioni. Il complesso della sua opera \u00e8 costituito da circa cinquanta inni, di cui ventitr\u00e9 fanno parte della liturgia della chiesa ortodossa. Il numero esatto dei suoi lavori \u00e8 comunque imprecisato visto che diversi inni vengono ascritti a diversi autori, in manoscritti diversi, e sono spesso identificati come anonimi.\nOltre agli inni, ci sono pervenuti 261 versi di carattere profano, molti dei quali sono degli epigrammi e degli aforismi chiamati \"versi gnomici\".\nIndichiamo di seguito un esempio:\nOdio l'uomo ricco che si lamenta come se fosse povero.\nTre cronisti bizantini dell'epoca, Simeone il logotete, Giorgio il monaco (anche detto Giorgio il peccatore) e Leo il grammatico, sostengono che ella partecip\u00f2 ad un ricevimento in cui l'imperatore bizantino Teofilo avrebbe dovuto scegliere la sua sposa, consegnando alla prescelta, come d'uso, una mela d'oro. Affascinato dalla bellezza di Kassia, il giovane imperatore l'avvicin\u00f2 e le disse: \"Attraverso una donna si distillano le passioni pi\u00f9 vili (riferendosi al peccato originale di Eva)\". Kassia gli rispose dicendogli: \"Ma attraverso una donna giungono le cose migliori (riferendosi alla nascita di Ges\u00f9).\" Per orgoglio Teofilo scelse un'altra sposa, Teodora.\nDopo questo episodio, ella fond\u00f2 un monastero ad ovest di Costantinopoli di cui divenne la badessa. Nonostante molti studiosi attribuiscono questo suo comportamento all'amarezza per il mancato matrimonio con l'imperatore, una lettera di Teodoro Studita indica che ella aveva altre motivazioni per scegliere una vita monastica. Queste erano in stretta relazione con il vicino monastero di Studion che gioc\u00f2 un ruolo centrale nella riedizione della liturgia bizantina fra il IX e il X secolo. Questa situazione ha contribuito a che le opere di Kassia siano giunte intatte sino ai nostri giorni.\nElla scrisse molti inni per la liturgia cristiana, il pi\u00f9 famoso dei quali \u00e8 \"Inno di Kassiani\" che viene cantato il marted\u00ec santo. \nLa tradizione dice che l'imperatore Teofilo, che era innamorato di Kassia, chiese di vederla ancora una volta prima di morire. Si rec\u00f2 pertanto al monastero di Kassia. Ella stava scrivendo il suo \"Inno\" quando ud\u00ec che l'imperatore voleva vederla. Ella era ancora innamorata di Teofilo ma ormai aveva dedicato la sua vita a Dio e scacci\u00f2 dalla sua mente questo pensiero per evitare che lo stesso potesse sovrastare il suo sentimento religioso. Lasci\u00f2 cos\u00ec il suo inno incompiuto sul tavolo e si nascose dietro una porta. Teofilo entr\u00f2 da solo nella cella ma non trov\u00f2 Kassia. La cerc\u00f2 nella cella ma lei non era l\u00ec; nascosta lo guardava. Teofilo era molto triste, pianse e rimpianse di aver, in un moto di orgoglio, respinto una si bella ed intellettuale donna. Poi not\u00f2 l'inno incompiuto giacente sul tavolo e lo lesse. Quando lo ebbe letto si sedette al tavolo e termin\u00f2 l'inno che Kassia aveva lasciato incompleto. La leggenda dice che mentre stava per andar via intravide Kassia ma non le parl\u00f2. Ella entr\u00f2 nella stanza dopo che Teofilo era andato via, lesse quanto egli aveva scritto e pianse accoratamente.\nL\"'Inno di Kassiani\" viene cantato durante la settimana santa il mercoled\u00ec santo."}
{"id": "1632735", "revid": "116554774", "url": "https://it.wikipedia.org/wiki?curid=1632735", "title": "Oberon (librogame)", "text": "Oberon (\"The World of Lone Wolf\") \u00e8 una serie di 4 librogame ideata da Joe Dever e Ian Page, ambientata nello stesso mondo di Lupo Solitario, il Magnamund.\nDever ha concesso l'autorizzazione alla libera pubblicazione e distribuzione online tramite internet di alcuni suoi librogame, tra cui l'intera serie di Lupo Solitario a Project Aon, sito creato da un gruppo di volontari appassionati.\nNel marzo 2008, EL Edizioni ha cominciato a ristampare i primi due volumi della serie.\nNel 2016 Raven Distribution ha riproposto la serie in formato deluxe. La nuova versione contiene una nuova traduzione pi\u00f9 adatta a un pubblico maturo, copertina rigida, illustrazioni e una mappa a colori stampata sul retro della sovracopertina.\nSistema di gioco.\nOberon possiede punti di Resistenza, Combattivit\u00e0 e Volont\u00e0.\nPu\u00f2 scegliere cinque di sette poteri magici (Sortilegio,Incantesimo,Controllo della Materia,Profezia, Alchimia, Psicomanzia ed Evocazione), ognuno con i suoi effetti.\nTrama.\nOberon (Grey Star), un mago addestrato dagli Shianti, lascia l'isola di Lorn per recuperare la Pietra della Luna e liberare il Magnamund del Sud dalla tirannia di Shasarak, il re negromante.\nCollegamenti con Lupo Solitario.\nNel terzo libro Oberon viagger\u00e0 nel Darzian, dimensione che verr\u00e0 esplorata da Lupo Solitario in: I prigionieri del tempo"}
{"id": "1632737", "revid": "1305772", "url": "https://it.wikipedia.org/wiki?curid=1632737", "title": "Sofene", "text": ""}
{"id": "1632739", "revid": "767487", "url": "https://it.wikipedia.org/wiki?curid=1632739", "title": "Il peggior allenatore del mondo", "text": "Il peggior allenatore del mondo (\"The Comebacks\") \u00e8 un film del 2007 diretto da Tom Brady. Il film \u00e8 stato distribuito nel circuito cinematografico statunitense il 19 ottobre 2007, in Italia \u00e8 stato distribuito a partire dal 1\u00ba agosto 2008.\nTrama.\nIl coach Lambeau Fields \u00e8 molto carente di autostima; pensa di essere il peggior allenatore del mondo e da molto tempo ha smesso infatti di allenare squadre di football americano.\nUn giorno, Freddie Wiseman lo convince a fare un'ultima partita.\nFields purtroppo deve partire pur sapendo che sua moglie Barb Fields sta passando un brutto periodo, la meta \u00e8 Plainfolk (Texas). I dirigenti della Heartland State University danno a Fields il compito di preparare la squadra di football dell'istituto per la coppa delle universit\u00e0, i Comebacks.\nLambeau capisce subito di avere a che fare con una squadra di disadattati, infatti i giocatori non sanno le regole base del football e giocano a loro modo.\nNonostante ci\u00f2, la squadra superer\u00e0 i play-off partecipando al South-Southwest Conference Championship.\nArrivato il tanto atteso giorno della finale, i Comebacks affrontano i campioni indiscussi della Lone Star State Unbeatables. Tra le tante gaffe del finale, dopo un'incredibile rimonta nel secondo tempo, i Comebacks riescono ad aggiudicarsi la coppa, diventando una vera squadra.\nFilm parodiati.\nIl film ha parodiato le seguenti pellicole: \"Ricky Bobby - La storia di un uomo che sapeva contare fino a uno\", \"Rocky Balboa\", \"Il sapore della vittoria - Uniti si vince\", \"Radio\", \"Miracle\", \"Friday Night Lights\", \"Palle al balzo - Dodgeball\", \"L'uomo dei sogni\", \"La gang di Gridiron\", \"L'altra sporca ultima meta\", \"Stick it - Sfida e conquista\", \"Affrontando i giganti\", \"Sognando Beckham\", \"Imbattibile\", \"He Got Game\", \"We Are Marshall\", \"Blue Crush\", \"Drumline - Tieni il tempo della sfida\", \"Coach Carter\", \"Ogni maledetta domenica\".\nOltre alle pellicole precedentemente nominate, \u00e8 stata anche parodiata la serie tv Glee ed anche il campionato mondiale di calcio 2006.\nAccoglienza.\nI diritti di distribuzione cinematografica del film sono stati acquisiti dalla Fox Atomic, che ha liberato la pellicola in territorio Stati Uniti dal 19 ottobre 2007 al 27 dicembre dello stesso anno.\nLa settimana d'apertura il film \u00e8 stato proiettato in 2.812 cinema incassando 5.554.594 $.\nL'ultima settimana di proiezione, \u00e8 stato rilevato un incasso di 13.349.927 $."}
{"id": "1632745", "revid": "287204", "url": "https://it.wikipedia.org/wiki?curid=1632745", "title": "Serie A 1952 (pallavolo maschile)", "text": "La Serie A maschile FIPAV 1952 fu la 7\u00aa edizione del principale torneo pallavolistico italiano organizzato dalla FIPAV.\nEra contemplato il pareggio. Il titolo fu conquistato dalla Robur Ravenna. La Lega Navale Vercelli si ritir\u00f2 dal campionato al termine del girone d'andata e fu penalizzata di un punto. La Borsalino Alessandria e la Ruentes Ravenna furono penalizzate d'un punto rispettivamente per le rinunce alle gare di Parma e Genova."}
{"id": "1632746", "revid": "767487", "url": "https://it.wikipedia.org/wiki?curid=1632746", "title": "Happysad", "text": "Happysad \u00e8 un gruppo rock polacco creato nel 2001 a Skar\u017cysko-Kamienna. Il primo album, \u201cWszystko jedno\u201d pubblicato nel 2004 riportando un grande successo. Dall'inizio il gruppo si \u00e8 chiamato HCKF (Il Circolo Filosofico di Hard Core), poi, nel 1997 in nome \u00e8 stato cambiato per Happy Sad Generation. Il nome happsysad \u00e8 creato nel 2002, dopo il primo album \"Wszystko jedno\". L'happysad \u00e8 un rock aggressivo e dinamico con i testi molto caratteristici. Il gruppo ha tenuto per il pubblico pi\u00f9 di 350 concerti in tutta la Polonia.\nTerzo album, intitolato \"Nieprzygoda\" \u00e8 stato pubblicato nel 1\u00ba settembre 2007, durante il festival organizzato annuale da happysad. Nella met\u00e0 di settembre l'album \"Nieprzygoda\" era chiamato \"il pi\u00f9 bene venduto disco in Polonia\".\nOrganico.\nGli attuali membri del gruppo sono:\nGli ex-membri del gruppo sono;\nIl manager di Happysad \u00e8 Pawe\u0142 \"Hares\" Hordejuk."}
{"id": "1632755", "revid": "124251485", "url": "https://it.wikipedia.org/wiki?curid=1632755", "title": "Nicola Chiricallo", "text": "Biografia.\nIl figlio Marcello, nato nel 1965, dopo aver giocato per diverso tempo nelle leghe minori nazionali, ha intrapreso la carriera da allenatore, diventando poi direttore del settore giovanile e, in seguito, direttore tecnico del , incarico che svolge tutt'ora.\nAnche il nipote Giovanni, nato nel 2007, ha iniziato a giocare a calcio, e attualmente gioca come attaccante nelle giovanili del .\nCarriera.\nCalciatore.\nCresce nelle giovanili del dove esordisce giovanissimo in Serie C. Passa poi al Trani (dove gioca con il fratello Giovanni) e alla Romulea. Viene quindi acquistato dalla Lazio dove resta per tre stagioni da rincalzo, disputando 12 partite in Serie A e andando a segno in 3 occasioni.\nFa il suo esordio in massima serie il 28 ottobre 1956 in Lazio-Atalanta 2-2.\nNel 1959 viene ceduto in Serie B all'Ozo Mantova di mister Fabbri (32 presenze totali nella serie cadetta). Gioca quindi col Taranto ed il Matera, dove finito di giocare intraprende la carriera da allenatore.\nAllenatore.\nIn carriera ha allenato, fra le altre, anche , , Brindisi, , Benevento, Turris, , e .\nViene a mancare il 6 marzo 2004, all'et\u00e0 di 70 anni, colto da un infarto durante una partita amichevole che stava disputando al campo \"Di Cagno Abbrescia\" di Bari.\nNegli anni duemiladieci, su iniziativa congiunta dell'Unione Nazionale Veterani dello Sport e del comune di Bari gli viene intitolata una delle salite dello Stadio San Nicola."}
{"id": "1632757", "revid": "486946", "url": "https://it.wikipedia.org/wiki?curid=1632757", "title": "Calcio Trani", "text": ""}
{"id": "1632759", "revid": "339392", "url": "https://it.wikipedia.org/wiki?curid=1632759", "title": "Matera Calcio", "text": ""}
{"id": "1632760", "revid": "339392", "url": "https://it.wikipedia.org/wiki?curid=1632760", "title": "Monopoli Calcio", "text": ""}
{"id": "1632762", "revid": "1880536", "url": "https://it.wikipedia.org/wiki?curid=1632762", "title": "Malattia idiopatica", "text": "Una malattia idiopatica \u00e8 una patologia non dovuta a cause esterne note, senza causa apparente, per cos\u00ec dire primitiva. Significa approssimativamente \"una malattia nel suo genere\". L'aggettivo idiopatico, utilizzato anche in altre espressioni mediche, viene da \"\"\u1f34\u03b4\u03b9\u03bf\u03c2\" (idios)\", \" \"se stesso\" e \"\u03c0\u03ac\u03b8\u03bf\u03c2\"\" (pathos), \"sofferenza\", e si pu\u00f2 riferire alle cause di una patologia qualunque, che risulti presentare un'eziopatogenesi presente gi\u00e0 in et\u00e0 infantile, talvolta alla nascita. Una malattia idiopatica in genere \u00e8 trattata con farmaci sintomatici e per essa non si dispone di trattamenti definitivi o comunque eziologici cio\u00e8 che vincono il meccanismo di base che la genera.\nPer alcune condizioni mediche, la comunit\u00e0 medica scientifica non \u00e8 in grado di stabilire una causa principale in una grande percentuale dei casi (per esempio, la glomerulosclerosi segmentaria e focale o la spondilite anchilosante, in cui la maggior parte dei casi sono appunto di natura idiopatica). In altre condizioni, tuttavia, i casi idiopatici rappresentano una piccola percentuale (ad esempio nella fibrosi polmonare). Grazie ai progressi medici e scientifici, le cause pi\u00f9 profonde delle varie malattie sono state negli anni scoperte e quindi la percentuale dei casi definiti come idiopatici \u00e8 diminuita. Si annovera anche una forma di artrosi idiopatica, caratterizzata dalla formazione dei noduli di Heberden."}
{"id": "1632763", "revid": "287204", "url": "https://it.wikipedia.org/wiki?curid=1632763", "title": "Abbazia di Sainte-Marie de la Pierre-qui-Vire", "text": "Labbazia di Sainte-Marie de la Pierre-qui-Vire \u00e8 un'abbazia benedettina, \u00e8 situata al centro del Morvan, nel sud del dipartimento francese della Yonne. \u00c8 costruita in una localit\u00e0 selvaggia e boscosa, su una riva del Trinquelin, piccolo torrente che scorre tra le rocce granitiche.\nIl nome del luogo detto, Pierre-Qui-Vire, proviene da una caratteristica naturale. Si tratta di una roccia che, posta su un'altra, poteva essere messa in movimento dalla sola spinta di un uomo. Oggi la roccia \u00e8 stata sigillata e sormontata da una statua della Vergine Maria.\nStoria.\nL'abbazia \u00e8 stata fondata nel 1850, da padre Jean-Baptiste Muard (1809-1854), sacerdote della diocesi di Sens. Desideroso di fondare una comunit\u00e0 religiosa, scopre la spiritualit\u00e0 di Benedetto da Norcia in occasione di un viaggio a Subiaco in Italia. Colpito dall'equilibrio di vita che propone tra lavoro e preghiera, rientra in Francia nel 1848 con i primi due compagni ed effettua il suo noviziato monastico presso la trappa di Aiguebelle. Nel 1850 installa la sua comunit\u00e0 nelle foreste del Morvan, su un terreno donato dalla famiglia di Chastellux, in localit\u00e0 \u00abLa Pierre-qui-Vire\u00bb.\nPadre Muard muore il 19 giugno del 1854 all'et\u00e0 di 45 anni.\nUna ventina di fratelli compongono allora la comunit\u00e0 che conosce un'espansione rapida. Nel 1859 si uniscono all'Ordine di San Benedetto (Congregazione Sublacense).\nCostretti all'esilio dal 1880 al 1904, la comunit\u00e0 ritorna nel suo monastero soltanto nel 1921 e non lo lascia pi\u00f9.\nGli edifici attuali furono costruiti tra il 1850 e il 1953. La chiesa, consacrata nel 1871, \u00e8 stata profondamente rimaneggiata nel 1992. Nel 2006 e 2007 vengono intrapresi importanti lavori per mettere a norma la foresteria che era datata 1952.\nPierre-qui-Vire ha costruito numerosi monasteri in Francia e all'estero (Stati Uniti, Inghilterra, Vietnam, Madagascar, Congo).\nOggi, la Pierre-qui-Vire.\nUn'abbazia \u00e8 per vocazione un luogo di preghiera. \u00c8 anche un luogo di lavoro, in particolare nel caso di un'abbazia benedettina o cistercense. La formula \"ora et labora\" (prega e lavora), bench\u00e9 non appaia nelle regole di Benedetto di Norcia, riassume bene le prescrizioni delle regole che predicano l'alternanza armoniosa della preghiera e del lavoro. Il lavoro ha un altro scopo, quello di permettere alla Comunit\u00e0 di soddisfare i suoi bisogni: \u00abi monaci saranno realmente monaci se vivono con il lavoro delle loro mani\u00bb (cap.48).\nL'ospitalit\u00e0.\nL'ospitalit\u00e0 \u00e8 al primo posto nelle regole di Benedetto di Norcia, \u00abTutti gli ospiti saranno ricevuti come il Cristo\u00bb (Cap. 53). I monaci di Pierre-qui-Vire, infatti accolgono durante tutto l'anno (eccetto in gennaio), quelli che ne fanno richiesta. La foresteria (rimessa a norma nel 2006-2007) permette loro di accogliere una cinquantina di persone in ritiro spirituale, tra cui famiglie e gruppi.\nStampa e libreria.\nNel 1951 alcuni monaci dell'abbazia creano una raccolta d'arte, la \u00c9ditions Zodiaque. Parallelamente all'attivit\u00e0 di edizione, installano una tipografia; questa funzioner\u00e0 fino all'inizio degli anni 2000. Dinanzi alle difficolt\u00e0 ed al costo di un irrinunciabile ammodernamento, i fratelli sono costretti a vendere le \u00c9ditions Zodiaque nel 2000.\nUn edificio dell'abbazia raccoglie una libreria, che offre un'ampia scelta di lavori di fede e di spiritualit\u00e0, cos\u00ec come prodotti dell'artigianato monastico e formaggi dell'azienda agricola. Nello stesso edificio un'esposizione illustra la storia del monachesimo e delle Regole di San Benedetto, presenta la fondazione dell'abbazia e permette un approccio interessante della vita monastica.\nL'azienda agricola dell'abbazia.\nNel 1938 viene acquistata un'azienda agricola vicina all'abbazia, per essere sfruttata dai monaci. Alla fine degli anni cinquanta, l'abbazia aderisce all'INRA (Istituto nazionale della ricerca agronomica). L'azienda si dedica quindi all'agricoltura intensiva, compensando la povert\u00e0 del suolo con il contributo massiccio di concime e di fertilizzanti chimici.\nMa nel 1970, l'abbazia mette fine alla sua collaborazione con l'INRA e si converte all'agricoltura biologica. A partire dagli anni ottanta, l'azienda agricola aderisce al marchio \"Bio-Bourgogne\", si specializza nei formaggi di latte di mucca e dal 1994 nei formaggi di capra.\nNel 1988 l'azienda agricola \u00e8 affidata ad una coppia di agricoltori, per proseguire l'ammodernamento.\nOggi, l'azienda agricola ha una proficua produzione alimentare, e mantiene quattro famiglie. Seimila formaggi \"Pierre-qui-Vire\" sono fabbricati ogni mese, il loro nome \u00e8 ormai un marchio depositato e sono contrassegnati dall'etichetta AB (Agricoltura Biologica).\nOmonimia.\n\"Abbazia di Pierre-Qui-Vire\" \u00e8 anche il nome dato a:"}
{"id": "1632764", "revid": "4106", "url": "https://it.wikipedia.org/wiki?curid=1632764", "title": "St.Moritz", "text": ""}
{"id": "1632766", "revid": "107763035", "url": "https://it.wikipedia.org/wiki?curid=1632766", "title": "Neuromarketing", "text": "Il neuromarketing \u00e8 una branca di riferimento della cosiddetta neuroeconomia e indica una recente disciplina volta all'individuazione di canali di comunicazione pi\u00f9 diretti ai processi decisionali d'acquisto, mediante l'utilizzo di metodologie legate alle scoperte delle neuroscienze.\n\u00c8 una disciplina che fonde il marketing tradizionale (economia) con neurologia (medicina) e psicologia (scienze comportamentali) e si prefigge di illustrare ci\u00f2 che accade nel cervello delle persone in risposta ad alcuni stimoli relativi a prodotti, marche o pubblicit\u00e0 con l'obiettivo di determinare le strategie che spingono all'acquisto.\nL'interessamento del sistema nervoso centrale, e in particolar modo delle zone cerebrali attive durante l'esecuzione del processo decisionale, sono all'origine della composizione del nome, coniato dal ricercatore olandese Ale Smidts nel 2002.\nMetodologie di studio.\nIl neuromarketing \u00e8 strettamente legato all'utilizzo di tecniche di visualizzazione dell'attivit\u00e0 cerebrale attraverso sistemi di risonanza magnetica funzionale (fMRI, \"Functional Magnetic Resonance Imaging\") o di elettroencefalografia (EEG), per comprendere cosa effettivamente accada a livello neurocognitivo in risposta a determinati stimoli emozionali, spesso con finalit\u00e0 promozionali o pubblicitarie, al fine di determinare il livello di efficacia della comunicazione presa in esame.\nL'efficacia dei risultati \u00e8 perseguita attraverso:\nFinalit\u00e0.\nGli studi sul neuromarketing hanno lo scopo di comprendere quali siano i meccanismi di decisione d'acquisto dei prodotti, per chiarire \"cosa ci porta all'acquisto\", e non hanno alcuna relazione con la comunicazione subliminale, vietata proprio in virt\u00f9 della scorrettezza nei confronti dell'acquirente.\nLe aziende hanno cominciato a interessarsi al neuromarketing a causa dell'inadeguatezza dei metodi usati tradizionalmente per determinare i meccanismi di preferenza e di decisione degli acquirenti: i vecchi metodi, infatti, spesso trascurano aspetti molto importanti come le emozioni e i ricordi, e sono generalmente fondati sul presupposto che i processi di scelta siano puntualmente riconoscibili e dichiarabili da parte dei soggetti che li sperimentano, presupposto che le ricerche hanno rivelato essere inesatto.\nLimiti della disciplina.\nMartin Lindstr\u00f8m, autore del libro \u201c\"Neuromarketing. Attivit\u00e0 cerebrale e comportamenti d'acquisto\"\u201d, mette in evidenza l\u2019utilit\u00e0 del neuromarketing per le aziende, aggiungendo tuttavia che questa disciplina presenta dei limiti che riguardano l\u2019incompleta comprensione che si ha ancora del funzionamento del cervello umano, come ammettono diversi esperti del settore tra cui Marlene Behrmann. Si pu\u00f2 dedurre, allora, che i progressi nel campo del neuromarketing sono strettamente legati all\u2019evoluzione delle scienze cognitive.\nSe da un lato \u00e8 possibile oggi ottenere una grande quantit\u00e0 di dati molto accurati, come immagini di alta qualit\u00e0 del cervello umano e la sua attivit\u00e0 in tempo reale, dall\u2019altro questo progresso tecnologico non procede di pari passo con la capacit\u00e0 di interpretare i dati ottenuti.\nSorgono quindi dei problemi che riguardano l\u2019eccessiva semplificazione da parte dei media dei reali processi che sottostanno alle decisioni e al comportamento dei consumatori; spesso, infatti, per rendere l\u2019informazione accessibile al pubblico vengono diffuse notizie poco accurate e semplicistiche sul reale funzionamento del cervello. Per questo motivo sono sorte alcune critiche e riflessioni, all\u2019interno della comunit\u00e0 scientifica delle neuroscienze e della psicologia del consumo, da parte di autori come H.Plassmann e collaboratori che avvertono circa i potenziali problemi associati a interpretazioni poco accurate di studi e scoperte neuroscientifiche."}
{"id": "1632767", "revid": "72396", "url": "https://it.wikipedia.org/wiki?curid=1632767", "title": "BMW M47", "text": "Il BMW M47 \u00e8 un gruppo di motori diesel per uso automobilistico prodotti dal 1999 al 2007 dalla casa automobilistica tedesca BMW.\nStoria ed evoluzione.\nNato per sostituire l'unit\u00e0 M41 da 1.7 litri utilizzata durante la seconda met\u00e0 degli anni novanta, il gruppo di motori \"M47\" nasce sulla base dei motori a benzina della famiglia M43, dei quali conserva la misura dell'alesaggio, che rimane a 84 mm, ed ha introdotto via via sempre pi\u00f9 numerosi aggiornamenti ed innovazioni di gran peso, allo scopo di incrementarne l'efficienza.\nSi sono avute quindi diverse evoluzioni e varianti motoristiche. In generale, \u00e8 possibile comunque individuare delle caratteristiche tecniche di rilievo comuni a tutte le versioni di \"M47\":\nDi seguito, invece, vengono descritte le caratteristiche tecniche che differenziano tra loro le varie versioni di motori \"M47\".\nM47D20.\nIn ordine cronologico, questa \u00e8 la prima versione appartenente alla famiglia \"M47\" ad essere prodotta. Debutt\u00f2 nel 1999 ed era caratterizzata da misure di alesaggio e corsa di 84x88 mm, con una cilindrata totale di 1951 cm\u00b3. L'alimentazione era ad iniezione diretta.\nTale propulsore \u00e8 stato prodotto in due versioni: la meno potente era sovralimentata mediante un turbocompressore convenzionale dotato di intercooler. La potenza massima era di 116 CV a 4000 giri/min, mentre la coppia massima era di 265 Nm a 1750 giri/min.\nVenne montato su:\nIl marchio Rover, infatti, era all'epoca di propriet\u00e0 della BMW stessa, prima di essere nuovamente ceduto e di scivolare inevitabilmente verso il fallimento.\nLa versione pi\u00f9 potente di questo propulsore era invece sovralimentata mediante una turbina a geometria variabile dotata di intercooler. Grazie ad essa la potenza crebbe fino a 136 CV a 4000 giri/min, con un picco di coppia massima pari a 280 N\u00b7m a 1750 giri/min.\nTale propulsore venne montato su:\nM47TUD20.\nQuesta versione \u00e8 un'evoluzione della precedente, a partire dalla quale venne ulteriormente allungata la corsa (da 88 a 90 mm), con un aumento della cilindrata da 1951 a 1995 cc. Inoltre, venne abbandonata la soluzione della convenzionale alimentazione a pompa rotativa, in favore della pi\u00f9 moderna tecnologia common-rail. Rispetto al motore \"M47D20\", poi, vennero montati lateralmente al basamento due contralberi di bilanciamento per ridurre le vibrazioni. Anche tale versione fu proposta in due varianti, differenti tra loro per la presenza di una turbina convenzionale o a geometria variabile.\nNel caso della versione a turbina convenzionale, la potenza massima era di 116 CV a 4000 giri/min, come nel caso della corrispondente unit\u00e0 \"M47TUD20\" vista in precedenza, ma la coppia massima saliva da 265 a 280 N\u00b7m a 1750 giri/min. Questa unit\u00e0 motrice \u00e8 stata montata unicamente sulla BMW 318d E46, prodotta tra il 2001 ed il 2005.\nLa versione con turbina a geometria variabile, invece, disponeva di una potenza massima di 150 CV a 4000 giri/min, mentre la coppia massima raggiungeva i 330 N\u00b7m tra i 2000 ed i 2500 giri/min. Questa versione venne montata su:\nM47TU2D20.\nQuesto motore \u00e8 stato lanciato nel 2004 come evoluzione dell'unit\u00e0 \"M47TUD20\". \u00c8 disponibile anche in questo caso in due livelli di potenza. Rispetto alle versioni precedenti, i valori di potenza massima salgono a 122 ed a 163 CV, entrambi a 4000 giri/min, mentre quelli di coppia massima raggiungono rispettivamente i 280 N\u00b7m a 2000 giri/min ed i 340 N\u00b7m tra i 2000 ed i 2750 giri/min.\nLa versione meno potente \u00e8 stata montata su:\nLa versione pi\u00f9 potente \u00e8 stata invece montata su:\nDal 2006 viene anche prodotto con il filtro antiparticolato disponibile come optional senza variazioni di coppia e potenza. Questa versione \u00e8 stata sostituita durante la seconda met\u00e0 del 2007 dai nuovi motori N47."}
{"id": "1632769", "revid": "2176221", "url": "https://it.wikipedia.org/wiki?curid=1632769", "title": "Penta (Fisciano)", "text": "Penta \u00e8 la seconda frazione del comune di Fisciano per ordine di popolosit\u00e0, in provincia di Salerno.\nStoria.\nSecondo alcuni l'etimologia del toponimo 'Penta' si dovrebbe al greco 'pente' in relazione alle cinque porte civiche, ma questa tesi \u00e8 poco credibile in primo luogo perch\u00e9 nell'area non sono riscontrabili particolari influenze di tipo bizantino, ed in secondo luogo perch\u00e9 le suddette porte sono molto pi\u00f9 tarde rispetto alle prime notizie del luogo, che datano all'XI sec. Assai pi\u00f9 convincente \u00e8 invece la tesi del Natella, che, coerentemente con l'orografia del luogo, ne evidenzia la radice indoeuropea dal c\u00f2rso 'penta' nel senso di 'parte scoscesa del colle'.\nIl documento pi\u00f9 antico in cui appare per la prima volta Penta \u00e8 del 1011, e consiste in un atto di concessione di terre \u00ab\"in finibus rotensis locis, ubi sisciano, et lapenta, et saba, et catabasi, et luriniano dicitur\"\u00bb. La storia del paese \u00e8 legata alle vicende del gastaldato longobardo di Rota e poi a quelle dello Stato di Sanseverino. \nNel 1048 il casale di Penta appartiene al monastero di Santa Sofia di Salerno.\nLe prime notizie sulle due chiese di Penta - quella di San Bartolomeo Apostolo e quella di Santa Maria delle Grazie - risalgono invece al 1309. Mentre nel periodo aragonese (XV-XVI secolo) Penta acquis\u00ec notevole importanza, per la presenza dei notai Paolo de Ansalone e Masullo de Riccardo e perch\u00e9 ospit\u00f2 la Principessa Marina d'Aragona, zia del futuro re di Spagna, Carlo V.\nA tale periodo risale anche la costruzione di numerosi palazzi gentilizi, per la corte e per ospitare delegazioni diplomatiche. Ma purtroppo, nel 1583, Penta segu\u00ec le sorti di tutti i casali dello Stato dei Sanseverino e, venduta da don Ferrante Gonzaga, pass\u00f2 prima al Duca di Nocera, Ferrante Carafa e poi ai Caracciolo. \nNel 1656 venne colpita da una terribile pestilenza, durante la quale si diffuse il culto di San Rocco, eletto santo patrono del paese.\nAgli inizi del XIX secolo, in seguito all'emanazione delle leggi eversive del 1809, il cenobio dei Padri Verginiani venne chiuso e venduto a Vincenzo D'Anna, che lo trasform\u00f2 in dimora signorile, per poi rivenderlo al ricco inglese Richard Keppel Craven (14 April 1779 \u2013 24 June 1851).\nIl casale ha avuto una certa fortuna nell'et\u00e0 medievale e sino al periodo vicereale, in quanto feudo di casa Sanseverino. Gli esponenti di questa potente famiglia feudataria, ch'ebbe il titolo principesco su Salerno (1456), dal XV secolo furono ritenuti per cariche, per titolo e per onori, i primi baroni del regno, e sebbene la loro roccaforte strategica fosse nei feudi cilentani, quella amministrativa ed economica era senza dubbio rappresentata dallo Stato di Sanseverino, in cui Penta ebbe un ruolo preponderante[4]. Questa situazione si \u00e8 riflessa sull'impianto urbano, caratterizzato dalle due chiese che hanno polarizzato due rispettivi quartieri piuttosto popolosi e adornati da numerosi palazzi antichi dai portali fastosi, tra i quali si segnala il \"Palazzo della Principessa Maria d'Aragona-Sanseverino\" (1509), poi Barracano; il \"Palazzo Pacileo\" (1601), che nel portale rielabora ed amplia i temi del palazzo precedente; la \"Casa d'Auria\" (1586) che presenta un bellissimo stemma in pietra sopra la chiave di volta a Porta Le Fontanelle; i \"Palazzi Celentano\" (sec. XVI) e \"D'Auria\" (sec. XVI) al bivio Penta; il \"Palazzo Ansalone\" (XVII sec.) in via San Rocco; il \"Palazzo Nicodemi\" (sec. XIX) in via Rubino Nicodemi; il \"Palazzo Petrone\" (sec. XVII) poi divenuto convento di Santa Cecilia di fronte all'obelisco, in piazza Vittorio Emanuele.\nDurante il decennio francese (1808-15), con la soppressione della feudalit\u00e0 e la riorganizzazione del Regno di Napoli, lo Stato dei Sanseverino fu diviso nei quattro comuni di Mercato San Severino, Calvanico, Baronissi e Fisciano, di cui appunto Penta divenne frazione. \nGeografia fisica.\nPosizione.\nIl paese sorge nella zona collinare della Valle dell'Irno, ad 1\u00a0km da Lancusi e da Orignano. Da Fisciano dista 1,5\u00a0km, meno di 1 dall'Universit\u00e0 degli Studi di Salerno, 2 da Sava di Baronissi, 3 da Baronissi, 3 da Gaiano e 9 da Salerno.\nCaratteristiche.\nIl sito urbano si \u00e8 sviluppato dal centro storico in direzione sud, sulla strada provinciale per Fisciano, concentrando in questa zona la gran parte dei suoi esercizi pubblici. Pi\u00f9 in collina si trova la contrada di Capo Penta, composta da antiche abitazioni e terminante nella chiesa di Santa Maria delle Grazie. Nei pressi di questa zona \u00e8 sorto, dal 2004, un nuovo quartiere residenziale che ha ulteriormente ingrandito le dimensioni urbane del paese, nella zona di Migliano. Altra contrada vicinale di Penta \u00e8 Mesanole, situata nei pressi dello stadio comunale, a met\u00e0 strada fra l'universit\u00e0 ed il centro del paese.Da un punto di vista urbanistico vi si notano due aree nettamente distinte, Capo Penta (o Penta di sopra) e Basso Penta (o pie' di Penta), ciascuna legata ad una parrocchia e distinta dall'altra. Questi due nuclei comunicano tra di loro, sicuramente gi\u00e0 nell'et\u00e0 svevo-angioina (quando le pergamene di Montevergine ci danno una visione unitaria del borgo), attraverso un tracciato viario di impronta medievale che segue l'orografia del luogo. Ma l'impianto urbano si fa notare anche per un'altra particolarit\u00e0, e cio\u00e8 in quanto costituisce un notevole esempio di sede dei quartieri di lignaggio studiati dal Delille e dal Rescigno.\nLa localit\u00e0 di Capo Penta \u00e8 in tal senso egemonizzata, lungo i secc. XV e XVI, dal lignaggio degli Auria, del quale \u00e8 ancora possibile ammirare l'antica sede della Casa in prossimit\u00e0 di Porta a le Fontanelle. Dalla stessa Porta sino all'incrocio con l'antico asse viario un tempo detto La Croce o Li Nicodemi si sviluppano, nello stesso periodo, Li Celentani, quartiere in cui nel sec. XVI si notano anche altre presenze (Auria, Villari, de Riczardi o Ricciardi).\nLa localit\u00e0 di Basso Penta, invece, almeno sino a tutto il sec. XIV \u00e8 monopolizzata dai verginiani e dall'importante presenza dei Gaiano, una famiglia feudale che si divide tra Penta e il vicino borgo di Gaiano, dei Pacileo e dagli Ansalone, lignaggi che nel pieno sec. XV divideranno il territorio con gli Antinori, con i Petroni, con i Cioffi e con i Barracano. \nMonumenti e luoghi d'interesse.\nEx Monastero di Sant'Andrea.\nNel 1140 i Padri Verginiani presero possesso del monastero dedicato a Sant'Andrea, fondato probabilmente dallo stesso Patriarca dei Verginiani, San Guglielmo da Vercelli. La presenza dei Verginiani influ\u00ec molto sulla coltivazione di erbe medicinali e sulla costruzione di opifici. Tanto pi\u00f9 che nel XIV secolo Penta divenne uno dei centri pi\u00f9 importanti della Congregazione.\nChiesa di San Bartolomeo Apostolo.\nLa chiesa di San Bartolomeo Apostolo, \u00e8 parte integrante dell'ex monastero di Sant'Andrea, poi diventato monastero dei Padri Virginiani, situata in piazza Parroco Giuseppe Ricciardi. La chiesa \u00e8 a un'unica navata con nicchie laterali, rilevante \u00e8 l'organo, recuperato dopo il crollo del soffitto con il terremoto del 1980, composto da 800 canne, arrecante la scritta \u201c\"Tomas De Martino Neapolitanis Regia Cappella S.M. Organarius fecit A.D. MDCCXLV\"\u201d \u00e8 di grandissima valenza artistica, restaurato, ricostruito e ricomposto nel 2013 dall'Arte Organaria del Maestro Alessandro Girotto di Postioma (TV) costruito in legno di pioppo e castagno presenta intagli e fregi meccati tipicamente barocchi e costituisce un unicum che concorre, insieme al fastoso arredo dell'interno, a sottolineare la grande importanza dell'Abbazia Verginiana nel territorio della Valle dell'Irno. Nel 1493 il pittore Cristoforo Scacco di Verona realizz\u00f2 per la chiesa di San Bartolomeo un trittico su commissione di un tale \"Sagisius de Sagisio\". \nTale opera si trova oggi alla Reggia di Capodimonte (Napoli).\nCongrega di San Rocco.\nLa congrega di San Rocco, situata in via Lavinaio, risale al XVIII secolo.\nOratorio Immacolata Concezione.\nL'oratorio Immacolata Concezione \u00e8 situato in p.zza Vittorio Emanuele, fino al 1807 \u00e8 stata la chiesa parrocchiale di San Bartolomeo Apostolo di Basso Penta, poi trasferitasi nella chiesa di Santa Maria delle Grazie del monastero dei Padri Verginiani. Nel 2013 \u00e8 stato convertito in oratorio parrocchiale.\nChiesa di Santa Maria delle Grazie.\nLa chiesa di Santa Maria delle Grazie, situata in via Giovanni Amendola, venera il culto di Sant'Anna (Compatrona di Penta) e San Gioacchino.\nEx Convento Santa Cecilia.\nL'ex Convento di Santa Cecilia, \u00e8 situato in piazza Vittorio Emanuele, precedentemente era collocato il \"Palazzo Petroni\" risalente al XVII secolo.\nObelisco di San Rocco.\nMonumento del 1736, spostato dalla sua antica locazione nel 1886 in piazza Vittorio Emanuele, \u00e8 dedicato al Santo Patrono di Penta.\nChiesa di Santa Maria Porta Coeli.\nLa chiesa di Santa Maria Porta del Cielo (o Porta Coeli), ha un impianto ad un'unica navata ed \u00e8 situata in via Gaetano Scippa, presso lo Stadio Comunale \"Pasquale Vittoria\".\nCultura.\nIstruzione.\nScuole.\nLe scuole dell'obbligo situate in via Giacomo Matteotti, sono:\nFanno parte dell'Istituto Comprensivo \"Don \"Alfonso De Caro\" di Fisciano - Lancusi.\nUniversit\u00e0.\nFino all'anno 1998 in piazza Vittorio Emanuele era situata la Facolt\u00e0 di Farmacia dell'Universit\u00e0 degli Studi di Salerno, poi spostatasi al Campus di Fisciano. Di fronte alla ex Facolt\u00e0 di Farmacia dell'Universit\u00e0 degli Studi di Salerno sorge un'antica casa del comune di Fisciano, risalente al XVII\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico[7]; la frazione appartiene all'Arcidiocesi di Salerno-Campagna-Acerno. La parrocchia della frazione \u00e8 \"San Bartolomeo Apostolo, Santa Maria delle Grazie e Santa Lucia\", con sede in piazza Parroco Ricciardi.\nFeste religiose.\nFesta di San Rocco.\nLa festa di San Rocco, che ricorre il 16 agosto, rappresenta per Penta un momento di grande unit\u00e0 e intimit\u00e0 con le proprie radici. I festeggiamenti religiosi, iniziano alle ore 5:30 del mattino, con la tradizionale benedizione dell'acqua di San Rocco e si conclude con l'imponente processione in onore del Santo Patrono di Penta, che \u00e8 anche il Compatrono del Comune di Fisciano e del Mandamento.\nTradizione.\nSapori tipici.\nMilza, melanzane cu a ciucculata, nocciola.\nGastronomia.\nA livello gastronomico a Penta ci sono molti pub, pizzerie e birrerie, grazie alla presenza di giovani che vi soggiornano per la vicinanza con l'Universit\u00e0 degli Studi di Salerno.\nInfrastrutture e trasporti.\nLa frazione \u00e8 servita da autobus locali dell'azienda di trasporti BusItalia Campania a cadenza oraria, sulle tratte:\nAutostrade.\nL'intero territorio fiscianese \u00e8 attraversato dall'autostrada A30 Caserta-Salerno e dal Raccordo autostradale 2 Salerno-Avellino.\nLa frazione \u00e8 raggiungibile dal raccordo autostradale 2 Salerno-Avellino:\nFerrovie.\nLa ferrovia pi\u00f9 vicina per la frazione Penta \u00e8 la Stazione di Fisciano, situata nella frazione Lancusi. Raggiungibile con mezzi pubblici (autobus), \u00e8 dislocata a ridosso della Strada statale 88 dei Due Principati. Fa parte della linea ferroviaria Salerno-Mercato San Severino.\nSport.\nImpianti sportivi.\nIl principale impianto sportivo presente sul territorio di Fisciano \u00e8 lo Stadio Comunale \"Pasquale Vittoria\"\", situato in via Gaetano Scippa. Altri impianti sportivi sono il Campetto di calcetto \"Luigi De Simone\" e il Bocciofilo in via Adamo Fortunato."}
{"id": "1632771", "revid": "298229", "url": "https://it.wikipedia.org/wiki?curid=1632771", "title": "Chioma Ajunwa", "text": "Biografia.\nPrima della vittoria olimpica del 1996 aveva conquistato due ori ai Campionati africani di atletica leggera (1989 e 1990, un terzo oro lo vincer\u00e0 nel 1998), un bronzo ai Giochi del Commonwealth del 1990 e due ori ai Giochi panafricani del Cairo del 1991.\nInoltre aveva fatto parte della Nazionale di calcio femminile della Nigeria, partecipando al Campionato mondiale di calcio femminile 1991 disputato in Cina.\nNel 1992 ha ricevuto una squalifica di 4 anni dopo essere risultata positiva ad un test anti-doping."}
{"id": "1632780", "revid": "767487", "url": "https://it.wikipedia.org/wiki?curid=1632780", "title": "Olga Gyarmati", "text": ""}
{"id": "1632781", "revid": "879070", "url": "https://it.wikipedia.org/wiki?curid=1632781", "title": "Murghab", "text": "Per Murghab si pu\u00f2 intendere:"}
{"id": "1632787", "revid": "287204", "url": "https://it.wikipedia.org/wiki?curid=1632787", "title": "Serie A 1951 (pallavolo maschile)", "text": "La Serie A maschile FIPAV 1951 fu la 6\u00aa edizione del principale torneo pallavolistico italiano organizzato dalla FIPAV.\nAl torneo presero parte dodici squadre, divise in due gironi eliminatori che qualificarono quattro squadre a un girone finale. Lo scudetto and\u00f2 alla Ferrovieri Parma. Nel girone A la Fortitudo Bologna fu penalizzata di un punto per la rinuncia alla trasferta di Alessandria; nel girone B la Fiamma Roma fu penalizzata di un punto per la rinuncia alla trasferta di Ravenna."}
{"id": "1632791", "revid": "289247", "url": "https://it.wikipedia.org/wiki?curid=1632791", "title": "Reno (fiume)", "text": ""}
{"id": "1632793", "revid": "254059", "url": "https://it.wikipedia.org/wiki?curid=1632793", "title": "Federico V di Baden-Durlach", "text": "Biografia.\nFederico era figlio del Margravio Giorgio Federico di Baden-Durlach e di Giuliana di Salm-Neuville. In giovent\u00f9 ricevette una solida educazione, sotto la tutela di Johann Weininger. Tra il 1613 ed il 1614 viaggi\u00f2 in Europa, facendo tappa in Francia, Gran Bretagna e nei Paesi Bassi.\nIl 22 aprile 1622, sal\u00ec al trono quando il padre Giorgio Federico abdic\u00f2 in suo favore, rimanendo in carica sino alla propria morte, avvenuta a Durlach nel 1659.\nNel 1632 ader\u00ec alla Societ\u00e0 dei Carpofori, fondata da Luigi I di Anhalt-K\u00f6then.\nMor\u00ec l'8 settembre 1659 all'et\u00e0 di 65 anni.\nMatrimonio e figli.\nFederico di Baden-Durlach contrasse molti matrimoni.\nLa prima volta, spos\u00f2 il 21 dicembre 1616, Barbara di W\u00fcrttemberg (1593-1627), figlia del duca Federico I di W\u00fcrttemberg, dalla quale ebbe i seguenti eredi:\nRimasto vedovo della prima moglie, Federico V di Baden-Durlach, spos\u00f2 l'8 ottobre 1627 Eleonora di Salm-Laubach (1605-1633), figlia di Alberto Ottone I di Salms-Laubach, dalla quale ebbe i seguenti eredi:\nDi nuovo vedovo, Federico spos\u00f2 il 21 gennaio 1634 Maria Elisabetta di Waldeck-Eisenberg (1608-1643), figlia del conte Volrado IV di Waldeck-Eisenberg, dalla quale per\u00f2 non ebbe figli.\nFederico di Baden-Durlach spos\u00f2 il 13 febbraio 1644 Anne Marie Hohen-Geroldseck (1593-1649), figlia di Giacomo di Hohen-Geroldseck, dalla quale per\u00f2 non ebbe figli.\nInfine, il 20 maggio 1650, Federico spos\u00f2 Elisabetta Eusebia von F\u00fcrstenberg (m.1676), figlia del conte Cristoforo II di F\u00fcrstenberg, dalla quale non ebbe alcun erede."}
{"id": "1632795", "revid": "1543377", "url": "https://it.wikipedia.org/wiki?curid=1632795", "title": "Enrico Molari", "text": "Carriera.\nHa corso, negli anni, innumerevoli gare in tutta Italia e, soprattutto, fu uno specialista della Temporada Romagnola.\nNato a Cattolica nel 1929 e secondo di 4 figli (2 maschi e 2 femmine), il padre Silvio e gestiva gi\u00e0 dal 1926 una delle prime concessionarie Moto Guzzi e fu quindi cosa naturale, crescendo, avviarlo all'allora nascente sport motociclistico.\nIl padre gi\u00e0 negli anni venti partecipava, partendo da Cattolica, a vari motoraduni nazionali a Roma e Milano. Il fratello Enzo, classe 1931 si \u00e8 invece dedicato alle competizioni ciclistiche vincendo numerosi manifestazioni anche a livello nazionale, entrambi sono stati soci fondatori del nascente Moto Club Cattolica datato 1948.\nFu tra i primi piloti ad utilizzare la LinTo75, progettata e costruita da Lino Tonti.\n\u00c8 stato campione Italiano di 2\u00aa categoria della classe 250 nel 1952 su Moto Guzzi."}
{"id": "1632798", "revid": "393899", "url": "https://it.wikipedia.org/wiki?curid=1632798", "title": "Tag (metadato)", "text": "Un tag (lett. \"targhetta\", \"cartellino\") \u00e8 una parola chiave o un termine associato a un'informazione (un'immagine, una mappa geografica, un post, un video clip ...), che identifica e descrive l'oggetto rendendo possibile la classificazione e la ricerca di informazioni basata su parole chiave.\nI tag sono generalmente scelti in base a criteri informali e personalmente dagli autori/creatori dell'oggetto dell'indicizzazione. Tuttavia i tag possono anche essere usati in modo improprio, ovvero fornire indicazioni riguardo all'opinione che qualcuno ha di un'opera e quindi essere correlati al \"consumatore\" del contenuto e non al contenuto in s\u00e9. Da qui si evince come il semplice associare tag non sia sufficiente a dare un livello semantico alla rete, sebbene alcuni includano il meccanismo del \"tagging\" nel web semantico.\nI tag sono stati associati al concetto di web 2.0 e ai cosiddetti servizi di social bookmarking.\nTipicamente a ogni oggetto sono applicati pi\u00f9 tag.\nIl termine \"tag\" \u00e8 utilizzato, in altro contesto, nell'espressione \"tag HTML\", sinonimo di elemento HTML.\nI tag sono ovunque intorno a noi.\nIl \"tagging\" (cio\u00e8 associazione di uno o pi\u00f9 tag a qualcosa) o taggare viene eseguito per vari scopi, primo fa tutti quello di permettere una classificazione o individuazione di elementi sulla base dei tag associati (marcatura). I tag possono essere parole, immagini, simboli, codici di varia natura, si trovano sia all'interno di contesti virtuali (come i tag associabili ad un articolo, ad un'immagine o a un video) sia in contesti reali (Codice QR, codici a barre, Rfid, etichette e altri sistemi di riconoscimento). In generale, i tag sono una sorta di \u201cmarchiatura\u201d per i pi\u00f9 svariati usi, apposta su oggetti fisici o virtuali, ma anche su esseri viventi (piante, animali o persone). Un esempio di tag applicato ad una persona pu\u00f2 essere un microchip RFID sottocutaneo, un braccialetto elettronico per detenuti, ma anche il codice fiscale, il numero della carta d'identit\u00e0, e cos\u00ec via. Nei computer, l'utilizzo dei motori di ricerca si avvale soprattutto di parole chiave, che svolgono la funzione di tag.\nLa caratteristica fondamentale dei tag, che ne costituisce il carattere innovativo e rivoluzionario, \u00e8 che permettono un tipo di classificazione di elementi \"dal basso verso l'alto\", contrapposta alle classiche classificazioni gerarchiche, come ad es. quelle dei libri in una biblioteca, che possono essere considerate \"dall'alto verso il basso\". In un sistema tradizionale gerarchico (tassonomico), il progettista definisce un numero limitato di parametri da utilizzare per la classificazione, con il quale esiste uno e uno solo modo corretto per classificare ciascun elemento. In un sistema di tagging, invece, c'\u00e8 un numero illimitato di modi per classificare un oggetto, nessuno dei quali \u00e8 pi\u00f9 corretto o sbagliato di un altro, in quanto un elemento, invece di appartenere ad una sola categoria, pu\u00f2 essere associato a tag diversi.\nI tag sono ovunque intorno a noi. Lo studioso di Psicotecnologie Derrick De Kerckhove, in un'intervista, ha affermato: \"\u00abPotrei sintetizzare ci\u00f2 che io osservo in un modo che ha la potenza di sintetizzare un ambito di analisi rilevante oggi, e potrei farlo con questo slogan: il tag \u00e8 il messaggio. Il tag \u00e8 la natura propria di Internet. Senza il tag, senza questa possibilit\u00e0 di condividere i messaggi che vengono trattati e mandarli in rete in pezzi diversi che seguono rotte diverse, Internet sarebbe un sistema unicamente punto a punto e non distribuito come di fatto \u00e8. La distribuzione \u00e8 la metafora di base della cultura attuale: si ridistribuisce, si decentralizza, si riorganizza, si rendono ubiqui tutti i punti di connessione con la Rete. [...]\u00bb\".\nLa procedura di tagging.\nA una pagina web o a qualunque altro tipo di informazione presente nel web pu\u00f2 essere associato un tag o una lista di tag. Tipicamente il server mostrer\u00e0 la lista dei tag (nella forma di web link) sulla pagina web relativa. Questo permette al visitatore di individuare facilmente anche altri oggetti o pagine correlati a un determinato tag.\nSe l'autore della pagina desidera \"riclassificare\" la pagina, non dovr\u00e0 far altro che modificare la lista dei tag. A questo punto le connessioni tra le varie pagine che hanno lo stesso tag si modificano automaticamente, grazie allo specifico software del server che supporta il \"tagging\". Non c'\u00e8 dunque bisogno di ricollocare la pagina attraverso un complesso sistema gerarchico di categorie.\nTuttavia il tagging ha anche degli aspetti controversi. Tipicamente il tag non fornisce informazioni di tipo semantico. Per esempio il tag \"apple\" potrebbe riferirsi al frutto oppure alla Apple Inc., alla citt\u00e0 di New York o alla figlia di Gwyneth Paltrow. La mancanza di distinzioni semantiche tra i tag pu\u00f2 portare a connessioni inappropriate tra gli oggetti \"taggati\".\nInoltre, la selezione dei tag \u00e8 molto personale. Persone diverse potrebbero usare termini molto diversi per descrivere lo stesso concetto.\nLa classificazione attraverso i tag ha portato allo sviluppo della cosiddetta folksonomia, ovvero al concetto di social bookmarking, e altre forme di software sociale. Folksonomie su larga scala portano alla definizione di convenzioni nel tagging pattuite all'interno di determinate comunit\u00e0 virtuali, e non derivanti da un vero e proprio standard formalizzato.\nIn sostanza, il \"tagging\" \u00e8 una modalit\u00e0 di organizzazione dell'informazione alternativa alla gerarchizzazione attraverso categorie fisse.\nTag ufficiale.\nUn tag ufficiale \u00e8 una parola chiave adottata nell'ambito di eventi o conferenze in modo che i partecipanti associando a propri documenti, video, immagini questo tag rendono il proprio materiale facilmente individuabile dai motori di ricerca e, pertanto, facilmente condivisibile con gli altri partecipanti all'evento.\nSintassi.\nLa maggior parte dei sistemi di tagging si presentano come un text box in cui inserire i tag prescelti separati, generalmente, da una virgola. In questo modo un singolo tag pu\u00f2 essere costituito da pi\u00f9 parole.\nMa \u00e8 possibile inserire tag anche nel codice HTML di una pagina web: attribuendo codice_1 a indicare la pagina collegata, questo marcaggio agisce da tag nel contesto. Per esempio, per \"taggare\" questa pagina con \"folksonomia\" si dovr\u00e0 aggiungere codice_2.\nEsempi pi\u00f9 conosciuti di siti web che usano il sistema dei tag.\nFacebook.\nIn Facebook taggare significa citare qualcuno o qualcosa utilizzando il relativo collegamento come tag (ovviamente deve avere un profilo o una pagina sulla piattaforma social). Il soggetto citato diventa di conseguenza \"taggato\" e ricever\u00e0 una notifica per informarlo che qualcuno lo ha taggato in un post.\nPer estensione, nel gergo dei social e del web, taggare significa citare all'interno di una piattaforma o servizio mediante il relativo collegamento che funge da tag."}
{"id": "1632803", "revid": "192549", "url": "https://it.wikipedia.org/wiki?curid=1632803", "title": "Muhammad al-Mu\u02bftamid", "text": "Secondo figlio di Abbad II al-Mu'tadid, ne divenne erede quando il fratello maggiore fu messo a morte per ordine del padre per supposto tradimento. Eredit\u00f2 dal padre il talento per la poesia ed il carattere spietato, oltre al trono di Siviglia nel 1069.\nBiografia.\nLe conquiste.\nGran parte dell'al-Andalus cadde sotto la sua dominazione: ad ovest egli inglob\u00f2 i territori compresi tra il basso corso dei fiumi Guadalquivir e Guadiana, le regioni attorno a Niebla, Huelva e Saltes nel 1052, M\u00e9rtola e Silves (nel sud dell'attuale Portogallo); verso sud e sud-est le zone di Mor\u00f3n, Arcos, Ronda, Algeciras nel 1058, e Tarifa; verso nord e nord-est nel 1071 annesse ai suoi possedimenti la vicina taifa di Cordova, la perse nel 1075 ma la riconquist\u00f2 nel 1078; inoltre annesse i territori della Ta'ifa di Toledo le terre a sud del Guadiana; infine verso est, fino a Murcia e tutti i suoi territori nel 1079.\nSotto la sua guida, il potere abbadide in al-Andalus crebbe ancora, mentre Siviglia raggiunse l'apice del proprio splendore artistico e culturale, eguagliando la Cordova del Califfato; questo perch\u00e9 l'inizio del suo regno coincise con il periodo delle guerre tra gli stati cristiani e tra i figli di Ferdinando I di Castiglia.\nIl declino e la caduta.\nSolo verso il 1080 il nuovo re di Castiglia, Alfonso VI, riprese gli attacchi contro il territorio di Siviglia e sconfisse duramente al-Mu\u02bftamid, che divenne tributario della Castiglia.\nPer resistere ai tentativi di riconquista del re Alfonso VI che nel 1085 aveva occupato Toledo, al-Mu\u02bftamid assieme ai re di Badajoz, Granada e Cordova chiese l'aiuto degli Almoravidi, dinastia regnante in Marocco. Il Sultano del Marocco, Y\u016bsuf Ibn T\u0101shf\u012bn, sbarc\u00f2 ad Algeciras e, nel 1086, sconfisse Alfonso VI nella battaglia di al-Zallaqa.\nQuando, nel 1090, Y\u016bsuf ibn T\u0101shf\u012bn, torn\u00f2 in al-Andalus, inizi\u00f2 ad occupare i vari regni di Taifa e nel 1091 costrinse al-Mu\u02bftamid ad abdicare. Cos\u00ec la dinastia Abbadide, dopo circa settant'anni, perse il controllo del regno di Siviglia. Al-Mu\u02bftamid mor\u00ec dopo quattro anni, nel 1095.\nIl re-poeta.\nAl-Mu'tamid fu protettore dei poeti arabi di al-Andalus; in particolare fu mecenate e amante del poeta arabo andaluso Ibn Ammar: la loro relazione fu assai tormentata e fin\u00ec quando al-Mu\u02bftamid uccise il poeta con le sue stesse mani, per poi farlo seppellire con grandi onori.\nAl-Mu\u02bftamid stesso \u00e8 considerato, a buon diritto, uno dei massimi poeti andalusi. Anche i poeti arabo-siciliani Ibn Hamdis e al-Ballan\u016bb\u012b furono suoi ospiti e amici.\nAl-Mu\u02bftamid fu inoltre suocero, tramite suo figlio Fat\u1e25 al-Ma\u02bem\u016bn, (m. 1091), di Zayda, in seguito concubina o forse moglie di Alfonso VI di Castiglia."}
{"id": "1632809", "revid": "125410126", "url": "https://it.wikipedia.org/wiki?curid=1632809", "title": "Ike Diogu", "text": "Caratteristiche tecniche.\n\u00c8 un'ala grande di 2,06 metri per 116\u00a0kg circa di peso, considerato sottodimensionato per ricoprire il ruolo di 4 nella NBA, carenza alla quale riesce per\u00f2 a sopperire discretamente grazie alla notevole potenza fisica. Ha come punti di forza la notevole tecnica e abilit\u00e0 di piedi nel gioco sotto canestro, zona del campo nella quale \u00e8 maggiormente a suo agio, e l'attitudine a rimbalzo; \u00e8 un buonissimo realizzatore di tiri liberi.\nI suoi principali punti deboli sono la mancanza di centimetri rispetto ai suoi pari-ruolo e al contempo l'insufficiente rapidit\u00e0 per difendere sugli esterni; risulta spesso troppo carente nel gioco lontano dal canestro, e ci\u00f2 riduce inevitabilmente il numero di palloni a lui destinati.\nCarriera.\nNel 2004 si \u00e8 iscritto all'Arizona State University, con la quale ha giocato solo una stagione, ricca di riconoscimenti, prima di dichiararsi eleggibile al draft NBA del 2005. L'approdo nella National Basketball Association avvenne con i Golden State Warriors, che lo hanno scelto al draft con la 9\u00aa chiamata assoluta.\nDopo un buon anno da \"rookie\", durante il quale ha saputo sfruttare bene i pochi minuti concessogli nella rotazione, nel mezzo della sua seconda stagione (2006-07) \u00e8 stato ceduto agli Indiana Pacers in un grosso scambio che ha comportato lo spostamento di altri sette giocatori. Con Indiana per\u00f2 il suo minutaggio \u00e8 calato ulteriormente, ed anche le sue cifre continuano a risentirne, nonostante questa squadra (specialmente con i continui infortuni di Jermaine O'Neal), non disponga di tanta quantit\u00e0 nel gioco sotto canestro. Nel 2008 apre un altro capitolo nella sua carriera nella NBA, venendo ingaggiato dai Portland Trail Blazers.\nIl 19 febbraio 2009 viene scambiato con i Sacramento Kings in cambio di Michael Ruffin.\nIl 29 luglio 2009 viene preso dai New Orleans Hornets come free agent, ma non scender\u00e0 mai in campo con quella canotta. Dopo una preseason con i Detroit Pistons, passa ai Los Angeles Clippers con cui realizza poco meno di 6 punti a partita, con un season-high di 18 punti contro Orlando.\nNel gennaio 2012 Diogu \u00e8 in forza ai San Antonio Spurs per un breve scampolo di stagione, quindi continua la sua carriera tra Cina e Porto Rico.\nNel 2013 si accasa ai Bakersfield Jam, franchigia della NBDL."}
{"id": "1632810", "revid": "438678", "url": "https://it.wikipedia.org/wiki?curid=1632810", "title": "Metodo di Laguerre", "text": "Il metodo di Laguerre \u00e8 un metodo iterativo per trovare le radici reali di un polinomio, introdotto dal matematico francese Edmond Nicolas Laguerre.\nLa formula per l'iterazione \u00e8: \nformula_1, \ndove formula_2 \u00e8 il valore iniziale scelto per innescare la procedura iterativa, formula_3 \u00e8 il polinomio, formula_4 \u00e8 la sua derivata prima, formula_5 \u00e8 la sua derivata seconda, formula_6 \u00e8 il grado del polinomio formula_3. Il segno scelto per la radice quadrata deve essere concorde a quello di formula_8 quando non nullo, per ottenere il rapporto minore.&lt;br&gt;\nCambiando il valore iniziale di formula_2 \u00e8 possibile ricercare, se esiste, una radice reale diversa.\n\"Esempio:\"&lt;br&gt;\nSia formula_10&lt;br&gt;\nquindi formula_11&lt;br&gt;\ne formula_12&lt;br&gt;\nPer formula_13&lt;br&gt;\nformula_14&lt;br&gt;\nformula_15&lt;br&gt;\nformula_16&lt;br&gt;\nformula_17&lt;br&gt;\nper formula_18&lt;br&gt;\nformula_19&lt;br&gt;\nformula_20&lt;br&gt;\nformula_21&lt;br&gt;\nformula_22&lt;br&gt;\nLa convergenza del metodo di Laguerre \u00e8 molto veloce. "}
{"id": "1632814", "revid": "77358", "url": "https://it.wikipedia.org/wiki?curid=1632814", "title": "Us Lecce", "text": ""}
{"id": "1632821", "revid": "122048653", "url": "https://it.wikipedia.org/wiki?curid=1632821", "title": "Tezze (Carpenedolo)", "text": "Tezze \u00e8 una frazione del comune di Carpenedolo, in Provincia di Brescia.\nLa frazione di territorio che viene considerata \"Frazione Tezze\" \u00e8 all'incirca estesa per 4,2\u00a0km\u00b2, e la popolazione che vi abita conta 120 persone. Questa localit\u00e0 risulta avere un piccolo centro storico, gi\u00e0 presente nei catasti napoleonici. Tuttavia la gente che vi abita \u00e8 distribuita principalmente nelle varie cascine che ne caratterizzano il territorio, il quale \u00e8 infatti adibito a uso essenzialmente agricolo."}
{"id": "1632823", "revid": "1718925", "url": "https://it.wikipedia.org/wiki?curid=1632823", "title": "Niccol\u00f2 Capasso", "text": "Fu professore di diritto civile e canonico presso la Regia Universit\u00e0 di Napoli (oggi Universit\u00e0 degli Studi di Napoli Federico II). La sua opera principale fu una propria versione dell'Iliade di Omero. Nel 1761 fu pubblicata una raccolta di sue poesie dal titolo \"Varie poesie\"."}
{"id": "1632832", "revid": "123816285", "url": "https://it.wikipedia.org/wiki?curid=1632832", "title": "Fabrizio Lori", "text": "Biografia.\nNato a Mantova il 18 novembre 1968 da padre toscano e madre mantovana, \u00e8 noto per l'attivit\u00e0 imprenditoriale nel settore dei materiali plastici e per i propri investimenti nel calcio. \nAttivit\u00e0 imprenditoriale.\nNel 1993, a seguito dell'improvvisa morte del padre, Fabrizio Lori prende il controllo dell'azienda di famiglia, la Nuova Pansac, realt\u00e0 medio-piccola nel ramo dei materiali plastici. Dopo anni di studi e ricerche brevetta un prodotto in grado di rendere traspirante la plastica, che gli permette di ampliare l'attivit\u00e0 a livello internazionale: nel 2003 apre uno stabilimento a Mira in cui lavorano circa 500 dipendenti ed entro il 2005 la Nuova Pansac vanta un fatturato di quasi 400 milioni di euro e oltre 1.000 dipendenti dislocati in 5 stabilimenti tra Veneto e Lombardia.\nNel 2008 la societ\u00e0 entra in crisi: due anni dopo Lori \u00e8 estromesso dal CDA e nel 2011 sopraggiunge il commissariamento, che comporta la messa in cassa integrazione di oltre settecento dipendenti. Il 2 ottobre 2012 l'ex patron viene arrestato con l'accusa di bancarotta fraudolenta in relazione a un buco di bilancio di circa 40 milioni di euro. Il 23 ottobre 2012 viene scarcerato e posto agli arresti domiciliari nel suo appartamento di Mantova.\nImpegno nel calcio.\nIl 19 giugno 2004 Lori rileva l'Associazione Calcio Mantova, neopromossa in Serie C1, con l'obiettivo di portarla in Serie B nel giro di due anni. L'obiettivo gli riesce gi\u00e0 al primo anno, grazie anche all'ingaggio di giocatori del calibro di Paolo Poggi e Dario H\u00fcbner. Nel 2006 il Mantova sfiora la Serie A, persa solo ai play-off contro il , mentre nel 2007 riesce a battere la , il e il , guadagnandosi l'appellativo di \"ammazza grandi\". \nIl primo lustro della gestione Lori si connota anche per la stabilit\u00e0 economica, col presidente che si guadagna altres\u00ec vaste simpatie per il proprio aspetto istrionico e per il \"calore\" con cui partecipa alle vicissitudini dei biancorossi, seguendo non di rado le partite dalla panchina.\nIn contemporanea con la crisi della Nuova Pansac, complici anche gli errori di alcuni dirigenti sugli acquisti, il Mantova finisce per\u00f2 per ritrovarsi oberato da un monte ingaggi altissimo, che sommato a una crisi di rendimento sul campo conduce il club al fallimento nel giugno 2010.\nIl 20 febbraio 2016 Lori viene richiamato a collaborare nella societ\u00e0 (frattanto rifondata) come consigliere esterno del presidente."}
{"id": "1632833", "revid": "3115", "url": "https://it.wikipedia.org/wiki?curid=1632833", "title": "Nicola D'Apolito", "text": "Il Personaggio.\nNato il 29 marzo 1815 a Cagnano Varano, un paese del promontorio garganico Gargano in provincia di Foggia, da Francesco Antonio d'Apolito e Bartolomea Curatolo, Nicola Bonifacio d'Apolito era ultimogenito di nove figli. Le notizie riguardanti la sua infanzia e adolescenza sono scarse. Tutto quello che si sa di sicuro \u00e8 che comp\u00ec i primi studi presso il dotto sacerdote Francesco Antonio Caputo, uno dei dodici canonici della Chiesa collegiale Santa Maria della Piet\u00e0 in Cagnano Varano.\nL'unico ritratto rimastoci lo mostra alto, con un viso pallido e scarno, un corpo magro ed esile, capelli neri, lineamenti forti e occhi profondi. Un suo compagno di studi, Davide Panzetta, lo descrive come \u00abun giovine per quanto umile, rispettoso, altrettanto meccanico di natura, di carattere freddo e minuto osservatore\u00bb. Altre fonti ce lo mostrano come solitario, pensieroso e timido, ma al tempo stesso energico.\nGli Studi Medici.\nNel 1835 l'Aquilotto garganico (cos\u00ec chiamato per via del suo aspetto) lasci\u00f2 la sua Cagnano ed i suoi familiari per intraprendere gli studi medici nella capitale partenopea. Dopo soli 2 anni e mezzo, d'Apolito ascoltava per la prima volta il Professor De Vincentiis sul trattato di fasciature ed apparecchi chirurgici e , ancora studente, fece delle importanti modifiche all'apparecchio ad estensione permanente per le fratture dell'arto inferiore. Poco dopo l'Accademia medico-chirurgica diede l'incarico \u00aba soci Grillo e De Vincentiis\u00bb di mettere in pratica tali migliorie.\nGli anni in cui visse d'Apolito furono anni di grandissimo progresso delle scienze in tutti i suoi campi, anche in quello della chirurgia, eppure non si trovava un metodo che riuscisse a salvare una vastissima categoria di feriti all'addome. Furono molti ed illustri i chirurghi che presentarono metodi di sutura per queste gravi ferite. Il pi\u00f9 efficace di tali metodi lo si deve a Nicola d'Apolito. Il sistema di enterorafia proposto dal d'Apolito fu denominato \u201ca tempo\u201d e presto venne sperimentato dai professori Caccioppoli e Clariflone nell'Ospedale degli Incurabili a Napoli il 29 giugno del 1841 in un caso di ernia incarcerata. Il risultato fu del tutto soddisfacente e l'ammalato pot\u00e9 uscire dall'Ospedale poco tempo dopo completamente guarito.\nL'Invidia.\nNello stesso anno il chirurgo pugliese invi\u00f2 all'Institute de France, Acad\u00e8mic Royale des Scienses, una sua memoria sul nuovo metodo di enterorafia. Questa venne letta nella seduta del 2 agosto 1841; ma, anzich\u00e9 riscuotere il consenso e il successo sperato, fu severamente criticata. Il d'Apolito venne accusato di essersi semplicemente appropriato del metodo di Lembert, basato sull'addossamento delle sierose, e della sutura a sopraggitto proposta da Volpeau. A tali accuse d'Apolito rispose che la sua sutura era diversa da quella di Volpeau e dalle \u00abnumerose suture cruente che si sono andate man mano dai diversi autori immaginando\u00bb e che tale fraintendimento sarebbe potuto dipendere \u00abdalla poca perfezione\u00bb delle tavole illustrative. Nonostante l'avversit\u00e0 francese, tale sutura divent\u00f2 sempre pi\u00f9 nota e utilizzata.\nIl Rifiuto.\nA questo punto, a sette anni dal suo arrivo a Napoli, nel 1842, insigni rappresentanti della Reale Accademia Napoletana gli fecero lusinghiere proposte di una cattedra, che nella Napoli dell'epoca significava fama e ricchezza. Non si sa il perch\u00e9, d'Apolito rifiut\u00f2 la proposta. Lo stesso anno ritorn\u00f2 a Cagnano e vi rimase fino alla morte.\nMolte furono le teorie riguardanti il suo ritorno a Cagnano, si parla di nostalgia del paese natio, di inadeguatezza a vivere nella metropoli delle sirene, d'incapacit\u00e0 a superare le avversit\u00e0, la sfortuna. Egli diede alla scienza un sistema operatorio apportatore di vita che gli venne misconosciuto.\nGli Ultimi Anni.\nA Cagnano pass\u00f2 il suo tempo tra studio, lavoro, casa e solitudine.\nNel 1852 spos\u00f2 Sofia Lombardi, dalla quale ebbe tre figli. Fu una vita coniugale molto tranquilla e la moglie lo sostenne e confort\u00f2 nei momenti di depressione. Gli fu affidata la condotta di chirurgo di quel paesino garganico, che nel momento di maggior bisogno, ormai \"cieco da un occhio per la cataratta\" e \"quasi non vedente dall'altro\", gli venne ritirata.\nNel 1862, dopo quasi venti anni di attivit\u00e0, desideroso di ritirarsi in solitudine nella sua casa di campagna per concludere un trattato antropologico sull'origine della specie umana, fu improvvisamente colto da polmonite e, a causa della stessa, mor\u00ec pochi giorni dopo. Era il 25 giugno 1862."}
{"id": "1632834", "revid": "430054", "url": "https://it.wikipedia.org/wiki?curid=1632834", "title": "Thyssen Krupp", "text": ""}
{"id": "1632837", "revid": "88740", "url": "https://it.wikipedia.org/wiki?curid=1632837", "title": "Sonata per pianoforte n. 25 (Beethoven)", "text": "La sonata per pianoforte n. 25, Op. 79, acquis\u00ec la denominazione di \"Sonata facile\" o \"Sonatina\" da Beethoven stesso, per differenziarla dall'opera precedente, la sonata \"per Teresa\". Come quest'ultima, venne composta nel 1809 e pubblicata l'anno successivo. Sembra che fosse destinata come dono a Teresa Malfatti, di cui si era innamorato al punto da proporle di sposarlo (richiesta che venne rifiutata); al momento della pubblicazione, per\u00f2, non venne recata alcuna dedica.\nStruttura.\nLa breve sonata opera 79 \u00e8 divisa in tre movimenti:\nAnalisi del Primo movimento.\nIl Primo movimento della sonata ha come metro tre quarti nella tonalit\u00e0 di base di sol maggiore. L'indicazione agogica (o tempo) indicata \u00e8 \"\u201cPresto, alla tedesca\u201d\". La struttura formale \u00e8 quella di una semplice forma-sonata con le tre classiche parti: Esposizione - Sviluppo - Ripresa con Coda finale.\nEsposizione.\nIl primo tema, dallo \"spiccato carattere tedesco\" si presenta in 8 misure pi\u00f9 altre quattro conclusive (codetta del tema). L'ambiente armonico \u00e8 la tonica (sol maggiore) presente fin dall'inizio nell'accompagnamento della mano sinistra. Il tema \u00e8 costruito su un inciso di tre note (misura 1) in ottava (sol - si - sol) che spesso ritorneranno nel corso del movimento, seguito da una linea melodica discendente conclusa dal ritorno della figura iniziale ma con tre note diverse (do - la - fa#).[batt. 1-12]\nIl resto dellEsposizione \"\u00e8 dedicata al processo di modulazione alla dominante\". Il secondo tema (o gruppo tematico secondario) consiste in rapide scale e arpeggi ascendenti sulla dominante (re maggiore).[batt. 12-20]\nIn realt\u00e0 l'apparizione della dominante \u00e8 solo una dominante di passaggio. La dominante viene affermata in modo soddisfacente (per Beethoven) solamente dopo l'uso della dominante della dominante della dominante. A misura 16 l'arpeggio \u00e8 basato sull'accordo di si minore, a misura 20 sul mi maggiore, a misura 24 la linea melodica della mano destra si stabilizza in una serie di accordi sul la maggiore per poi concludere finalmente sulla dominate (re maggiore). Le ultime quattro misure sono dedicate alla codetta dell'esposizione e sono cadenzali (si ritorna alla tonalit\u00e0 d'impianto).\nSviluppo.\nDopo la ripetizione integrale dell'esposizione si entra nello sviluppo. Riappare subito il tema principale nella tonalit\u00e0 di mi maggiore (misure 53 - 60) a cui segue una prima fase di sviluppo vero e proprio. Questa \u00e8 organizzata su due frasi \"rustiche\" di 8 misure: \"forte\" la prima nel modo maggiore (mi maggiore) e \"piano e dolce\" la seconda nel modo minore (mi minore) e consiste nella continua ripetizione dell'inciso iniziale del tema principale.[bat. 60-70]\nDopo un intermezzo (misure 76 - 83) ricavato dalla codetta del tema principale ritornano altre due frasi rustiche (misure 84 - 100) di sviluppo analoghe alle precedenti ma la prima in modo minore (do minore) e la seconda in modo maggiore (mi bemolle maggiore). Anche questa seconda fase dello sviluppo \u00e8 chiusa dallo stesso intermezzo (misure 100 - 112) ma opportunamente trasposto (da do maggiore a mi bemolle maggiore). Seguono 8 misure (battute 112-119) con la frase \"rustica\" di sviluppo alla dominante (re maggiore); quindi passando per un crescendo e un'emiola (il ritmo alla mano sinistra non \u00e8 pi\u00f9 di tre semiminime ma di 4 [misure 120 - 123]) si introduce la ripresa.[bat. 119-127]\nRipresa e Coda finale.\nNella ripresa il tema principale (misure 124 -135) si presenta pressoch\u00e9 immutato, mentre (secondo le norme della forma-sonata) il secondo tema (misure 135 - 168) viene esposto alla tonica (sol maggiore). Nella parte finale compare la sottodominante (do maggiore) in modo da terminare sulla tonica.\nTutto lo sviluppo e la ripresa vengono ripresentati (indicazione di ritornello) a cui segue la coda finale (da misura 178). Le prime quattro battute della coda continuano l'idea della codetta dello sviluppo, quindi riappare il tema principale (o parte di esso) per quattro volte: alla tonica e nella mano sinistra la prima volta, alla sopratonica (la minore) e nella mano destra la seconda volta, e quindi come le prime due volte ma \"con acciaccature di umorismo rustico\". L'ultimo arpeggio del tema si prolunga per le ultime dieci battute finali consentendo al pezzo di svanire nell'aria.\nAnalisi del Secondo movimento.\nIl Secondo movimento della sonata ha come metro nove ottavi nella tonalit\u00e0 di base di sol minore. L'indicazione agogica (o tempo) indicata \u00e8 \"\u201cAndante\u201d\". La struttura formale \u00e8 quella di una barcarola (con la forma: A - B - A') secondo lo stile dell'opera italiana, ma anche, come ha detto Hans von B\u00fclow, un prototipo di \"romanza senza parole\".\nIn questo andante i temi presentati sono due. La prima idea si sviluppa in due frasi, pi\u00f9 o meno simili (misura 1 e misura 3) e una codetta (misura 5). Sono 8 battute di un tema semplice e chiaro in sol minore e senza sviluppo.[batt. 1-2]\nLa seconda frase termina in si bemolle maggiore (relativa maggiore di sol minore, ma anche dominante di mi bemolle maggiore) preannunciando cos\u00ec il prossimo ambiente armonico. Una battuta di collegamento (9) in si bemolle maggiore settima prepara l'entrata della seconda idea in mi bemolle maggiore (essendo il si bemolle la dominante di mi bemolle). Anche questa seconda idea, \"scorrevole ma senza nessuna impronta caratteristica\", nella tonalit\u00e0 di mi bemolle maggiore (sopradominante rispetto alla tonalit\u00e0 d'impianto), \u00e8 sviluppata in 8 misure (da battuta 10 a battuta 17) a cui segue una codetta di 5 misure per poi riprendere la prima idea. Questa parte centrale dell'Andante \u00e8 un \"a solo\" nello stile dell'opera italiana.[batt. 10-12]\nLa codetta della seconda idea sfrutta l'armonia della relativa minore rispetto al mi bemolle maggiore (ossia do minore) per raggiungere il re maggiore (dominante della tonalit\u00e0 d'impianto) alla fine della codetta e quindi il sol minore della prima idea. Al ritorno della prima idea (misura 22) segue una coda finale (misura 30) di 5 misure che chiude con una cadenza sulla tonica (re maggiore settima - sol minore).\nAnalisi del Terzo movimento.\nIl Terzo movimento della sonata ha come metro due quarti nella tonalit\u00e0 di base di sol maggiore. L'indicazione agogica (o tempo) indicata \u00e8 \"\u201cVivace\u201d\". La struttura formale \u00e8 quella di un rond\u00f2 (forma: ABACA+Coda) appena sviluppato.\nIl \"tema del rond\u00f2\"' si presenta in due parti di 8 misure. Nella prima parte (misure 1 - 8) dalla tonica (sol maggiore) si arriva alla dominante (re maggiore). Nella seconda parte (misure 9 - 17), pi\u00f9 dinamica della prima, si ritorna alla tonica (sol maggiore).[batt. 1-17]\nIl primo episodio (misure 17 - 35) utilizza, come materiale di base, molto semplicemente l'inciso iniziale del tema. L'armonia pi\u00f9 volte si ferma sulla mediante (si maggiore) per poi tornare alla tonica al sopraggiungere del tema del rond\u00f2.\nLa seconda esposizione del tema (misure 36 - 51) lascia immutata la linea melodica della mano destra, mentre al basso gli accordi di semiminime si trasformano in terzine di crome. Anche l'armonia non cambia, mentre sono eliminati i ritornelli. Il secondo episodio (misure 52 - 72) \u00e8 impostato, armonicamente, sulla sottodominante (do maggiore) pi\u00f9 volte affermata con accordi ribattuti.\nL'ultima, la \"terza esposizione del tema\"' (misure 73 - 104) \u00e8 la pi\u00f9 elaborata: la prima parte del tema \u00e8 immutata nella linea melodica, cambia l'accompagnamento che questa volta \u00e8 fatto di quartine di semicrome, poi rimanendo immutato l'accompagnamento della mano sinistra, la destra presenta \"degli effetti d'eco umoristici con funzione ritardante\". Sono delle terzine di crome sincopate a cui manca la prima croma (sostituita con una pausa). In realt\u00e0 la croma centrale della terzina propone esattamente la corrispondente nota iniziale del tema, in ritardo ovviamente di 1/3 di semiminima.[batt. 81-88]\nLa seconda parte del tema \u00e8 un \"mix\" delle varie idee fino ad ora realizzate. Nella coda finale (da misura 105 fino alla fine) \"dopo un crescendo, gli accordi finali brevi e subito piano arrivano come una sorpresa, uno scherzo\"."}
{"id": "1632838", "revid": "74801", "url": "https://it.wikipedia.org/wiki?curid=1632838", "title": "Lugoj", "text": "Lugoj (in tedesco \"Lugosch\", in serbo \"Lugo\u0161\" o \"\u041b\u0443\u0433\u043e\u0448\", in ungherese \"Lugos\", in turco \"Logo\u015f\") \u00e8 un municipio della Romania di abitanti, ubicato nel distretto di Timi\u0219, nella regione storica del Banato. La citt\u00e0 \u00e8 divisa dal fiume Timi\u0219 in due quartieri, quello rumeno sulla riva destra e quello tedesco sulla riva sinistra. \u00c8 sede dell'eparchia di Lugoj della Chiesa greco-cattolica rumena.\nStoria.\nLugoj, edificata in prossimit\u00e0 di un centro abitato di epoca romana, \u00e8 menzionata per la prima volta nel 1365. Alle soglie dell'et\u00e0 moderna (XV-XVI secolo) era un attivo centro commerciale e un luogo poderosamente fortificato e di grande importanza strategica. Nell'agosto 1849 fu l'ultima sede del governo rivoluzionario ungherese e l'ultimo rifugio di Lajos Kossuth e di parecchi altri capi della Rivoluzione anteriormente alla loro fuga nell'Impero ottomano.\nIn epoca contemporanea, fu la citt\u00e0 natale del famoso interprete di Dracula Bela Lugosi. Il vero cognome di Lugosi era Blasko; il nome d'arte \"Lugosi\" \u00e8 la forma aggettivale di \"Lugos\", il nome ungherese della citt\u00e0."}
{"id": "1632839", "revid": "254059", "url": "https://it.wikipedia.org/wiki?curid=1632839", "title": "Giorgio Federico di Baden-Durlach", "text": "Biografia.\nFiglio del Margravio Carlo II di Baden-Durlach e di sua moglie, la Contessa Palatina Anna di Valdenz, Giorgio Federico eredit\u00f2 parte dei domini paterni alla morte del fratello maggiore, Ernesto Federico nel 1604, il quale aveva ereditato nel 1590 il Margraviato di Baden-Hachberg. Questi era morto senza figli e Giorgio Federico aveva ottenuto la sua parte d'eredit\u00e0, completata dalla morte dell'altro fratello, Giacomo, deceduto anch'egli senza eredi. Per questi casi fortuiti, tutti i margraviati del Baden vennero riuniti (pur conservando la loro autonomia) un'unione personale nelle mani di Giorgio Federico.\nEgli partecip\u00f2 attivamente alle guerre di religione nella fazione della riforma, unendosi con l'Unione Evangelica degli stati luterani del Sacro Romano Impero.\nAllo scoppio della Guerra dei Trent'anni, disponeva di un'armata personale di 12.000 uomini per dare manforte alla lega in opposizione all'Imperatore, il quale godeva allora di un periodo favorevole e nella Battaglia della Montagna Bianca aveva riconquistato gran parte della Boemia. Per preservare la propria dinastia familiare dalla vendetta imperiale, nel 1622 abdic\u00f2 in favore del figlio primogenito Federico.\nPartecip\u00f2 attivamente anche nelle battaglie del Palatinato renano (Battaglia di Wiesloch, il 27 aprile 1622). Si scontr\u00f2 anche contro il Generale francese Tilly, alleato dello spagnolo Cordoba, nella Battaglia di Wimpfen del 6 maggio 1622, la quale si dimostr\u00f2 una grave sconfitta per il margravio. Giorgio Federico, dopo la sconfitta, si rifugi\u00f2 dapprima a Stoccarda, per poi abbandonare definitivamente la propria corona in favore del figlio primogenito Federico e ritirandosi a Ginevra.\nNel 1627, si pose al servizio militare dei re di Danimarca. Quando Alberto di Wallenstein si rivolse verso i danesi, Giorgio Federico fugg\u00ec sull'Isola di Poel e si rifugi\u00f2 a Heiligenhafen, nell'Holstein. Fu qui che la sua armata venne completamente sbaragliata dalle forze cattoliche.\nGiorgio Federico si ritir\u00f2 quindi a Strasburgo, dove mor\u00ec il 24 settembre 1638.\nMatrimonio e figli.\nGiorgio Federico ebbe molti figli dai propri matrimoni\nIn prime nozze, il 2 luglio 1592 a Karlsburg, spos\u00f2 la contessa renana Giuliana Ursula di Salm-Neufville, dalla quale ebbe i seguenti eredi:\nAlla morte della prima moglie, Giorgio Federico si rispos\u00f2 nel 1614 con la Contessa Agata di Erbach, dalla quale ebbe i seguenti eredi:\nAlla morte della seconda moglie, nel 1634 si rispos\u00f2 con Elisabeth Stotz, dalla quale per\u00f2 non ebbe figli."}
{"id": "1632841", "revid": "287204", "url": "https://it.wikipedia.org/wiki?curid=1632841", "title": "Vaimanika Shastra", "text": "Il Vaimanika Shastra (\u0935\u0948\u092e\u093e\u0928\u093f\u0915 \u0936\u093e\u0938\u094d\u0924\u094d\u0930 \"Vaim\u0101nika \u015a\u0101stra\", \"Scienza dell'Aeronautica\") o anche \"Vimanika\", \u00e8 un testo scritto in sanscrito risalente agli inizi del XX secolo, ottenuto da un medium tramite \"canalizzazione\" (\"channeling\") e scrittura automatica, in cui si afferma che i vimana menzionati nei testi vedici dell'antica India sarebbero stati degli avanzati velivoli simili ai moderni razzi.\nL'esistenza di questo testo, composto da 3000 \"shlokas\" (versi) distribuiti in 8 capitoli, \u00e8 stata rivelata nel 1952 da G. R. Josyer il quale ha affermato che sarebbe stata scritta da Pandit Subbaraya Shastry (1866\u20131940) sotto dettatura psichica da parte dell'antico saggio hindu Bharadvaja.\nI cultori dell'archeologia misteriosa sostengono invece che lo scritto avrebbe un'origine antichissima, facendolo risalire al XIII secolo a.C., anche se non se ne conoscono frammenti, citazioni o riferimenti in opere del passato.\nUno studio condotto da ingegneri meccanici e aeronautici dell'Indian Institute of Science di Bangalore ha concluso, nel 1974, che i velivoli descritti nel testo sono \"intrugli di scarso valore\" e che l'autore rivela una totale mancanza di comprensione dell'aeronautica. Lo studio, inoltre, afferma che \"Il Rukma Vimana era l'unico dotato di senso. Possiede lunghi condotti verticali che aspirano aria dalla parte superiore e la spingono in basso, con un processo che genera un sollevamento\".\nOrigine e pubblicazione.\nL'esistenza del testo fu resa pubblica nel 1952, tramite un comunicato stampa diramato da G. R. Josyer, fondatore, nel 1951, nella citt\u00e0 di Mysore dell'\"International Academy of Sanskrit Research\". Secondo Joyser, il testo stesso sarebbe stato dettato tra il 1918 e il 1923. Una traduzione in hindi fu pubblicata nel 1959 da Swami Brahmamuni Parivrajaka, con il titolo di \"Brihad Vimana Shastra\". Il testo in sanscrito, con la relativa traduzione in inglese, fu pubblicato nel 1973 con il titolo di \"Vaimanika Shastra\". L'edizione di Josyer venne integrata con delle illustrazioni di T. K. Ellappa, un disegnatore della locale universit\u00e0 di ingegneria a Bangalore, ma che non fu menzionato come coautore nell'edizione del 1959.\nCi sono tuttavia notizie frammentarie riguardo a copie precedenti. Un manoscritto tenuto in custodia da Venkatachalka sarebbe apparso nella libreria Rajakiya Sanskrit nel 1944. La stessa edizione di Josyer sarebbe stata compilata sulla base di un vecchio archivio trascritto dal telegu in sanscrito da Pandit Tallapragada Subba Row (1856-1890), che lo avrebbe consegnato ai suoi committenti, dei monaci Gelugpa autori di traduzioni in tedesco fra il 1918 e il 1923. Di tale documento si sono perse le tracce.\nL'intervista.\nG. R. Josyer, direttore dell'accademia internazionale di ricerche sanscrite in Mysore, nel corso di una intervista ha mostrato una collezione di antichissimi manoscritti di propriet\u00e0 dell'Accademia. In alcuni di essi, risalenti a diverse migliaia di anni fa, compilati da antichi rishi, Bharadwaja, Narada e altri, vengono descritte vicende mondane importanti per l'esistenza e il progresso degli uomini e delle nazioni sia in tempo di guerra che in tempo di pace [..]. Uno di questi manoscritti si occupa di aeronautica, e descrive la costruzione di diversi tipi di aeroplani per l'aviazione civile e per la guerra [..]. Josyer mostra alcuni disegni e progetti, un velivolo simile ad un elicottero, ad un aereo cargo, soprattutto utilizzato per trasportare combustibile e munizioni, velivoli civili che trasportavano da 400 a 500 persone e addirittura velivoli muniti di doppio o triplo ponte, ognuno descritto minuziosamente.\nStruttura e contenuto.\nA differenza di un moderno trattato di aeronautica che inizia, prima di dettagliare i concetti e i disegni dei velivoli, con il descrivere i principi generali del volo, il \"Vaimanika Shastra\" inizia senza indugio con una descrizione quantitativa di un particolare velivolo. La materia comprende \"una definizione di velivolo, come si deve istruire e alimentare un pilota, piste di atterraggio, cibo, vestiti, metalli e la loro produzioni, specchi e il loro uso in guerra, ed una variet\u00e0 di congegni e yantra. I velivoli venivano definiti con diverse tipologie: \"mantrik\", \"tantrik\" e \"kritak\", e con dei nomi: \"Shakuna\", \"Sundara\", \"Rukma\" e \"Tripura\", tutti descritti dettagliatamente. Si sostiene inoltre che il \"Vaimanika Shastra\" sia solo una piccola parte (un quarantesimo), di un testo molto pi\u00f9 grande, lo \"Yantra Sarwasa\" (\u2018tutto sulle macchine\u2019), scritti da Maharishi Bharadwaj e altri saggi per il \"beneficio di tutta l'umanit\u00e0\".\nNel 1991, la traduzione inglese e le illustrazioni del libro di Josyer furono ristampati da David Hatcher Childress con il titolo: \"Vimana Aircraft of Ancient India &amp; Atlantis\" come parte della serie \"Scienze Perdute\". Secondo Childress, gli 8 capitoli si trattano:\nLa propulsione dei \"vimana\" secondo Kanjilal (1985) sarebbe dovuta a un \"motore a vortice di mercurio\", un concetto apparentemente simile alla propulsione elettrica, del quale Childress ha individuato un importante riferimento in un trattato di architettura dell'XI secolo: il \"Samarangana Sutradhara\".\nIl libro di Davenport e Vincenti.\nNel 1979 D. W. Davenport e Vincenti sul libro \"2000 a.C.: distruzione atomica\" attribuiscono la distruzione di Lanka (secondo Davenport da identificarsi con Mohenjo-daro, una citt\u00e0 appartenente alla civilt\u00e0 della valle dell'Indo) a un'esplosione atomica, pur ammettendo di non essere esperti in materia di reperti distrutti da un'intensa fonte di calore (e per questo si sono rivolti all'Universit\u00e0 \"La Sapienza\" di Roma, presso un gruppo di lavoro composto dal prof. Bruno Di Sabatino, dal prof. Amleto Flamini e dal dott. Gianpaolo Ciriaco). Sostenendo ipotesi tipiche dell'archeologia misteriosa essi ritengono che la civilt\u00e0 indiana del tempo fosse molto avanzata, addirittura superiore a quella attuale. Gli stessi vimana sarebbero stati avanzatissimi veicoli volanti, in alcuni casi adatti a viaggi interplanetari.\nNel libro gli autori hanno dato una personale interpretazioni dei 32 segreti degli antichi piloti, sulla base della traduzione fatta da Josyer, a loro dire \"con il maggior spirito critico possibile\". Il contenuto dei 32 segreti \u00e8 preceduto da un'introduzione in cui si indica il motivo per cui sono stati dettati. Procedendo oltre l'introduzione si scopre che sono tre i tipi principali di segreti: quelli per difendersi dagli avversari con sistemi psicologici o elusivi, quelli per offendere il nemico con armi chimiche e fisiche e quelli dei sistemi d'indagine e raccolta dati.\nInterpretazione dei 32 segreti.\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00abIl pilota deve imparare 32 segreti da precettori competenti e soltanto ad una persona che li avr\u00e0 imparati pu\u00f2 essere affidato un aeroplano, e non ad altri. Questi segreti sono cos\u00ec spiegati da Siddhanaatha:\u00bb\n\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00abQuesti sono i 32 segreti che devono essere conosciuti dai piloti, secondo Siddhanaatha.\u00bb\nLa conclusione del manuale \u00e8 tipicamente orientale e sembra di leggere un testo sacro. Oggi si pu\u00f2 tentare di leggere il testo come un manuale tecnico, nel quale le manovre sono piuttosto convenzionali e conosciute, mentre molto differenti sembrano essere le armi d'offesa e difesa. Volendo interpretarlo alla lettera ci troveremmo di fronte a veicoli avanzatissimi che avrebbero solcato il cielo dell'India decine di secoli fa; per i sostenitori dell'ipotesi extraterrestre, che considerano il testo originale, si tratterebbe della descrizione in termini terrestri di veicoli alieni, forse pilotati da esseri umani.\nCritiche.\nJ.B. Hare, rappresentante dell'Internet Sacred Text Archive, nel 2005 ha pubblicato un'edizione online del libro di Josyer del 1973, nella sezione UFO del sito. Nella sua introduzione scrive:\nRicerche.\nUno studio effettuato da ricercatori indiani dell'Indian Institute of Science di Bangalore hanno dimostrato che i velivoli pi\u00f9 pesanti dell'aria descritti nel \"Vaimanika Shastra\" sono irrealizzabili. Gli autori fanno notare che secondo i principi di aerodinamica il testo \u00e8 estremamente superficiale e incorretto, e in alcuni casi viola la Legge di Newton sul moto. Lo studio conclude"}
{"id": "1632842", "revid": "145634", "url": "https://it.wikipedia.org/wiki?curid=1632842", "title": "Geelong", "text": "Geelong (d\u0292\u1d7b\u02c8l\u0252\u014b) (157.104 abitanti nel 2016) \u00e8 la seconda citt\u00e0 pi\u00f9 popolosa dello Stato australiano di Victoria. \u00c8 una citt\u00e0 portuale situata sulla Corio Bay e il fiume Barwon, 75 chilometri a ovest di Melbourne, e ha un clima temperato.\nStoria.\nGeelong fu cos\u00ec chiamata dal governatore Richard Burke nel 1837 dal nome che gli indigeni Wautharong davano al luogo, \"Jillong\", che si pensa significasse \"terra\" o \"rupi\". Negli stessi anni furono costruite le prime strutture dagli europei, dapprima magazzini per la lana da spedire via mare attraverso il porto, poi manifatture come lanifici, cartiere, fabbriche di corda, mentre anche la corsa all'oro aveva contribuito all'incremento demografico locale. Geelong ottenne il titolo di citt\u00e0 nel 1910 e la crescita industriale continu\u00f2 fino agli anni sessanta quando la popolazione super\u00f2 i 100.000 abitanti. Da allora il settore industriale \u00e8 andato declinando mentre \u00e8 cresciuto il terziario.\nAmministrazione.\nGemellaggi.\nGeelong \u00e8 gemellata con due citt\u00e0:"}
{"id": "1632844", "revid": "2130303", "url": "https://it.wikipedia.org/wiki?curid=1632844", "title": "Vecchia chiesa della Beata Vergine Assunta (Canegrate)", "text": "La vecchia chiesa di Santa Maria Assunta \u00e8 un edificio religioso di Canegrate ed \u00e8 situata nella centrale Piazza Giacomo Matteotti. Non si conosce l'epoca di costruzione per mancanza di tracce scritte, anche potrebbe essere stata edificata in tarda et\u00e0 rinascimentale.\nStoria.\nIl primo documento che cita la chiesa \u00e8 stato compilato a Busto Arsizio e risale al 1451; qui viene citato il fatto che a Canegrate viveva tale Meraviglia che in quegli anni diede lasciti alla chiesa.\nUn'iscrizione sull'ala orientale della chiesa \u00e8 datata 1588 e, invece, sulla parete occidentale un'altra scritta riporta l'anno 1755. Probabilmente \u00e8 la data di messa in opera dell'intonaco dell'abside.\nLa chiesa.\nL'edificio ha due porte per l'ingresso per i fedeli. Quella principale era utilizzata per le liturgie importanti. I portoni secondari sono, anche adesso, contornati da di decorazioni barocche.\nDurante la controriforma la chiesa fu ingrandita con la costruzione di tre piccole cappelle sul lato occidentale e impreziosito con l'installazione del pulpito, confessionali e coro, fabbricati con legni pregiati. Le volte dell'abside sono decorate con affreschi raffiguranti santi.\nLe pareti laterali sono in cotto impreziosite, ad intervalli, da elementi geometrici a forma di rombo. Sotto la gronda sono presenti decorazioni a forma di capitello. Lungo i muri perimetrali della chiesa sono presenti elementi, realizzati nel XIX secolo, che deturpano l'edificio.\nNel 1998 \u00e8 stato ristrutturato il campanile con l'installazione di 5 campane, di cui 4 che provengono dalla chiesetta sconsacrata di San Giuseppe."}
{"id": "1632845", "revid": "38120", "url": "https://it.wikipedia.org/wiki?curid=1632845", "title": "Psico-Pirata", "text": "Psico-Pirata (\"Pshyco-Pirate\") \u00e8 il nome di due supercriminali DC Comics risalenti alla Golden Age.\nCharles Halstead.\nCharles Halstead \u00e8 stato un personaggio minore comparso per la prima volta su \"All-Star Comics\" #23, creato da Gardner Fox e Joe Gallagher. Originariamente era un linotipista del \"Daily Courier\", ma poi divenne una mente criminale e prese il nome di Psico-Pirata. Egli pianificava crimini basati sulle emozioni. La Justice Society of America lo cattur\u00f2 e lo fece imprigionare. Egli continu\u00f2 la ricerca sul misticismo delle emozioni fino alla sua morte, avvenuta nel 1960.\nRoger Hayden.\nRoger Hayden apparve per la prima volta come Psico-Pirata in \"Showcase #56\", creato da Gardner Fox e Murphy Anderson.\nRoger Hayden era un gangster in prigione compagno di cella di Halstead. Le ultime volont\u00e0 di Halstead furono di lasciare in eredit\u00e0 a Hayden il segreto scoperto nei suoi anni di galera, ovvero l'esistenza della Maschera di Medusa. Questa maschera dava a chi la indossava il potere di proiettare le emozioni sulle altre persone. Hayden trov\u00f2 la maschera e la us\u00f2 per diventare un supercriminale.\nPoteri e abilit\u00e0.\nHalstead, il primo Psico-Pirata era un abile manipolatore ed uno studioso delle emozioni.\nHayaden, il secondo Psico-Pirata era capace di manipolare le emozioni delle persone grazie alla Maschera di Medusa"}
{"id": "1632848", "revid": "254059", "url": "https://it.wikipedia.org/wiki?curid=1632848", "title": "Ernesto Federico di Baden-Durlach", "text": "Biografia.\nErnesto Federico era figlio del Margravio Carlo II di Baden-Durlach e di Anna del Palatinato-Veldenz, ottenendo alla morte del padre il Margraviato di Baden-Durlach, nel 1577. Data la sua giovane et\u00e0, ebbe come tutori la madre Anna, il Principe Ludovico VI del Palatinato e il Duca Ludovico III di W\u00fcrttemberg.\nI suoi fratelli, Giacomo e Giorgio Federico, ottennero parte dei domini (sempre sotto tutela dei principi sopracitati) e i domini del Baden si suddivisero quindi in Baden-Durlach e Baden-Baden. Il Margraviato di Baden-Hachberg venne fondato nel 1590 alla morte di Giacomo per Ernesto Federico.\nDal 1588 Ernesto Federico spost\u00f2 la propria residenza nel Castello di Gottesaue. Nel 1595 ottenne anche il Margraviato di Baden-Baden da Edorardo Fortunato, suo parente della linea parallela di Baden-Baden.\nA differenza dei fratelli, fu di religione calvinista.\nMor\u00ec nel 1604 a Remchingen e venne sepolto nella tomba di famiglia del castello, presso la chiesa di S. Michele.\nMatrimonio.\nErnesto Federico spos\u00f2 il 21 dicembre 1585 Anna della Frisia orientale (m. 1621), figlia del Conte Edzardo II della Frisia orientale, dalla quale per\u00f2 non ebbe figli.\nAlla sua morte, i suoi domini passarono al fratello Giorgio Federico."}
{"id": "1632849", "revid": "289247", "url": "https://it.wikipedia.org/wiki?curid=1632849", "title": "San Francesco Saverio Bianchi", "text": ""}
{"id": "1632855", "revid": "287204", "url": "https://it.wikipedia.org/wiki?curid=1632855", "title": "Passo Kulma", "text": "Il passo Kulma \u00e8 un passo di montagna situato a 4.362 metri sul confine tra la Cina (regione autonoma dello Xinjiang) e il Tagikistan (regione autonoma del Gorno-Badakhshan).\nIl passo \u00e8 stato ufficialmente aperto il 25 maggio 2004 ed \u00e8 l'unico (legale) attraversamento di frontiera tra i due paesi e l'unica strada manutenuta a collegarli. Il traffico del valico \u00e8 molto basso: secondo il ministero tagiko dei trasporti in un periodo trimestrale sono stati registrati transiti per appena 17 camion, 10 corriere, 240 tonnellate di merce e 172 persone; in verit\u00e0 i transiti non ufficiali sono stimati essere pi\u00f9 comuni: molti locali (inclusi contrabbandieri) che non hanno il passaporto, necessario per attraversare la frontiera legalmente, approfittano dell'esistenza di altri punti di accesso e del fatto che il confine (soprattutto sul versante tagiko) \u00e8 mal sorvegliato."}
{"id": "1632857", "revid": "287204", "url": "https://it.wikipedia.org/wiki?curid=1632857", "title": "Profesionalen Basketbolen klub Akademik (femminile)", "text": "La sezione di pallacanestro femminile dell'Akademik Sofia era una societ\u00e0 di Sofia, in Bulgaria. Per molti anni ha preso parte alla Zheni P\u0103rva A-1, massima divisione del campionato bulgaro.\nDal 1952 al 1988 \u00e8 stata tra le formazioni bulgare pi\u00f9 importanti. Ha vinto otto campionati e cinque Coppe nazionali, togliendo la supremazia allo Slavia Sofia negli anni sessanta. Attualmente non fa pi\u00f9 parte al campionato bulgaro."}
{"id": "1632859", "revid": "1494169", "url": "https://it.wikipedia.org/wiki?curid=1632859", "title": "Academic Sofia", "text": ""}
{"id": "1632861", "revid": "1652635", "url": "https://it.wikipedia.org/wiki?curid=1632861", "title": "Carlo II di Baden-Durlach", "text": "Vita.\nCarlo era figlio del margravio Ernesto di Baden-Durlach e della sua seconda moglie Ursula di Rosenfeld. Dal momento che il matrimonio tra Ernesto e Ursula era morganatico, la capacit\u00e0 di Charles di succedere era disputata. Tuttavia, cominci\u00f2 a governare sull'alto Baden in nome di suo padre nel settembre 1552. Il suo dodicenne fratellastro, Bernardo IV mor\u00ec il 20 gennaio 1553 e suo padre mor\u00ec sei settimane dopo, il 6 febbraio. Carlo quindi eredit\u00f2 l'intero paese, che a quel tempo si chiamava Baden-Pforzheim. Trasfer\u00ec la capitale a Durlach, cambiando il nome del suo paese in Baden-Durlach.\nIntroduzione della riforma protestante nel 1556.\nIn supporto alla propria vocazione luterana, fu amico dei teologi Jacob Andreae e Jacob Heerbrand, i quali lo spinsero nel 1561 a partecipare alla Confessione di Augusta, dove strinse una profonda alleanza col Principe Alberto di Sassonia, coalizzandosi poi con Carlo IX di Francia contro i disordini provocati dagli ugonotti.\nMatrimonio e figli.\nCarlo II si spos\u00f2 per la prima volta il 10 marzo 1551 con Cunegonda di Brandeburgo-Bayreuth (17 giugno 1523 - 27 febbraio 1558), figlia del margravio Casimiro di Brandeburgo-Bayreuth, dalla quale ebbe due figli, entrambi morti prima di raggiungere l'et\u00e0 adulta:\nRimasto vedovo della prima moglie, Carlo II si rispos\u00f2 il 1\u00ba agosto 1558 con la contessa palatina Anna di Veldenz (12 novembre 1540 - 30 marzo 1586), figlia del conte palatino Roberto di Veldenz, dalla quale ebbe i seguenti figli:\nDopo la morte di Carlo II, il Baden-Durlach fu diviso fra i suoi tre figli maschi: Baden-Durlach-Hachberg and\u00f2 a Giacomo III; Baden-Durlach-Sausenberg and\u00f2 a Giorgio Federico; il reastante Baden-Durlach and\u00f2 ad Ernesto Federico che divent\u00f2 margravio di Baden-Durlach e alla fine fu succeduto dal fratello Giorgio Federico, che tra i figli di Carlo Ii fu quello che visse pi\u00f9 a lungo. Soltanto Giorgio Federico rimase luterano, mentre, Ernesto Federico si convert\u00ec al calvinismo e Giacomo III divent\u00f2 cattolico. Dal momento che Giorgio Federico visse pi\u00f9 a lungo fra i tre, il margraviato rimase luterano. La vedova di Carlo, Anna di Veldenz, guid\u00f2 gli affari di governo per 7 anni come reggente dopo la sua morte, fino a quando i suoi figli non raggiunsero la maggiore et\u00e0."}
{"id": "1632863", "revid": "1305772", "url": "https://it.wikipedia.org/wiki?curid=1632863", "title": "Ottorino Dugini", "text": "Caratteristiche tecniche.\nGiocava nel ruolo di interno sinistro.\nCarriera.\nGiocatore.\nHa giocato in Serie A con e (71 presenze e 23 reti in massima serie) e in Serie B con Palermo-Juventina e (43 presenze e 18 reti in cadetteria).\nAllenatore.\nHa poi intrapreso la carriera di allenatore nelle serie minori."}
{"id": "1632867", "revid": "1305772", "url": "https://it.wikipedia.org/wiki?curid=1632867", "title": "Pierre Jeanneret", "text": "Biografia.\nIl suo nome ed il suo lavoro sono indissolubilmente legati a quello del celeberrimo cugino Charles-Edouard Jeanneret-Gris, alias Le Corbusier, con cui condivise molteplici esperienze. La sua fortuna critica si sviluppa all'ombra del ben pi\u00f9 famoso cugino, uno degli accreditati maestri dell'architettura contemporanea, e, sebbene il suo nome sia sempre riconosciuto come coautore di molti edifici di Le Corbusier, si fatica ad attribuirne la piena paternit\u00e0 a opere come Villa Savoye (1928-1931) - edificio emblematico del movimento moderno. Il suo reale contributo a queste opere rimane ancora oscuro, nonostante i rari approfondimenti degli storici.\nSi diplom\u00f2 all'\u00c9cole des Beaux-Arts di Ginevra, lavor\u00f2 in seguito con i Perret e inizi\u00f2 la stabile collaborazione con il cugino nel 1922 nell'atelier di rue de S\u00e8vres 35. Co-firm\u00f2 gran parte i progetti anteriori alla seconda guerra mondiale. Portano la sua paternit\u00e0 anche le abitazioni, in Square du Docteur Blance a Parigi, del banchiere La Roche e del comune cugino Albert Jeanneret, 1923-1925, oggi sede della Fondazione Le Corbusier. Ebbe un ruolo preminente anche nelle opere di \"design\": co-firm\u00f2, assieme anche a Charlotte Perriand le pi\u00f9 note opere di Le Corbusier (tra cui la \"chaise-longe\" LC4 e la poltroncina LC3). Nel 1922 partecip\u00f2 al primo CIAM e successivamente ad altri congressi CIAM, come il quarto ad Atene.\nCon l'inizio della seconda guerra mondiale ci fu l'interruzione forzata del sodalizio con Le Corbusier - lo studio chiuse i battenti a seguito dell'invasione nazista. A guerra conclusa, inizi\u00f2 a lavorare da solo costruendo poche opere e dedicandosi al \"design\" di mobili, collaborando anche con altri designer noti quali Jean Prouv\u00e9 e Charlotte Perriand. Nel 1951 ebbe una nuova opportunit\u00e0 di collaborazione con Le Corbusier come capo progetto della nuova citt\u00e0 di Chandigarh, in India, coadiuvato da Edwin Maxwell Fry e Jane Beverly Drew. Si trasfer\u00ec in India dove, oltre a seguire il progetto urbanistico, dirigendo uno studio formato da molti architetti, si dedic\u00f2 alla realizzazione dei principali edifici del Campidoglio, in collaborazione con il cugino. Oltre a ci\u00f2 costru\u00ec edifici a sua esclusiva firma, quali il \"Gandhi Bhawan\", e mobili a basso costo, destinati agli edifici stessi, oggi oggetto di modernariato. Torn\u00f2 in Europa nel 1965 gravemente ammalato e si spense nel 1967. Nel 1970, a memoria del suo volere testamentario, le sue ceneri furono riportate a Chandigarh e sparse nel lago Sukhna.\nGallery.\nTHE house of Swiss-born architect Pierre Jeanneret converted into a museum, Chandigarh, India"}
{"id": "1632875", "revid": "287204", "url": "https://it.wikipedia.org/wiki?curid=1632875", "title": "Trattore aeroportuale", "text": "Un trattore aragosta \u00e8 un veicolo usato negli aeroporti per la movimentazione degli aeromobili; \u00e8 usato in particolare per il \"pushback\", cio\u00e8 per spingere un aereo parcheggiato con il muso rivolto verso il terminal nel piazzale, dove potr\u00e0 iniziare il suo rullaggio autonomamente.\nSi tratta di veicoli generalmente molto robusti, lenti, estremamente pesanti, e con freni poderosi. I motori sono diesel o diesel/elettrici molto grossi, che devo vincere la mole di velivoli che pesano anche 600 tonnellate, con il caldo o su piste ghiacciate d'inverno. Mediamente hanno una cilindrata attorno ai 9 litri (9000 cc) e potenze relativamente ridotte, attorno ai 300 CV, tuttavia \u00e8 funzione del modello e all'uso a cui \u00e8 destinato; pi\u00f9 l'aeroporto \u00e8 grande, pi\u00f9 grandi aerei ospita, pi\u00f9 i trattori devono essere potenti. Le ruote sono tutte sterzanti e la cabina \u00e8 elevabile per una migliore visibilit\u00e0 quando in retromarcia.\nEsistono tre diversi tipi di trattore:\nA volte viene chiamato \"Tug\" (tradotto letteralmente, Rimorchiatore) dal nome del modello di trattore prodotto dalla Stewart &amp; Stevenson. Altri produttori sono Goldhofer, FMC Technologies, Schopf, Fresia e Eagle (E-Schlepper)"}
{"id": "1632876", "revid": "838137", "url": "https://it.wikipedia.org/wiki?curid=1632876", "title": "Bertagnolli", "text": ""}
{"id": "1632877", "revid": "125099600", "url": "https://it.wikipedia.org/wiki?curid=1632877", "title": "EN 13402", "text": "EN 13402 \u00e8 lo standard europeo per le etichette che indicano la taglia dei vestiti. Esso \u00e8 basato sulle dimensioni del corpo, misurate in centimetri. Questo standard dovrebbe sostituire i molti sistemi di misura presenti nei vari paesi europei. Il suo utilizzo \u00e8 raccomandato a partire dal 2007.\nMotivazione.\nI sistemi di misura dei vestiti riportate sulle etichette possono essere classificate in tre categorie:\nI vestiti sono stati spesso etichettati usando sistemi di misura di quest'ultima categoria. Questo approccio presenta alcuni svantaggi:\nIl Comitato Europeo di Normazione CEN/TC 248/WG 10 inizi\u00f2 nel 1996 il processo di armonizzazione dei sistemi di misura dei vestiti per giungere allo nuovo standard europeo EN 13402.\nEsso \u00e8 basato su:\nEN 13402-1: Terminologia, definizioni e metodo di misura.\nLa prima parte dello standard definisce un insieme di dimensioni del corpo che devono essere usate per determinare la taglia del capo d'abbigliamento. Definisce inoltre le linee guida per effettuare tali misure del corpo.\nQueste misure dovrebbero essere fatte senza o con il minor numero possibile di vestiti.\nTutte le misure, eccetto la massa del corpo, sono espresse in centimetri.\nLo standard definisce anche un pittogramma che rende le etichette non legate alla lingua del paese dove il capo \u00e8 stato prodotto e/o commercializzato.\nEN 13402-2: Misure primarie e secondarie.\nLa seconda parte dello standard definisce per ogni capo di abbigliamento le \"misure primarie\". La misura primaria \u00e8 quella dimensione del corpo che deve essere riportata sul capo del vestito.\nPer alcuni tipi di abbigliamento una misura non \u00e8 sufficiente per identificare correttamente la taglia, in tal caso \"misure secondarie\" sono aggiunte all'etichetta.\nNella tavola seguente le misure primarie e secondarie, cos\u00ec come sono definite nello standard sono riportate. Le misure secondarie sono indicate fra parentesi.\nEN 13402-3: Misure ed intervalli.\nLa terza parte dello standard definisce quali sono le misure primarie e secondarie da applicare preferibilmente ad ogni capo di vestiario.\nI prodotti non dovrebbero riportare una indicazione della misura media per cui tale capo \u00e8 stato fabbricato, ma invece l'intervallo delle dimensioni per cui tale indumento \u00e8 disegnato. Ad esempio, l'indicazione sull'etichetta di una giacca tagliata per una persona alta 176\u00a0cm, non dovrebbe riportare \"altezza: 176\", ma \"altezza: 172-180\", essendo quest'intervallo dello standard in cui i 176\u00a0cm ricadono. Infatti le misure di altezza sono definite in intervalli di 8\u00a0cm:\nPer i pantaloni, l'intervallo dell'altezza \u00e8 ridotto a 4\u00a0cm:\nLo standard definisce tabelle per le singole dimensioni e per i singoli capi d'abbigliamento. Nel seguito vengono dati alcuni esempi.\nUomo.\nLo standard definisce la misura e gli intervalli della circonferenza toracica e di quella della vita.\nLa tabella riportata qui sopra \u00e8 caratterizzata dall'avere una differenza tra la circonferenza toracica e quella di vita di 12\u00a0cm. Infatti i produttori solitamente disegnano i loro modelli secondo queste misure. Se ad esempio una giacca \u00e8 per una circonferenza toracica di 100\u00a0cm, essa sar\u00e0 appropriata per una persona la cui circonferenza in vita \u00e8 di 88\u00a0cm. Molti produttori immettono sul mercato anche modelli per circonferenze di vita nell'intervallo superiore e inferiore a quello definito dallo standard cos\u00ec che, in generale, una persona con circonferenza toracica 100\u00a0cm pu\u00f2 facilmente trovare un capo se la sua circonferenza in vita \u00e8 nell'intervallo 82\u201394\u00a0cm.\nLo standard suggerisce, inoltre, quale circonferenza del collo dovrebbe essere associata alla circonferenza toracica. Questi suggerimenti sono riportati nella tavola seguente:\nLo standard, inoltre, indica la lunghezza del braccio in funzione dell'altezza:\nDonna.\nMisure vestiti.\nLe misure standard e gli intervalli per le circonferenze del seno, della vita e dei fianchi sono:\nMisure reggipetto.\nLe misure standard per i reggiseni sono la circonferenza di seno e quella di sottoseno.\nLa circonferenza di sottoseno \u00e8 la misura principale, ed \u00e8 indicata in termini numerici. Nelle tavole seguenti sono indicati gli intervalli.\nLa misura secondaria \u00e8 la coppa, che \u00e8 indicativa della differenza tra la circonferenza del seno e di quella del sotteseno. La coppa \u00e8 indicata con una lettera.\nAd esempio, un reggiseno di misura 70B \u00e8 adatto per una persona con circonferenza di sottoseno nell'intervallo 68\u201372\u00a0cm e con una circonferenza di seno nell'intervallo 84\u201386\u00a0cm.\nCodici letterali.\nPer gli indumenti in cui grandi intervalli sono sufficienti ad indicare la taglia, lo standard definisce una codifica letterale. Questo codice si basa sulla misura della circonferenza del seno per le donne e della circonferenza toracica per gli uomini. Lo standard definisce un codice letterale per i bambini.\nOgni intervallo in questa codifica \u00e8 largo quanto due intervalli nella codifica numerica.\nSe necessario la codifica pu\u00f2 essere estesa in alto o in basso oltre la XXS o 3XL. Ad esempio:"}
{"id": "1632883", "revid": "53508", "url": "https://it.wikipedia.org/wiki?curid=1632883", "title": "FOIA", "text": ""}
{"id": "1632884", "revid": "84184", "url": "https://it.wikipedia.org/wiki?curid=1632884", "title": "Bertolini", "text": "Bertolini, cognome italiano "}
{"id": "1632885", "revid": "484362", "url": "https://it.wikipedia.org/wiki?curid=1632885", "title": "Jackson, Tennessee", "text": ""}
{"id": "1632887", "revid": "614011", "url": "https://it.wikipedia.org/wiki?curid=1632887", "title": "Rick Veitch", "text": "\u00c8 il fratello di Tom Veitch, scrittore \"underground\" di fumetti, poeta e ideatore dei fumetti di \"Guerre stellari\"."}
{"id": "1632889", "revid": "767487", "url": "https://it.wikipedia.org/wiki?curid=1632889", "title": "Ambrogio Alfonso", "text": "Carriera.\nHa giocato in serie A con il e con il per un totale di 56 partite di massima serie. In seguito ha allenato per una stagione il , il Campobasso ed il Barletta, mentre ha guidato a pi\u00f9 riprese il Lecce, per un totale di cinque stagioni alla guida della squadra salentina."}
{"id": "1632890", "revid": "695564", "url": "https://it.wikipedia.org/wiki?curid=1632890", "title": "Birds (Kate Nash)", "text": ""}
{"id": "1632893", "revid": "640277", "url": "https://it.wikipedia.org/wiki?curid=1632893", "title": "Sicilia", "text": "La Sicilia (: ; \"Sicilia\" in siciliano, \"S\u0259c\u0259lia\" in galloitalico di Sicilia, \"Si\u00e7illja\" in \"arb\u00ebresh\", \u03a3\u03b9\u03ba\u03b5\u03bb\u03af\u03b1 in neogreco), ufficialmente denominata Regione Siciliana (e non \"Regione Sicilia\" come viene talvolta impropriamente menzionata), \u00e8 una regione italiana autonoma a statuto speciale di abitanti, con capoluogo Palermo.\nIl territorio della regione \u00e8 costituito quasi interamente dall'isola omonima, la pi\u00f9 grande delle isole italiane e del Mediterraneo, la settima d'Europa, nonch\u00e9 la 45\u00aa isola pi\u00f9 estesa nel mondo, bagnata a nord dal Mar Tirreno, a ovest dal Canale di Sicilia, a sud-ovest dal mar di Sicilia, a sud-est dal canale di Malta, a est dal mar Ionio e a nord-est dallo stretto di Messina, che la separa dalla Calabria, con la parte rimanente che \u00e8 costituita dagli arcipelaghi delle Eolie, delle Egadi e delle Pelagie, nonch\u00e9 dalle isole di Ustica e Pantelleria.\n\u00c8 la regione pi\u00f9 estesa d'Italia e la quinta per popolazione (dopo Lombardia, Lazio, Campania e Veneto). Il suo territorio \u00e8 ripartito in 391 comuni, a loro volta costituiti in tre citt\u00e0 metropolitane (Palermo, Catania e Messina) e sei liberi Consorzi comunali.\nDal 1130 al 1816, per ben 686 anni, l'isola fu racchiusa nell'entit\u00e0 statale del Regno di Sicilia. La Sicilia fu unita al Regno d'Italia nel 1860 con un plebiscito, in seguito alla spedizione dei Mille, guidata da Giuseppe Garibaldi durante il Risorgimento. A partire dal 1946 la Sicilia \u00e8 divenuta regione autonoma e dal 1947 ha nuovamente un proprio parlamento, l'Assemblea regionale siciliana o ARS, istituita ancor prima della nascita della Repubblica Italiana.\nGeografia fisica.\nLa regione si compone sostanzialmente dell'Isola di Sicilia, la pi\u00f9 grande isola del mar Mediterraneo, e di varie altre isole e arcipelaghi.\nCapo Peloro rappresenta l'estremit\u00e0 orientale dell'isola e dell'intera regione; le isole di Strombolicchio, Pantelleria e Lampedusa, invece, rappresentano rispettivamente le estremit\u00e0 settentrionale, occidentale e meridionale.\nSono collegate all'arcipelago siciliano, da un punto di vista prettamente geografico, anche le isole Calipsee, formanti la Repubblica di Malta; al contrario, due delle Pelagie (Lampedusa e Lampione) rappresentano un territorio periferico della Repubblica Italiana, trovandosi, geograficamente, nel continente africano.\nOrografia.\nLa Sicilia \u00e8 una regione prevalentemente collinare (per il 61,4% del territorio), mentre per il 24,5% \u00e8 montuosa e per il restante 14,1% \u00e8 pianeggiante; la pianura pi\u00f9 estesa \u00e8 la Piana di Catania. Il rilievo \u00e8 vario e, mentre nella Sicilia orientale si pu\u00f2 riconoscere nell'Appennino siculo l'ideale continuazione dell'Appennino calabro, la Sicilia centrale e occidentale ospita massicci isolati. Si trova nelle Madonie la seconda vetta pi\u00f9 alta dell'isola: il pizzo Carbonara (1979 metri).\nVulcani.\nTanto l'isola principale quanto le isole circostanti sono interessate da un'intensa attivit\u00e0 vulcanica. I vulcani pi\u00f9 importanti sono l'Etna, lo Stromboli e Vulcano. Essi hanno la singolarit\u00e0 di appartenere a tre tipologie differenti: eruzioni di lave basaltiche intervallate a periodi di calma il primo; eruzioni continue, e fontane di lava, il secondo, le cui caratteristiche sono state prese come modello tipologico dagli scienziati del settore, che hanno coniato il termine \"tipo stromboliano\" per designare le attivit\u00e0 similari dei vulcani terrestri; infine di tipo esplosivo o \"pliniano\" il terzo, caratterizzato da lunghi periodi di apparente calma ed eruzioni violente.\nInfine si ricorda l'attivit\u00e0 eruttiva che nel XIX secolo, nella zona del canale di Sicilia denominata banco di Graham, ha portato alla nascita dell'effimera isola Ferdinandea.\nIsole minori.\nLa Sicilia \u00e8 una regione totalmente insulare: \u00e8 costituita, oltre che dall'isola principale, da un insieme di arcipelaghi e di isole minori che formano circa l'1,11% di tutta la superficie regionale (circa 285,4\u00a0km\u00b2 su km\u00b2 totali). Compresa l'isola di Sicilia, vi sono 19 isole abitate ( abitanti nelle sole isole minori).\nI principali gruppi di isole del grande arcipelago della Sicilia sono le Eolie, le Egadi e le Pelagie; le isole dello Stagnone e le isole Ciclopi, invece, costituiscono due piccoli arcipelaghi rispettivamente a ovest e a est dell'isola siciliana, di fronte le coste di Marsala, nel trapanese, e di Aci Trezza, nel catanese.\nUstica e Pantelleria, nel mar Tirreno e nel canale di Sicilia, formano due distinti comuni delle province di Palermo e Trapani. I centri storici di Siracusa e Augusta, nel siracusano, sono situati su due isole collegate alla terraferma.\nIdrografia.\nI fiumi siciliani sono tutti di portata ed estensione limitata. Quelli appenninici a nord vengono chiamati \"fiumare\", e sono a carattere torrentizio in quanto d'estate sono quasi perennemente in secca. Gli unici corsi d'acqua che raggiungono delle dimensioni apprezzabili sono l'Imera Meridionale, il pi\u00f9 lungo dell'isola, e il Simeto, quello con il bacino idrografico pi\u00f9 ampio. Sfociano nel Mar Ionio il Simeto, l'Alcantara, l'Agr\u00f2, il Ciane e l'Anapo, nel Mar Tirreno l'Imera Settentrionale e il Torto, mentre nel canale di Sicilia il Platani, l'Imera Meridionale (o Salso), l'Irminio e il Belice.\nPer quanto riguarda i laghi naturali, fatto salvo il Lago di Pergusa e quello semi-artificiale del Lago Biviere di Lentini, la Sicilia ne \u00e8 praticamente priva. Il lago di Pergusa, di origine tettonica, \u00e8 celebre per gli antichissimi miti e leggende che lo riguardano e per la fauna e per la flora che lo circonda; tutt'intorno a esso corre un autodromo, in passato sede di un Gran Premio di Formula 3000. Il lago \u00e8 stato a rischio di prosciugamento, non avendo immissari, a causa del costante prelievo di acqua per uso civile.\nLa costruzione di dighe ha creato grandi invasi artificiali, come il lago dell'Ancipa e il lago Pozzillo (il maggiore dell'isola). Vanno ricordati anche il lago Arancio, il lago Disueri, il lago di Piana degli Albanesi, il lago di Ogliastro, il lago Trinit\u00e0 e il lago Santa Rosalia.\nClima.\nIl clima della Sicilia \u00e8 generalmente mediterraneo secco, con estati calde e molto lunghe, inverni miti e piovosi, stagioni intermedie molto mutevoli. Sulle coste, soprattutto quella sud-occidentale e sud-orientale, il clima risente maggiormente delle correnti africane per cui le estati sono torride. Durante la stagione invernale, nelle zone interne, le temperature sono leggermente pi\u00f9 rigide, avendosi cos\u00ec un clima mediterraneo ma con caratteristiche simili a quelle del clima continentale.\nLa neve cade in inverno al di sopra dei 900-1000 metri ma talvolta pu\u00f2 nevicare anche a quote collinari, le nevicate sulle zone costiere e pianeggianti sono rarissime, quando avvenute sono sempre state molto esigue e riscontrabili solo durante forti ondate di freddo. I monti interni, in particolare i Nebrodi, le Madonie e l'Etna, hanno un clima di tipo appenninico. L'Etna si presenta solitamente innevato da ottobre a maggio. Soprattutto d'estate non \u00e8 raro che soffi lo scirocco, il vento proveniente dal Sahara. La piovosit\u00e0 \u00e8 in genere scarsa e si rivela insufficiente ad assicurare l'approvvigionamento idrico in alcune province dove possono avvenire vere e proprie crisi idriche.\nQuesta tabella riassume i dati raccolti da tre stazioni meteorologiche esemplificative presenti in Sicilia:\nStoria.\nIl culmine del processo di unificazione italiana si ebbe con la Spedizione dei Mille, che sbarc\u00f2 in Sicilia nel maggio 1860: la conquista della Sicilia fu una premessa fondamentale della creazione del futuro Regno d'Italia.\nDurante la seconda guerra mondiale l'isola conobbe la stagione del Movimento Indipendentista Siciliano. Come conseguenza delle spinte separatiste, anche in questo caso essa divenne la prima regione italiana ad avere uno statuto speciale. A differenza di quanto avvenuto nelle altre regioni, l'autonomia speciale della Sicilia fu approvata, su basi paritetiche tra Italia e Sicilia, ancor prima della nascita della Repubblica Italiana, mediante un regio decreto del 15 maggio 1946 che istituiva la Regione Siciliana.\nSociet\u00e0.\nEvoluzione demografica.\nL'antica suddivisione in territori consisteva in tre valli (val di Mazara, val di Noto e val Demone). La Regione Siciliana \u00e8 attualmente suddivisa in 9 province regionali e 391 comuni. All'inizio del XX secolo le province erano 7: Castrogiovanni - poi Enna - e Ragusa hanno raggiunto lo \"status\" di capoluoghi solo, rispettivamente, nel 1926 (dallo smembramento delle province di Catania e Caltanissetta) e nel 1927 (prendendo parte dei comuni delle provincia di Siracusa). Agrigento si chiamava Girgenti.\nLe attuali nove province, chiamate \"regionali\", furono istituite negli anni settanta, con legge della Regione, come consorzi di comuni; in precedenza, nel 1946, lo Statuto aveva sancito l'abolizione delle amministrazioni provinciali.\nLa Sicilia \u00e8 fra le pi\u00f9 popolose regioni italiane (la quarta dopo Lombardia, Lazio e Campania). In et\u00e0 classica, l'isola era fra le zone pi\u00f9 popolate del Mediterraneo, e alcune citt\u00e0 rappresentavano importanti poli urbani del mondo greco. Palermo e Messina erano tra le citt\u00e0 pi\u00f9 prospere sia dal punto di vista demografico, sia da quello economico. D'altra parte la Sicilia accolse in epoca normanno-sveva coloni lombardi, vale a dire genti provenienti dal Nord Italia; e in et\u00e0 aragonese gruppi proveniente dai Balcani si stabilirono nelle zone della Sicilia occidentale, specialmente in quella montana e collinare.\nNel XVI secolo l'isola aveva pi\u00f9 di un milione di abitanti; mentre al primo censimento del Regno d'Italia, nel 1861, i siciliani risultarono , aumentando a pi\u00f9 di 3,5 milioni agli inizi del Novecento.\nNei decenni seguenti si verific\u00f2 l'esodo di massa verso le Americhe, dove c'\u00e8 una numerosa comunit\u00e0 siculoamericana, e l'Europa; mentre tra il 1961 e il 1971, i siciliani si spostarono verso il Nord Italia. Dagli anni ottanta del Novecento, la diminuzione del tasso di natalit\u00e0 ha contribuito a rallentare la crescita demografica; \u00e8 la terza regione d'Italia con la pi\u00f9 alta natalit\u00e0 e tra quelle con il pi\u00f9 alto numero di giovani.\nIl fenomeno emigratorio si \u00e8 ridotto notevolmente ed \u00e8 ormai equilibrato dall'immigrazione straniera, che in Sicilia \u00e8 cominciata prima che nelle altre regioni italiane con l'insediamento di una colonia tunisina a Mazara del Vallo.\nAll'interno dell'isola si registrano gli spostamenti dalle aree montane e collinari economicamente depresse, verso le zone costiere e le grandi citt\u00e0. Le zone di maggior addensamento demografico sono le fasce costiere delle zone cuspidi nord-occidentali (Trapani) e nord-orientali (Messina), il versante dell'Etna e le aree di Palermo e Siracusa.\nNel 2003 la popolazione residente super\u00f2 per la prima volta i 5 milioni di abitanti, raggiungendo i 5.094.937 abitanti nel 2013. Da allora, tuttavia, il numero di abitanti risulta costantemente in calo. Nel 2018 la Sicilia scende per la prima volta sotto i 5 milioni di abitanti.\nEtnie e minoranze straniere.\nAl 31 dicembre 2019 gli stranieri residenti in regione sono 200\u00a0813, pari al 4% della popolazione totale. Le nazionalit\u00e0 straniere pi\u00f9 numerose sono:\nLingue e dialetti.\nLa lingua ufficiale parlata in Sicilia \u00e8 l'italiano, ma gran parte della popolazione locale parla anche il siciliano. Quest'ultimo, nonostante sia riconosciuto come lingua dall'UNESCO, dall'Unione europea e da altre organizzazioni internazionali, non gode di tutela da parte dallo Stato Italiano; tale riconoscimento gli viene per\u00f2 dalla Regione Siciliana, che ne promuove il patrimonio linguistico nelle scuole. Il siciliano \u00e8 inoltre ritenuto lingua regionale ai sensi della Carta europea per le lingue regionali e minoritarie, il cui l'articolo 1 afferma che per \"lingue regionali o minoritarie si intendono le lingue che non sono dialetti della lingua ufficiale dello stato\". La \"Carta Europea delle Lingue Regionali o minoritarie\" \u00e8 stata approvata il 25 giugno 1992 ed \u00e8 entrata in vigore il 1\u00ba marzo 1998. L'Italia ha firmato tale Carta il 27 giugno 2000, ma non l'ha ancora ratificata.\nNell'isola sono presenti alcune minoranze etno-linguistiche e dialettali poco numerose, ma importanti dal punto di vista storico-linguistico: la minoranza gallo-italica della Lombardia siciliana; la minoranza albanese, detta \"arb\u00ebreshe\", della citt\u00e0 metropolitana di Palermo; e quella pi\u00f9 recente greca di Messina. La regione, inoltre, promuove la lingua dei segni italiana (LIS) con un'apposita legge regionale (n. 23/2011).\nNel dominio delle tradizioni popolari rientrano le varianti della lingua siciliana, che tra l'altro furono l'unico complesso del gruppo italo-romanzo a precedere il toscano nell'elevarsi a dignit\u00e0 poetica e letteraria con la scuola siciliana di Federico II di Svevia, tanto da contendere al toscano, per un periodo abbastanza lungo, il primato quale lingua nazionale.\nLa poesia della Scuola siciliana era scritta in siciliano \"illustre\" perch\u00e9 arricchito da francesismi, provenzalismi e latinismi, da numerosi poeti (non tutti siciliani) attivi prima della met\u00e0 del Duecento nell'ambiente della corte imperiale. Alcuni tratti linguistici con questa origine vennero adottati anche dagli scrittori toscani delle generazioni successive e si sono mantenuti per secoli o fino ad ora nella lingua poetica (e non) italiana: dalle forme monottongate come \"core\" e \"loco\" ai condizionali in \"-ia\" (es. \"saria\" per \"sarebbe\") ai suffissi in uso in Sicilia derivati dal provenzale come \"-anza\" (es. \"alligranza\" per \"allegria\", \"membranza, usanza, adunanza\") o \"-ura\" (es. \"freddura\", \"chiarura\", \"verdura\") e altri ancora o vocaboli come il verbo \"sembrare\" per \"parere\" che per Dante era \"parola dotta\" (di origine provenzale, giunta anch'essa all'italiano attraverso la lirica siciliana). La Scuola siciliana insegna una grande produttivit\u00e0 dell'uso dei gi\u00e0 menzionati suffissi e dei prefissi (questi ultimi per lo pi\u00f9 \"derivanti dal latino\") come \"dis-: disfidarsi\", \"s-:spiacere\", \"mis-:\" \"miscredere\", \"misfare\" e tanti altri ancora. Erano gi\u00e0 presenti abbreviazioni come \"dir (dire)\" o \"amor (amore)\" e altri latinismi; ad esempio la parola \"amuri (siciliano)\" si alternava con \"amore (latinismo)\". Il contributo della scuola siciliana fu notevole:\nIn pratica, nel siciliano possono distinguersi diverse stratificazioni: a livello fonetico si hanno incontri consonantici di orizzonte prelatino e altri che sembrano apparentarsi alle moderne lingue della zona balcanica. L'etimologia, invece, rimanda alla dominazione romana, quella bizantina e soprattutto quella araba. Per esempio, l'arabo \"gibel\" (montagna) \u00e8 componente di molti toponimi: Gibilrossa, Gibilmanna, Mongibello, Gibellina. Si hanno inoltre diverse province idiomatiche in cui il siciliano s'infrange con caratteristiche locali, e isole etno-linguistiche autonome.\nPer quanto concerne il patrimonio letterario popolare, va detto che l'ideazione spontanea isolana si muove nell'ambito letterario tanto su temi religiosi o moralistici quanto su soggetti profani, come nel caso dei testi epici del ciclo carolingio del famoso Teatro dei Pupi, degli strambotti in ottava siciliana, e della favolistica che, per quanto appaia ristretta nella tematica, presenta sempre uno sviluppo narrativo esemplare: avvio realistico, ingresso di elementi e fattori sovrumani ben graduato o comunque verosimile, cura attenta dei dettagli, anche nei momenti pi\u00f9 fantastici, e una vivacit\u00e0 d'articolazione che non viene mai meno, sia nelle pi\u00f9 struggenti vicende amorose o in quei racconti che s'imperniano su un umorismo talvolta sfiorante il grottesco o il surreale.\nTradizioni e folclore.\nUna parte fondamentale della tradizione siciliana riguarda i racconti orali, raccolti nell'Ottocento da Giuseppe Pitr\u00e8 nella \"Biblioteca delle tradizioni popolari siciliane\". Si va dai \"cunti\", alle fiabe, ai proverbi, agli scioglilingua. Il personaggio stereotipato di Giuf\u00e0 \u00e8 il protagonista della maggior parte dei racconti che terminano con una morale.\nMolti di questi racconti non sono ancora stati codificati del tutto. Esistono tante leggende (come le quattro di Gammazita, fratelli Pii, Uzeta e Colapesce) che hanno una variante in ogni citt\u00e0 (della leggenda di Colapesce esistono una trentina di versioni codificate) tale da costituire una vera e propria mitologia siciliana.\nLe tradizioni popolari sicule sono numerose e multiformi, poich\u00e9 vi s'impressero non poche e divergenti colonizzazioni. \u00c8 facile rammentare, infatti, che l'isola fu via via dominata da Greci, Romani, Bizantini e Arabi, Normanni, Spagnoli e Francesi, tanto per fare gli esempi pi\u00f9 palmari. Com'\u00e8 ovvio, ciascuno di codesti influssi si esercit\u00f2 sulla locale etnia in modo pi\u00f9 o meno generalizzato, amalgamandosi e scontrandosi di volta in volta con le tradizioni preesistenti, a cominciare da quelle autoctone. La civilt\u00e0 siciliana e la sua cultura spontanea appaiono perci\u00f2 insulari, se paragonate agli analoghi frutti che maturano in Sardegna e in Corsica, ma di una ricchezza e di una peculiarit\u00e0 ottimali per uno studioso. Basti ricordare che il folklorista Giuseppe Pitr\u00e8 dedic\u00f2 un'opera in venticinque volumi alle tradizioni popolari di quest'area, inglobandovi con pertinenza descrizioni etnografiche e prospettive storiche.\nIl mondo delle credenze e delle leggende, in vario modo, si apparenta al patrimonio favolistico, poetico e musicale poco sopra delineato, costituendone non di rado la fonte prima. Come quasi in tutte le regioni italiane, si rintracciano quivi componenti pagane e cristiane, pi\u00f9 o meno commiste, e superstizioni che toccano tutti gli aspetti della vita umana. Nell'area messinese e in quella palermitana, per esempio, \u00e8 tuttora vivo il ricordo di Colapesce, ma molti altri personaggi di natura acquatica ricorrono un po' in tutto il folklore isolano. A prescindere dai pi\u00f9 noti ricordi di origine classica, si pu\u00f2 qui segnalare la sirena che ogni anno, secondo la vecchia credenza di Modica, nelle notti tra il 24 e il 25 gennaio, emerge dal fondo del mare con un canto dolcissimo e pronta a predire il futuro a chi sappia avvicinarla. Immagini e motivi pi\u00f9 inquietanti si registrano altres\u00ec in ricorrenza o meno di date precise. Cos\u00ec a Capodarso si ritiene che almeno una volta l'anno si svolga una vera \u201cfiera\u201d di spiriti, nei pressi di un ponte fatto erigere da Carlo V e nel corso della quale si vende, fra l'altro, della frutta che \u00e8 destinata a divenire d'oro, l'indomani. A Termini Imerese \u00e8 radicata una leggenda secondo la quale Salom\u00e8, la figlia di Erodiade, sarebbe approdata, a suo tempo, a codesti lidi in cerca d'espiazione per la morte di Giovanni Battista, da lei provocata; fece perci\u00f2 costruire una chiesa in memoria del martire, ma non appena essa fu terminata sarebbe scaturito dalle viscere della terra un fiume di sangue che tutto inaridiva intorno. La bella peccatrice si sarebbe allora annegata in quei flutti.\nNon appena ci\u00f2 avvenne\u00a0\u2013 prosegue la leggenda\u00a0\u2013 il giume di sangue sprofond\u00f2 sottoterra. Ma ogni anno, nella notte di vigilia di San Giovanni, per incantamento, Salom\u00e8 e il corso di sangue riapparirebbero in superficie, fermando ogni fremito di vita, sino a quando, al mattino, il disco solare, recante la testa decollata del Battista, non costringe nuovamente Salom\u00e8 e il relativo fiume a ritornare negli inferi. Similmente, a Noto si parla di un tesoro nascosto sepolto in una grotta e custodito dai fantasmi degli \u201cinfedeli\u201d che l\u00ec l'avevano sepolto; a Sciacca, si tramanda una fosca storia di sangue che comprende la reiterata resurrezione dei morti, a scopo di vendetta, e cos\u00ec via. Il panorama delle credenze attive non \u00e8 meno ricco di richiami a tempi precristiani. Per esempio, i doni annuali ai bambini sono recati in commemorazione del ritorno dei morti nelle prime notti novembrine.\nNegli stessi giorni nei locali pasticcieri sono usi confezionare dei dolci, detti appunto dei \u201cmorti\u201d, di soggetto macabro: scheletri, teschi e ossa. L'usanza in parola e particolarmente viva nel Palermitano e nel Catanese. La festa di Santa Lucia (13 dicembre), e i giorni immediatamente susseguenti, sino alla vigilia di Natale, sono tenuti propizi per trarre oroscopi sull'andamento dell'imminente anno nuovo. L'Epifania, infine, \u00e8 unanimemente considerata il primo giorno di carnevale. A proposito di festivit\u00e0 merita anche d'esser ricordata la cavalcata del Gigante e della Gigantesca che si svolge a Messina nel giorno di ferragosto, festa dell'Assunta, quasi contrapponendosi alla processione della \u201cvara\u201d: una costruzione piramidale ornata d'immagini di angeli e che reca al vertice le statue della Madonna e di Cristo. Un'equivocabile impronta cristiana ha per contro la \u201cdiavolata\u201d di Adrano: un dramma sacro che vede il vittorioso combattimento dell'arcangelo Michele contro legioni di diavoli e contro la stessa Morte. Naturalmente, lo stesso pu\u00f2 dirsi per le famose celebrazioni palermitane della patrona Santa Rosalia, commemorata in tre date diverse, l'11 gennaio, il 15 luglio e il 14 settembre, con imponenti processioni e con gigantesche \u201cvare\u201d, analoga alla \u201cvara\u201d messinese. Su di un altro piano, si segnalano anche le tavolette di ex voto conservate nel santuario di Trecastagni (Catania).\nPer quanto riguarda alcuni aspetti della cultura ergologica, ben noto \u00e8 il tipico carretto isolano ad alte ruote, solitamente intagliato e dipinto con scene che s'ispirano alle vicende cavalleresche, narrate dai cantastorie e dall'Opera dei Pupi. Sulle origini di questo mezzo di locomozione non mancano le discussioni fra gli specialisti dell'inizio del secolo. Giuseppe Cocchiara ha per\u00f2 dimostrato che il sistema viario dell'isola non pot\u00e9 permettere la nascita di tale mezzo se non in pieno XVIII secolo. Peraltro gli esemplari pi\u00f9 antichi sino a noi pervenuti del carretto siciliano non risalgono, di norma, oltre la met\u00e0 dello scorso secolo. Negli esemplari pi\u00f9 addietro nel tempo le ornamentazioni d'intaglio e le pitture possono essere di soggetto sacro, anzich\u00e9 \u201ccarolinge\u201d. Non \u00e8 certo, tuttavia, questa distinzione iconologica a garantirne l'antichit\u00e0. Per ci\u00f2 che concerne l'architettura spontanea osserveremo che essa rientra pienamente nell'orizzonte dello \u201cstile mediterraneo\u201d, tipico di tutto il Mezzogiorno. Qua e l\u00e0, tuttavia, s'individuano anche agglomerati o singoli edifici a forma di trulli.\nDue parole vanno infine espresse sui costumi popolari. Anche in questo settore si hanno riscontri abbastanza evidenti con le altre regioni del meridione della Penisola. L'abito femminile, infatti, per foggia e colori rassomiglia a quelli della Calabria e della Sardegna, variando ovviamente secondo le et\u00e0 e le occasioni. Lo stesso pu\u00f2 dirsi per il costume maschile, pi\u00f9 severo e caratterizzato da larghe fasce colorate in funzione di cintura.\nLa sicilianit\u00e0.\nPer molto tempo le tradizioni popolari, frutto di una cultura millenaria e dell'uso di una lingua comune, il siciliano, sono rimaste vive, pi\u00f9 nei paesi che nelle grandi citt\u00e0. Tali tradizioni, particolari e a volte pittoresche, sono state la causa per cui, nel corso dei secoli, si \u00e8 creato uno stereotipo tradotto nel termine \"sicilianit\u00e0\", intendendo con esso una sorta di particolarit\u00e0 e di differenziazione del carattere isolano rispetto a quello delle regioni confinanti.\nNei suoi scritti Marco Tullio Cicerone definiva i siciliani \u00ab\"gente acuta e sospettosa, nata per le controversie\"\u00bb.\nLa famiglia siciliana tradizionale forma di massima un gruppo molto allargato che include anche i cugini pi\u00f9 lontani e non \u00e8 chiusa su s\u00e9 stessa. \u00c8 diffusa l'abitudine alle grandi tavolate per pranzo o per cena, soprattutto in estate. Gli orari sono spostati un po' pi\u00f9 avanti rispetto al nord, arrivando a pranzare anche alle due di pomeriggio e cenare verso le nove-dieci nella bella stagione.\nGesualdo Bufalino definiva la Sicilia la terra della \"luce e del lutto\", luogo di contraddizioni di estremi che si uniscono: cos\u00ec nell'immaginario il siciliano appare come un uomo solare e accogliente ma anche losco e sospettoso, convinto che il suo modo d'essere sia il migliore e il pi\u00f9 giusto. Tomasi di Lampedusa dichiarava nel suo \"Il Gattopardo\" che in \"Sicilia tutto cambia affinch\u00e9 nulla cambi\" perch\u00e9, se sono gli stessi siciliani a ricercare il cambiamento allo stesso tempo lo frenano, timorosi che esso possa spodestare le secolari abitudini e i privilegi acquisiti.\nIl senso a volte tragico del destino ma anche dell'orgoglioso attaccamento alla propria terra e alle proprie radici \u00e8 testimoniato anche nella letteratura. Notevole \u00e8 il ritratto lasciatoci da Giovanni Verga, capofila del verismo, nel cosiddetto \"Ciclo dei vinti\" (che include \"I Malavoglia\") in cui al culto della \"roba\", il bene materiale ricavato dalla terra e dal lavoro si deve adeguare anche il senso pur cos\u00ec sacro della famiglia, i cui personaggi, che vogliono cambiare il mondo, sono puniti dalla mala sorte che li obbliga a tornare al punto di partenza, alla loro terra e alle loro radici.\nRiflessioni amare del Verga sulla vita: anche lui, raggiunto il benessere, si rifuger\u00e0 dal Nord nella sua amata Catania dove, disincantato dalla vita, passer\u00e0 i suoi ultimi anni.\nSingolarit\u00e0 d'atteggiamenti si riscontrano in altri siciliani, Mario Rapisardi e Giuseppe Aurelio Costanzo colpevoli, secondo Benedetto Croce di aver trasformato il poema in \"saggio sociologico\".\nMa la denuncia che fanno non \u00e8 fine a s\u00e9 stessa ma si congiunge a grandi ideali: giustizia sociale, necessit\u00e0 di cambiamento, ribellione contro un ordine sociale ingiusto che simbolicamente rappresenta la classe degli umili e degli oppressi che invece nell'opera di altri scrittori siciliani \u00e8 solo capace di rinunce.\nIl forte sentimento di appartenenza alla Sicilia, nei paesi d'emigrazione, ha prodotto la nascita di numerose comunit\u00e0 di immigrati siciliani e spesso ha suscitato forti ripercussioni razziste; \u00e8 noto, negli Stati Uniti, il caso dei nove operai siciliani linciati dalla folla a New Orleans nel 1891, pur essendo del tutto estranei ai fatti di cui erano accusati). Spesso, totalmente integrati nella societ\u00e0 anglosassone, i siculo-americani sono tuttavia oggetto di discriminazione mediante stereotipi alimentati anche da film famosi e o da serie televisive. Frequente \u00e8 l'accostamento alla criminalit\u00e0 mafiosa, quasi sinonimo di sicilianit\u00e0, fino al razzismo vero e proprio.\nFeste religiose.\nLe feste religiose cattoliche rivestono una grande importanza all'interno del folklore siciliano. Tra le feste pi\u00f9 rappresentative si possono menzionare: la festa di sant'Agata (riconosciuta \"bene etno-antropologico patrimonio dell'umanit\u00e0\") della citt\u00e0 di Catania, la festa di santa Rosalia a Palermo, la festa di santa Lucia a Siracusa, la festa in onore ai santi martiri Alfio, Filadelfo e Cirino a Lentini, la processione dei misteri a Trapani, la festa della Madonna della Lettera a Messina, quella della Settimana Santa di Caltanissetta, la festa di Santa Barbara a Patern\u00f2, quella di san Giorgio a Ragusa Ibla e le processioni del venerd\u00ec santo a Enna, la processione vivente della Passione a Marsala.\nUnici e carichi di spiritualit\u00e0 orientale sono i riti della Settimana santa dell'Eparchia di Piana degli Albanesi, secondo il rito bizantino degli albanesi di Sicilia.\nAltre feste importanti dell'isola:\nFeste laiche.\nIl Carnevale \u00e8 festeggiato in Sicilia con manifestazioni tra le pi\u00f9 belle e caratteristiche a livello nazionale al punto da partecipare anche al Carnevale di Viareggio; particolarmente note sono quelle di Patern\u00f2, Valderice, Acireale, Misterbianco, Sciacca, Palazzolo Acreide, Termini Imerese, Cinisi, Collesano, Ravanusa, Santa Teresa di Riva, Aci Trezza e il carnevale di Regalbuto, alte espressioni di folklore popolare e di spensieratezza.\nOpera dei Pupi.\nNel 2001 si annovera l'iscrizione tra i patrimoni orali e immateriali dell'umanit\u00e0 da parte dell'UNESCO dell'opera dei pupi (primo patrimonio italiano a essere inserito in tale lista), il teatro delle marionette siciliano. Grazie ai \"cuntastori\", i \"pupi\", che rappresentano i personaggi del ciclo carolingio, mettono in scena le storie della \"Chanson de Roland\", dell\"Orlando furioso\" e della \"Gerusalemme liberata\". Il personaggio principale \u00e8 il cavaliere Orlando, ma vi \u00e8 anche spazio per Rinaldo, Angelica e altri.\nCulla dell'Opera dei Pupi \u00e8 Palermo dove sono presenti numerosi teatri oltre a un museo e una scuola famosa come quella della famiglia Cuticchio e in particolare di Mimmo Cuticchio. Altro importante centro \u00e8 Acireale, cittadina barocca, che vide fiorire quest'arte grazie ai numerosi maestri pupari, fra cui il celebre Emanuele Macr\u00ec, a cui \u00e8 dedicato l'omonimo museo-teatro dove, quotidianamente, \u00e8 possibile assistere alle rappresentazioni dei maestri pupari. Inoltre, ad Alcamo, Partinico e Sciacca si distinse la famiglia Canino, soprattutto Gaspare Canino.\nGestualit\u00e0.\nL'uso dei gesti \u00e8 presente nella cultura siciliana sin dalla pi\u00f9 remota antichit\u00e0; il motivo probabile \u00e8 da ricercare nei suoi rapporti culturali e commerciali con i popoli dell'area mediterranea dai tempi pi\u00f9 remoti. La grande rimescolanza di lingue e popoli ha senz'altro accentuato l'uso del gesto per meglio comprendersi; \u00e8 infatti abbastanza naturale, quando non ci si comprende bene tra gente di lingua diversa, usare i gesti per accentuare la comprensibilit\u00e0 del dialogo.\nGiuseppe Pitr\u00e8, tra gli altri, si occup\u00f2 anche della gestualit\u00e0 siciliana, raccogliendo tutte le informazioni possibili in \"Usi e costumi, credenze e pregiudizi del popolo siciliano\" (1889). Tra le varie informazioni, si riporta la leggenda che narra di un re che, arrivato in Sicilia, vuole mettere alla prova due suoi sudditi sulla supposta capacit\u00e0 di dialogare senza parole. I due sudditi, presi alla sprovvista, passano il test e provocano grande meraviglia nel sovrano. La gestualit\u00e0 si dice sia uno degli aspetti della teatralit\u00e0 del siciliano, uno dei tanti modi di dimostrare la necessit\u00e0 di recitare e dar sfogo alla grande creativit\u00e0.\nLa gestualit\u00e0 non deve essere confusa con la lingua dei segni, anche se alcuni gesti somigliano a quelli della grammatica della LIS. Un interessante documentario del regista siciliano Luca Vullo, \"La voce del corpo\", ne ha fatto l'oggetto di un filmato di successo internazionale.\nQualit\u00e0 della vita.\nIl rapporto sull\"'ecosistema urbano\" stilato da Legambiente e \"Il Sole 24 Ore\" riguarda la qualit\u00e0 ecologica delle 107 province italiane dall'affidabilit\u00e0 del sistema di trasporto urbano, dalla superficie verde per abitante, dall'efficienza del sistema idrico, dalla qualit\u00e0 dell'aria, dei chilometri di piste ciclabili, dalla quantit\u00e0 di acque reflue depurate, dalla diffusione delle energie rinnovabili, dalla gestione dei rifiuti e dalla loro raccolta differenziata. Il dato per la Sicilia non \u00e8 confortante poich\u00e9 vede i propri capoluoghi in fondo alla classifica nazionale:\nDati del 2018\nMafia.\nIl termine mafia o Cosa nostra si riferiva del resto originariamente solo all'organizzazione criminale siciliana. Nel ventunesimo secolo, per\u00f2, il termine mafia \u00e8 associato anche ad altre organizzazioni mafiose come la camorra campana, la 'Ndrangheta calabrese o fuori dall'Italia, la mafia russa, la mafia albanese o le Triadi cinesi. Le sue origini, secondo parte della ricerca storiografica, vengono fatte risalire ai primi anni del XIX secolo e sono poste in relazione all'antico fenomeno del brigantaggio. Tuttavia \u00e8 doveroso precisare che tale asserzione \u00e8 poco condivisa; buona parte degli studiosi ritiene di retrodatare il fenomeno al XVI secolo, quando in varie parti d'Italia si erano formate congregazioni paracriminali sul tipo di quella citata da Alessandro Manzoni nel suo capolavoro \"I promessi sposi\" (I \"bravi\" di Don Rodrigo).\nA torto o a ragione la sua nascita si fa risalire all'inizio dell'Ottocento, quando i campieri gestivano quotidianamente i terreni della nobilt\u00e0 siciliana e i braccianti che vi lavoravano. Era gente violenta, che faceva da intermediario fra i proprietari feudali e i braccianti, spesso in condizioni simili a quelle dei servi della gleba che, per meglio esercitare il loro mestiere, si circondavano di violenti guardiani prezzolati. Da qui nacque la gerarchia di \"capi\" e \"picciotti\" che, nella sua logica gerarchica, esiste ancora ai giorni nostri.\nTuttavia, come precisa lo storico G. C. Marino con altri studiosi, molto probabilmente l'origine della mafia \u00e8 molto pi\u00f9 antica, dato che il latifondo con tutte le sue strutture e conseguenze storico-sociali e politico-economiche, in Sicilia \u00e8 presente fin dall'epoca normanna.\nSolo dall'Unit\u00e0 d'Italia per\u00f2 la mafia ha cominciato a evolversi nella forma attuale, venendo messa in ginocchio grazie all'operato del \"prefetto di ferro\" Cesare Mori -inviato dal regime fascista- e venendo poi potentemente sostenuta dal governo statunitense prima e dopo lo sbarco degli Alleati nella seconda guerra mondiale. Dagli anni cinquanta in poi, la mafia si aggancia sempre pi\u00f9 strettamente alla politica: da Vito Ciancimino in poi alcuni esponenti della politica siciliana sono stati indicati come collusi. E c'\u00e8 stato anche il periodo delle guerre interne: la prima (nel 1962) e la seconda guerra di mafia (nel 1978).\nIl periodo fra gli anni ottanta-novanta \u00e8 la stagione delle grandi stragi: Capaci, via d'Amelio, via dei Georgofili... ma \u00e8 stato anche il periodo del maxiprocesso di Palermo: Giovanni Falcone e Paolo Borsellino guidano la carica contro le cosche, venendo poi vigliaccamente uccisi nel 1992, dopo gli omicidi, tra gli altri, di Cesare Terranova, Carlo Alberto dalla Chiesa, Antonino Saetta, Rosario Livatino e Ninni Cassar\u00e0, martiri della mafia. Successivamente, il fenomeno si nasconde, e diventano eclatanti solo gli arresti, da Tot\u00f2 Riina a Bagarella a Brusca. Gli ultimi, nel 2006, quello di un capo storico della mafia Bernardo Provenzano e nel 2007 l'arresto di Salvatore Lo Piccolo suo successore. Oggi gli esperti di antimafia indicano Matteo Messina Denaro come il successore di Lo Piccolo e Provenzano al vertice di Cosa Nostra.\nLa prima volta che si parl\u00f2 apertamente dei rapporti che legano la politica e la mafia in Sicilia fu a inizio secolo in occasione dell'omicidio dell'ex sindaco di Palermo Notarbartolo, il cui mandante era il parlamentare Raffaele Palizzolo, rimasto impunito. Dopo la fine del fascismo gli Alleati nominarono sindaci esponenti di primo piano della mafia, come Calogero Vizzini. Numerosi furono poi i legami tra mafia ed esponenti del separatismo siciliano.\nTra le vittime pi\u00f9 illustri che caddero nella lotta contro la mafia furono il generale Carlo Alberto dalla Chiesa, i giudici Gaetano Costa, Cesare Terranova, Paolo Borsellino e Giovanni Falcone. Tuttavia i frutti di queste indagini e l'appoggio della solidariet\u00e0 popolare che a pi\u00f9 riprese \u00e8 scesa in piazza contro la cupola mafiosa hanno portato a decapitare, dal 1993 in poi, i vertici di Cosa Nostra.\nNel tempo il legame tra politica e mafia \u00e8 continuato a essere un aspetto essenziale del controllo e della gestione di appalti e fondi pubblici. Sfruttando la leva di complicit\u00e0 e omert\u00e0, in molte province della Sicilia le scelte politiche avvengono a volte per convenienze mafiose. Innumerevoli i casi di appalti pilotati a ditte controllate dalla mafia, di speculazioni legate ai piani regolatori comunali, di leggi regionali a favore di talune categorie, ecc. Per questo motivo sono sorte alcune leggi antimafia volte a limitare le collusioni. Ogni anno per\u00f2 continua lo scioglimento di diversi consigli comunali sparsi nel territorio siciliano per infiltrazione mafiosa.\nFuori dalla Sicilia si sono spesso alimentati clich\u00e9 derivati dagli stereotipi hollywoodiani sul genere de \"Il padrino\" che ritraggono la Sicilia come un paese dominato quotidianamente dalla violenza, mentre l'influenza della piovra \u00e8 in realt\u00e0 pi\u00f9 sotterranea di quanto non si creda. Non solo sono stati dati per scontati gli stereotipi cinematografici, ma facili generalizzazioni estese dei siciliani generano talvolta ingiuste discriminazioni sociali nel resto dell'Italia cos\u00ec come all'estero. A questo scopo sono sorte numerose associazioni culturali in Italia e all'estero volte a salvaguardare e a fare conoscere la ricca realt\u00e0 artistica, linguistica e umana dell'Isola.\nIn molte aree viene tacitamente sfruttato il voto di scambio, senza un'apparente mobilitazione da parte dello Stato. Con la globalizzazione e l'afflusso di emigrati clandestini in Sicilia guidati da scafisti senza scrupoli, la mafia ha esteso le sue alleanze verso i paesi in via di sviluppo e alle mafie provenienti da questi.\nEclatanti i casi di politici e magistrati collusi con la mafia: il caso che forse ha fatto parlare di pi\u00f9 \u00e8 stato quello di Giulio Andreotti (che i giudici hanno ritenuto assolto con sentenza definitiva per quanto riguarda i reati successivi al 1980, sostenendo comunque, per i reati prescritti, \u00abun'autentica, stabile e amichevole disponibilit\u00e0 dell'imputato verso i mafiosi fino alla primavera del 1980\u00bb) e l'ex presidente della Regione Salvatore Cuffaro, condannato in via definitiva a sette anni per rivelazione di segreto istruttorio, e ancora sotto indagine per concorso esterno in associazione di tipo mafioso.\nPolitica.\nForma di governo.\nLa Sicilia \u00e8 una regione a statuto speciale (art. 116 della Costituzione), denominata \"Regione Siciliana\", dotata di ampia autonomia, sia politica sia amministrativa e finanziaria. L'organo legislativo \u00e8 composto dall'Assemblea regionale siciliana, quello esecutivo dal presidente della Regione Siciliana e dalla Giunta regionale, composta da 12 assessori regionali, che dal 2001 possono anche non essere deputati all'ARS (cos\u00ec si chiamano, unici in Italia secondo la Corte costituzionale, i consiglieri regionali in Sicilia).\nLo statuto speciale siciliano, emanato da Re Umberto II il 15 maggio 1946 (quindi precedente alla Costituzione della Repubblica italiana, che lo ha recepito per intero con la legge costituzionale n. 2 del 1948), diede vita alla Regione Siciliana, prima ancora della nascita della Repubblica Italiana, avvenuta convenzionalmente il 2 giugno seguente.\nIl nome ufficiale \u00e8 \"Regione Siciliana\" e non \"Regione Sicilia\" per una motivazione storica oltre che per il rapporto istituzionale che lega l'isola all'Italia. La Regione Siciliana (in assonanza con la \"Repubblica Italiana\") nasce come ente originariamente sovrano e legato all'Italia da un rapporto pattizio e potenzialmente paritetico. Questa condizione giuridica, che d\u00e0 vita al medesimo utilizzo dell'aggettivo dopo il nome ufficiale dell'ente, \u00e8 dovuta a ragioni principalmente politiche di carattere indipendentista che fanno leva sul fatto che l'entit\u00e0 amministrativa siciliana \u00e8 considerata una fonte primaria del diritto alla pari della Repubblica italiana. In virt\u00f9 della sovranit\u00e0 e della volont\u00e0 del popolo siciliano di darsi un proprio statuto autonomo, infatti, i padri fondatori dello statuto siciliano hanno voluto marcare una sostanziale pariteticit\u00e0, ma non antiteticit\u00e0, giuridica, storica e politica tra il popolo siciliano e il popolo italiano. Non a caso la Sicilia \u00e8 l'unica regione d'Italia in cui l'organo legislativo \u00e8 anche chiamato \"parlamento\".\nTema politico ricorrente \u00e8, pertanto, l'autonomismo siciliano. Questo fu un modo per svuotare il movimento separatista, guidato dal Movimento Indipendentista Siciliano, che all'indomani dello sbarco alleato del luglio 1943 era uscito dalla clandestinit\u00e0 in cui era stato sotto il periodo fascista, chiedendo l'affrancamento della Sicilia dal Regno d'Italia, e che ebbe anche un'organizzazione paramilitare, l'Esercito Volontario per l'Indipendenza della Sicilia (EVIS) guidato da Antonio Canepa. Svan\u00ec quasi subito invece l'idea che la Sicilia divenisse il 49\u00ba stato degli Stati Uniti d'America. Quando gli Stati Uniti riuscirono a bloccare la minaccia sovietica e jugoslava sull'Italia nord-orientale, questi abbandonarono a s\u00e9 stessi l'EVIS e Giuliano: al MIS non rest\u00f2 altro che partecipare nel 1946 alle elezioni politiche per l'Assemblea Costituente, dove ottenne 4 seggi (tra cui Andrea Finocchiaro Aprile e Attilio Castrogiovanni), e nove all'Assemblea regionale nel 1947, (nessuno alle politiche del 1948) mentre molti \"capibastione\" messi dopo il luglio 1943 al comando dei paesi dalle truppe alleate, si infiltrarono nei ricostituiti partiti italiani.\nLa storia politica di sessant'anni di autonomia speciale in Sicilia, e dei suoi governi, ha vissuto momenti di vivacit\u00e0, che hanno portato a definire la politica siciliana una sorta di \"Laboratorio politico\", e altri pi\u00f9 bui.\nDal 2001 il presidente della Regione non \u00e8 pi\u00f9 eletto dall'Assemblea Regionale Siciliana, ma direttamente dai cittadini.\nIl presidente della 59\u00aa giunta della Regione, eletto il 5 novembre 2017, \u00e8 Nello Musumeci, fondatore del partito regionalista #Diventer\u00e0Bellissima e sostenuto da una coalizione di centro-destra. La presidenza della Regione ha sede a Palermo, a Palazzo d'Orleans.\nL'Assemblea regionale siciliana \u00e8 l'organo legislativo della Regione Siciliana eletta per la prima volta nel maggio 1947. Dal prossimo rinnovo previsto nel 2018, sar\u00e0 formata da settanta deputati eletti a suffragio universale diretto. Ha sede a Palermo, nel Palazzo dei Normanni. Il parlamento siciliano, nato nel 1130, \u00e8 considerato il pi\u00f9 antico d'Europa.\nStatuto speciale e competenze esclusive.\nGrazie allo Statuto autonomistico, la Regione ha competenza esclusiva (cio\u00e8 le leggi statali non hanno vigore nella regione) su una serie di materie, tra cui beni culturali, agricoltura, pesca, enti locali, ambiente, turismo, polizia forestale e polizia locale. Il relativo personale quindi \u00e8 nei ruoli della Regione e non dello Stato, ed \u00e8 pi\u00f9 numeroso che nelle altre Regioni a statuto ordinario. Ogni modifica allo Statuto speciale, trattandosi di legge costituzionale, \u00e8 sottoposta alla cosiddetta procedura aggravata, cio\u00e8 a una doppia approvazione, a maggioranza qualificata, da parte delle Camere.\nPer quanto riguarda la materia fiscale, la totalit\u00e0 delle imposte riscosse in Sicilia dovrebbe rimanere, infatti, sul territorio e ogni anno lo Stato Italiano sarebbe tenuto a fornire un ammontare da stabilirsi, con piano quinquennale, di denaro pubblico proveniente dalle altre Regioni per finanziare la Sicilia, cos\u00ec come stabilito dall'art. 38 dello \"Statuto della Regione Siciliana\".\nAltro aspetto importante \u00e8 contenuto nell'art. 37 dello \"Statuto della Regione Siciliana\":\nSuddivisioni amministrative.\nLa Sicilia \u00e8 suddivisa in sei liberi consorzi comunali e da tre citt\u00e0 metropolitane:\nSimboli.\nLa bandiera e lo stemma della Regione Siciliana presentano ambedue i colori giallo e rosso, divisi in diagonale, con al centro la triscele e il \"gorgoneion\"; venne utilizzata per la prima volta nel 1282 nella Rivoluzione del Vespro dai siciliani, volendo simboleggiare l'unit\u00e0 della Sicilia nello scacciare gli Angioini.\nLa bandiera \u00e8 utilizzata, secondo la legge regionale istitutiva, la n. 1 del 2000, in tutti gli edifici pubblici regionali.\nIl gonfalone della Regione Siciliana \u00e8 stato adottato con la legge regionale n. 12 del 1990, approvata dall'Assemblea regionale siciliana. Il gonfalone \u00e8 costituito da uno scudo formato dalla triscele e dagli stemmi normanno, svevo e aragonese del Regno di Sicilia, collocati su un fondo azzurro, a sua volta collocati su uno scudo inquartato con i colori giallo e rosso aranciato.\nInno regionale.\nComposto da Vincenzo Spampinato, eseguito per la prima volta dall'Orchestra Sinfonica Siciliana e adottato nel 2003, \"Madreterra\" fu il primo inno ufficiale adottato da una regione italiana. Sorsero polemiche per la decisione di scrivere un testo ufficiale in italiano anzich\u00e9 in siciliano, tuttavia diversi siciliani con profondo spirito identitario ne hanno riproposto recentemente versioni alternative con il testo in siciliano.\nEconomia.\nGrazie alla crescita economica degli ultimi anni, la Sicilia \u00e8 l'ottava economia regionale d'Italia in termini di PIL totale. Una serie di riforme e investimenti sull'agricoltura come ad esempio l'introduzione di moderni sistemi di irrigazione hanno reso competitiva questa importante industria. Negli anni '70 c'\u00e8 stata una crescita dell'industria attraverso la creazione di alcune fabbriche. \u00e8 cresciuto anche il settore dei servizi con l'apertura di numerosi centri commerciali. Il turismo \u00e8 un'importante fonte di ricchezza per l'isola grazie al suo patrimonio naturale e storico. Oggi la Sicilia sta investendo ingenti somme di denaro sulle strutture alberghiere ed extralberghiere, al fine di rendere il turismo pi\u00f9 competitivo. Tuttavia ancora oggi, la Sicilia continua ad avere un PIL pro capite inferiore alla media italiana e una disoccupazione pi\u00f9 elevata rispetto al resto d'Italia. Questa differenza \u00e8 principalmente causata dall'influenza negativa della mafia che \u00e8 ancora attiva in alcune aree sebbene sia molto pi\u00f9 debole che in passato.\nDati economici.\nDi seguito la tabella che riporta il PIL e il PIL pro capite prodotto in Sicilia dal 2000 al 2009:\nDi seguito la tabella che riporta il PIL, prodotto in Sicilia ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nAgricoltura.\nL'agricoltura \u00e8 stata ed \u00e8 ancora oggi una delle grandi risorse economiche della Sicilia grazie alla variet\u00e0 e qualit\u00e0 delle produzioni. Notevole \u00e8 la produzione dei cereali - tra cui il frumento, specie della pregiata variet\u00e0 \"grano duro\", essenziale per la produzione delle migliori qualit\u00e0 di pasta. Il frumento gi\u00e0 in passato rendeva la Sicilia essenziale per l'approvvigionamento dei Romani, tanto che l'isola era chiamata \"il granaio di Roma\". \u00c8 abbondante quella delle olive, che assicura un'ottima produzione di olio. Fino all'inizio del XX secolo \u00e8 stata anche diffusa la coltivazione del riso, importato dagli Arabi e ingrediente di diversi piatti tipici.\nBen nota \u00e8 la coltura degli agrumi, i cui centri pi\u00f9 importanti sono Mazzarr\u00e0 Sant'Andrea, Francofonte, Lentini, Patern\u00f2 celebre per la sua arancia a polpa rossa, Ribera, Scordia. Qui si producono arance, limoni, mandarini, mandaranci, bergamotti, cedri e pompelmi di grande pregio. La frutticoltura siciliana annovera fra i suoi prodotti i fichi d'India, angurie, kaki, nespole e susini che danno luogo a produzioni specifiche di qualit\u00e0 quali l'anguria di Siracusa, i kaki di Misilmeri, le nespole di Trabia e il susino sanacore, mentre tra gli ortaggi si producono in particolare zucchine, melanzane, pomodori e peperoni. A partire dagli anni sessanta, lo sviluppo delle coltivazioni in serra, estese soprattutto nella zona sud orientale, ha permesso un incremento sia nella quantit\u00e0 sia nella qualit\u00e0 dei prodotti, sviluppando colture ad alto valore aggiunto come le \"primizie\" o altri prodotti protetti da denominazioni certificate come i famosi pomodorini di Pachino. Non mancano fra i prodotti dell'orticoltura i legumi basilari nella cucina regionale. Oltre i tradizionali legumi diffusi anche nel resto d'Italia, le specifiche condizioni climatiche hanno permesso lo sviluppo di coltivazioni particolari e meno diffuse nella penisola come carrube e lupini. L'attenzione e lo sviluppo riservati alla produzione di legumi ha portato a eccellenze quali la fava di Leonforte.\nImportante \u00e8 la produzione dei carciofi di cui il territorio niscemese e il distretto agricolo di Cerda sono fra i pi\u00f9 grandi produttori europei.\nTra la frutta secca spiccano per qualit\u00e0 le mandorle, le nocciole e il pistacchio - pregiato quello di Bronte - che sono alla base di molti prodotti dolciari.\nUn importante contributo viene anche dalla coltivazione intensiva di specie, una volta esotiche, come il kiwi di eccellente qualit\u00e0 e perfino di mango, nella zona di Fiumefreddo.\nLa carota novella di Ispica, la ciliegia dell'Etna coltivata nel comprensorio di Giarre, l'olio d'oliva dei Monti Iblei, dei colli nisseni e delle colline ennesi, il limone Interdonato della Messina jonica, il limone di Siracusa, il melone di Pachino e il pistacchio verde di Bronte sono prodotti a denominazione di Origine Protetta - Protezione Transitoria Nazionale con decreto ministeriale.\nUno dei frutti pi\u00f9 tipici \u00e8 il \"kaki\" (in italiano caco o loto). Famosa per i suoi kaki \u00e8 Misilmeri. Un'altra peculiare produzione siciliana \u00e8 quella delle sbergie. Questo frutto, dolce e profumato, costituisce un endemismo che trova diffusione solo nella valle del Niceto.\nLa tradizionale coltivazione della vite consente la produzione di ottimi vini, sia rossi sia bianchi, che sono sempre pi\u00f9 conosciuti e apprezzati in tutto il mondo. La produzione, pur notevole, stentava un tempo a inserirsi nei mercati a causa della eccessiva frammentazione dei produttori e di imprecisi standard qualitativi; essa ha avuto una svolta decisiva a partire dagli anni novanta, quando l'impiego di nuove tecniche enologiche, i finanziamenti pubblici che hanno facilitato l'arrivo di grandi produttori di vino da altre parti d'Italia e anche dall'estero, la nascita di una scuola universitaria locale di enologi (Universit\u00e0 di Palermo facolt\u00e0 di Agraria con sede staccata a Marsala presso l'Istituto Agrario \"A. Damiani\"), hanno favorito la rinascita dei vini siciliani, gi\u00e0 famosi in epoca romana, e la loro affermazione a livello internazionale delle sue D.O.C. e la nascita della D.O.C.G. Cerasuolo di Vittoria.\nTra i vitigni autoctoni pi\u00f9 noti si annoverano i \"rossi\", come il Nero d'Avola, il Nerello mascalese, il Frappato che concorre insieme al Nero d'Avola alla D.O.C.G. Cerasuolo di Vittoria, il Nerello Mantellato, il Nerello Cappuccio, il Perricone e il Nocera, e i \"bianchi\", tra i quali il pi\u00f9 noto \u00e8 indubbiamente il Bianco d'Alcamo, la cui rinomanza \u00e8 riconosciuta in tutto il mondo, l'Inzolia, il Grillo, il Catarratto, il Grecanico, il Carricante, la Minnella Bianca, il Moscato di Pantelleria detto anche Zibibbo e la Malvasia delle Lipari.\nSi coltivano e si imbottigliano inoltre, con notevoli risultati qualitativi, anche vini prodotti da Chardonnay, Sauvignon, Merlot, Syrah, Cabernet, Petit Verdot, Pinot noir e altre variet\u00e0 alloctone.\nUn importante e sempre pi\u00f9 sviluppato settore \u00e8 quello della coltivazione, in serra, di fiori pregiati, come ad esempio le orchidee, favorito dal clima caldo-umido che ha raggiunto e superato per produzione quello di altre regioni tradizionalmente produttrici. Oggi i fiori di Sicilia vengono acquistati e spediti in tutta l'Europa.\nInoltre \u00e8 presente il mercato ortofrutticolo pi\u00f9 grande d'Italia a Vittoria.\nIn Sicilia, circa 650\u00a0000 ettari di terreno sono dedicati all'agricoltura di semina e 400\u00a0000 alle colture permanenti.\nNella piana di Gela viene coltivato anche il cotone; il prodotto siciliano costituisce il 78% della produzione nazionale.\nAllevamento.\nSono allevati ovini, caprini ed equini, mentre i bovini, un tempo presenti in numero limitato, oggi sono allevati soprattutto nella provincia di Ragusa, dove si allevano animali della \"razza frisona\" e \"razza modicana\". Questi ultimi producono un latte molto sostanzioso, bench\u00e9 in quantit\u00e0 scarse rispetto ai bovini d'allevamento (\u00e8 una razza semi-addomesticata), utilizzato principalmente nella produzione di formaggi freschi (\"provole\"), del piacentino ennese, con l'aggiunta di zafferano, o del caciocavallo ragusano, l'unico del genere in Sicilia ad avere meritato il marchio DOP. Una tipica razza di equini di \"razza sanfratellana\" viene allevata sui Nebrodi, nella zona di San Fratello, da cui prende nome.\nLa superficie dedicata ai prati e ai pascoli in Sicilia raggiunge i 235\u00a0000 ettari.\nPesca.\nMarzamemi, borgo di pescatori famoso per la sua tonnara, costituisce una risorsa preziosa per la Sicilia, che \u00e8 la prima regione italiana per quantit\u00e0 di prodotto catturato, per consistenza di flotta (33% della flotta peschereccia italiana) e numero di pescatori impiegati.\nMolti sono i porti con estese flotte di navi pescherecce; tra questi il pi\u00f9 importante \u00e8 quello di Mazara del Vallo, il primo d'Italia con 27687 TSL (tonnellate stazza lorda) e 269 imbarcazioni da pesca. Sono importanti anche quello di Trapani, Scoglitti, Sciacca e Porticello, che superano i 130 motopesca iscritti nel compartimento. Altri porti sono il porto di Licata, Porto Empedocle, Marsala, Pozzallo, Lampedusa, Catania, Portopalo. Si pescano, oltre al pesce spada nella zona dello stretto di Messina, anche il tonno, le sardine, le alici e gli sgombri, ovvero il pesce azzurro tipico del Mar Mediterraneo, che consente di fornire all'industria conserviera la materia prima necessaria alla produzione del pesce in scatola e del pesce affumicato. Nel trapanese e a Marzamemi si produce la bottarga, che viene esportata anche all'estero.\nA Mazara del Vallo ma anche in altre zone marine della costa mediterranea della Sicilia, si pratica l'allevamento di pesci come spigole, orate, tonni (ingrasso); a Ganzirri, nella zona nord di Messina, quello di ostriche e mitili. Inoltre a Trapani sono ben note le saline da cui sin dall'antichit\u00e0 si produce finissimo sale marino.\nEnergia.\nUn elettrodotto che supera lo stretto di Messina esporta dalla Sicilia una parte dell'energia elettrica che in essa \u00e8 prodotta, ma soprattutto consente alla regione di ricevere oltre la met\u00e0 dell'energia proveniente dal nord Europa, richiesta dai 5 milioni di abitanti siciliani. L'energia principale, pi\u00f9 una parte di quella ausiliaria prodotta dalle centrali energetiche della regione, viene utilizzata nelle citt\u00e0 e per le linee ferroviarie elettrificate da 3 kV.\nDalla societ\u00e0 di sviluppo e gestione di elettrodotti Terna si far\u00e0 un secondo elettrodotto tra Sorgente e Rizziconi nonch\u00e9 il potenziamento della rete della regione fino a 380 kV.\nAnche se le centrali tradizionali sono abbastanza diffuse e hanno una buona produzione, le fonti alternative, nonostante le enormi potenzialit\u00e0 in merito che ha la Sicilia, sono ancora poco diffuse: sono sperimentali alcune centrali eoliche, mentre verr\u00e0 presto attivata a Enna, nel Polo Industriale del Dittaino, una centrale utilizzante le biomasse per produrre energia a bassi costi, il primo impianto di questo tipo esistente nell'Italia meridionale.\nNei pressi di Adrano, tra il 1981 e il 1987, venne costruita dall'Enel, nell'ambito di un progetto europeo, la Centrale Solare Eurelios che erogava 1 Megawatt di potenza; la centrale poi rimase inutilizzata. Nel 2011, Enel Green Power ha avviato lo smantellamento della centrale solare termica Centrale Solare Eurelios per fare spazio a un impianto fotovoltaico; a lavori ultimati il nuovo impianto sar\u00e0 in grado di generare 14 milioni di kWh (il fabbisogno di consumo di oltre 5.000 famiglie).\nNegli anni novanta \u00e8 stata costruita, nella zona di Sortino, una centrale idroelettrica che produce energia utilizzando un salto di oltre 100 metri creato fra due laghi artificiali costruiti appositamente. Questa centrale, la prima nel suo genere, fu costruita per poter sostenere i massicci consumi diurni delle industrie della zona di Priolo. Il bilancio energetico della centrale \u00e8 decisamente negativo, ma permette di accumulare energia in esubero prodotta di notte, per pompare l'acqua al bacino superiore e poi l'acqua viene utilizzata di giorno per produrre energia a sostegno dei consumi diurni delle industrie della zona. Entrata in servizio nel 1989, \u00e8 situata nella valle dell'Anapo, nel comune di Priolo Gargallo. Il serbatoio (lago) superiore raccoglie anche le acque del bacino idrografico superiore dell'Anapo,\ncon un volume di 5,6 milioni di m3. Ha una potenza efficiente di e una potenza di pompaggio di , grazie a 4 gruppi turbina/pompa reversibile da in produzione e che assorbono in pompaggio. Il salto tra i serbatoi \u00e8 di circa 312 m.\nIndustria.\nNonostante la regione non abbia livelli di industrializzazione paragonabili a quelli del Nord Italia, tuttavia presenta complessivamente un apparato industriale pi\u00f9 vivace del resto del Sud Italia grazie anche alla presenza dei pi\u00f9 grandi stabilimenti del meridione e di numerosi distretti industriali, concentrati nella piana di Gela, nei pressi di Augusta, Siracusa, Milazzo ed Enna (area industriale del Dittaino) con industrie di trasformazione chimica petrolifera, energetica, elettronica e agroalimentare.\nTuttavia Palermo e Catania sono le citt\u00e0 che presentano pi\u00f9 di un distretto industriale. In particolare la citt\u00e0 di Catania presenta ben tre grandi distretti industriali specializzati in quasi tutti i settori, dall'agroalimentare alla meccanica, dall'elettronica alla chimica.\nDa ricordare \u00e8 inoltre una quarta area d'eccellenza sempre nei pressi di Catania, la cosiddetta \"Etna Valley\" ovvero una grande zona industriale all'avanguardia per la produzione elettronica.\nIn Sicilia vengono sfruttati i giacimenti di petrolio e metano di Ragusa.\nAttivit\u00e0 estrattive.\nLe miniere di zolfo delle province di Enna, Caltanissetta e Agrigento sono state chiuse, a partire dalla met\u00e0 del XX secolo, a causa della forte concorrenza dello zolfo americano estratto con il \"metodo Frasch\" e quindi venduto a prezzi notevolmente pi\u00f9 bassi; il diverso processo estrattivo in Sicilia era divenuto troppo costoso e perci\u00f2 scarsamente remunerativo. Altre miniere di sali potassici, utilizzati in vari settori dell'industria, sono state chiuse, alla fine degli anni ottanta, nel territorio della provincia di Caltanissetta essendo divenuta pi\u00f9 conveniente economicamente l'importazione dall'Est europeo. In passato, erano fiorenti anche l'estrazione del gesso e della \"pietra-pece\" nel ragusano (per l'estrazione di idrocarburi) anche queste per\u00f2 sono state marginalizzate nel corso del Novecento.\nImportante \u00e8 attualmente, dal sottosuolo siciliano, l'estrazione del petrolio in terraferma dai pozzi di Ragusa. Altri pozzi sono stati trivellati, negli anni novanta al largo delle coste meridionali siciliane, nel Canale di Sicilia dove sono state installate alcune piattaforme petrolifere visibili al largo di Ragusa (Piattaforma Vega). Sono presenti anche giacimenti di gas metano. Da rilevare l'estrazione del famoso Perlato di Sicilia, che fa di Custonaci uno dei pi\u00f9 importanti bacini marmiferi in Italia.\nTurismo.\nL'industria del turismo \u00e8 un'attivit\u00e0 in crescita, favorita dalla presenza sul territorio di numerosi siti archeologici (Morgantina, Segesta, Selinunte, Valle dei Templi e Villa del Casale) e di bellezze artistiche e naturali che suscitano l'interesse dei visitatori. Oltre al turismo balneare che vanta celebri attrattive composte dalle variegate coste e le isole minori, grandissima importanza ha il turismo culturale grazie alle citt\u00e0 d'arte.\nSi \u00e8 investito sulla capacit\u00e0 ricettiva di strutture alberghiere, favorendo un incremento delle presenze nell'isola, che nell'estate 2006 hanno raggiunto un livello record. Gli arrivi turistici nel 2007 sono stati di 2.847.575 italiani e 1.766.763 stranieri. Secondo i dati dell'Osservatorio economico di Confartigianato Sicilia le presenze turistiche raggiungono i 14,7 milioni, con un aumento del 7,3% negli ultimi dodici mesi, valore vicino al massimo storico del 2014 di 14.704.926 presenze di turisti (+1 milione sul 2016, pari a +7,3%) e il massimo storico di 4.857.542 arrivi (+449.000 sul 2016, pari al +10,2%). La Sicilia si posiziona tra le prime dieci regioni italiane (10\u00aa posizione), per numero di arrivi, che rappresentano il 3,9% dei turisti che hanno effettuato un viaggio in Italia e al 13\u00ba posto, per numero di presenze, che rappresentano il 3,5% del numero complessivo di notti trascorse dai clienti negli esercizi recettivi presenti in tutta la penisola.\nLa citt\u00e0 metropolitana di Messina, con circa 5 milioni di presenze turistiche annue, \u00e8 la prima in Sicilia e tra le prime nel Sud Italia. Molto frequentate, da turisti sia italiani sia stranieri, mete turistiche ben note come Taormina, Isole Eolie, Erice, Isole Egadi, Pantelleria, Lampedusa, Cefal\u00f9, Monreale, Palermo (con il suo celebre borgo marinaro di Mondello) e dintorni come Isola delle Femmine e Terrasini, nel catanese Catania, Acireale e Caltagirone, nel ragusano Ragusa e Modica, nell'ennese Piazza Armerina, nel trapanese San Vito Lo Capo, Castellammare del Golfo (con la suggestiva frazione di Scopello) e nel siracusano Noto e Siracusa.\nL'entroterra siciliano \u00e8 ricco di storia, di tradizioni, ma anche e soprattutto di arte, cultura, fortezze, teatri, chiese, palazzi, castelli, necropoli, boschi e bacini naturalistici d'importanza, elementi caratterizzanti le aree interne della regione.\nPIL pro capite.\nLa classifica del PIL pro capite delle citt\u00e0 metropolitane (Palermo, Catania e Messina) e dei liberi consorzi (Siracusa, Agrigento, Ragusa, Trapani, Caltanissetta ed Enna) nel 2016 \u00e8 la seguente:\nAmbiente.\nAree naturali protette.\nIn Sicilia sono presenti un parco nazionale, cinque parchi naturali regionali e molte riserve naturali come aree marine protette e zone umide, che coprono complessivamente il 10,5% del territorio della regione.\nInfrastrutture e trasporti.\nStrade.\nLa Sicilia dispone di varie autostrade, che collegano tra loro le principali citt\u00e0 della regione.\nFerrovie.\nTutta la rete ferroviaria siciliana risente del fatto che, essenzialmente, ricalca i tracciati ormai obsoleti delle origini e non risponde nel suo complesso alle esigenze di mobilit\u00e0 della regione. La maggior parte delle linee \u00e8 a binario unico con tratte a doppio binario (169\u00a0km) solo sulle due direttrici principali, tirrenica e ionica; oltre l'85% rimangono ancora a binario unico (1.209\u00a0km). \nLa rete ferroviaria della Sicilia infatti \u00e8 essenzialmente costituita di linee a scartamento normale di RFI e i servizi sono svolti da Trenitalia. La linea, a scartamento ridotto, che si snoda intorno all'Etna \u00e8 invece di pertinenza del ministero delle Infrastrutture e i servizi sono svolti dalla Ferrovia Circumetnea. Le ferrovie elettrificate costituiscono oltre il 60% (circa 800\u00a0km) del complesso mentre i restanti 583\u00a0km di linea sono percorsi solo dai mezzi Diesel; la rete elettrificata adotta il sistema, comune al resto delle linee italiane ordinarie, a corrente continua a 3 kV.\nLe linee attuali sono in gran parte risalenti ai primi decenni dell'unit\u00e0 d'Italia, eccetto la tratta Caltagirone-Gela aperta all'esercizio alla met\u00e0 degli anni settanta (ma chiusa a causa del crollo di un ponte) e la variante tra Messina e Patti che comprende una nuova galleria dei Peloritani.\nI lavori di ammodernamento e raddoppio della tratta Palermo-Messina sono incominciati molti anni fa e non se ne prevede ancora la conclusione; \u00e8 in corso di velocizzazione la Palermo-Agrigento e di potenziamento della tratta Fiumetorto-Caltanissetta Xirbi. Nonostante la sua validit\u00e0 turistica la ferrovia della Valle dell'Alcantara, fino a Randazzo, fu chiusa dopo un parziale ammodernamento e lo stesso avvenne per la Noto-Pachino nonostante attraversi l'Oasi di Vendicari.\n\u00c8 del tutto scomparsa la vasta rete ferroviaria statale a scartamento ridotto che collegava numerosi centri abitati dell'interno dell'Isola, tra loro e con la rete FS.\nUn programma in corso di realizzazione \u00e8 la trasformazione del tratto urbano della Ferrovia Circumetnea tra Catania e Patern\u00f2 in metropolitana a doppio binario, a scartamento normale ed elettrificata, ma \u00e8 in funzione ancora solo il tratto urbano interno alla citt\u00e0 di Catania.\nUn programma a lunga scadenza prevede il potenziamento dell'itinerario Messina-Catania-Palermo, previa rettifica di tracciato su gran parte delle tratte ferroviarie esistenti.\nI servizi offerti su tutta la rete risultano fortemente ridimensionati rispetto al passato con la riduzione dei collegamenti verso il resto del paese a soli 10 treni a lunga percorrenza da Roma, Napoli e Milano verso Palermo, Messina e Siracusa.\nPorti.\nLa Sicilia, isole minori comprese, dispone di 126 tra porti industriali, commerciali, porticcioli e porti di altra tipologia.\nAeroporti.\nLa Sicilia \u00e8 una delle regioni pi\u00f9 all'avanguardia nel traffico aereo italiano, principalmente per via dei crescenti afflussi turistici e del fatto che sia un'isola posta al centro del Mediterraneo.\nEvoluzione del traffico passeggeri negli aeroporti siciliani.\nAltri piccoli aeroporti sono:\nCultura.\nIstruzione.\nUniversit\u00e0.\nNel 1434 sorse la prima universit\u00e0 della Sicilia: il \"Siciliae Studium Generale\", oggi Universit\u00e0 degli Studi di Catania. Il padre della cultura universitaria siciliana \u00e8 Alfonso V d'Aragona, che patrocin\u00f2 la nascita dello studio catanese. Fu invece Ignazio di Loyola a fondare, nel 1548 l'Universit\u00e0 degli Studi di Messina. \u00c8 di pi\u00f9 recente istituzione l'Universit\u00e0 degli Studi di Palermo (1805) cui si \u00e8 aggiunta l'Enna-Kore (2005) semiprivata. Inoltre, \u00e8 presente a Palermo la sede distaccata dell'Universit\u00e0 LUMSA. Il polo territoriale universitario pi\u00f9 giovane \u00e8 di certo quello di Trapani, che rientra nelle attivit\u00e0 dell'Universit\u00e0 degli studi di Palermo. A Trapani hanno sede cinque facolt\u00e0: Agraria, Giurisprudenza, Lettere e Filosofia, Medicina e Chirurgia, Matematiche. In totale, i tre atenei pubblici pi\u00f9 il semipubblico di Enna contano circa 180.000 iscritti.\nI livelli dell'universit\u00e0 siciliana non sono alti. Uno studio Censis-\"la Repubblica\" del 2005 (che non include Enna perch\u00e9 ancora in via di istituzione) classifica Palermo (63.400 iscritti) e Catania (50.700 iscritti) tra i mega atenei, cio\u00e8 con oltre 40.000 iscritti, mentre Messina (39.600 iscritti) viene posta tra gli atenei medi, tra 40.000 e 20.000 iscritti. Lo studio porta avanti una serie di valutazioni basate su quattro campi (i servizi offerti agli studenti, le borse di studio, le strutture e il web) per stilare una classifica di ogni gruppo di atenei. Palermo \u00e8 classificato 7\u00ba (a pari merito con l'Universit\u00e0 di Bari), mentre Catania \u00e8 10\u00ba su undici mega atenei. Messina invece \u00e8 15\u00ba su 18. Nei primi due casi, sono le strutture a determinare la bassa classifica (i voti, in centodecimi, sono rispettivamente 71 e 76, i pi\u00f9 bassi del gruppo), mentre Messina \u00e8 carente soprattutto per quanto riguarda i servizi (74).\nSi \u00e8 seguito lo stesso criterio per ogni singola facolt\u00e0, la cui classifica per\u00f2 coinvolge tutti gli atenei. Se si escludono quelle non valutate, le facolt\u00e0 siciliane ricorrono spesso negli ultimi posti: tutte e tre per quanto riguarda l'Economia (Catania, Palermo e Messina), Messina e Catania per Medicina e chirurgia, la sola Messina per Scienze della formazione, ancora la coppia Messina-Catania per Scienze matematiche, fisiche e naturali, Palermo per Scienze politiche e Messina per Scienze statistiche. La facolt\u00e0 migliore sembra Scienze della formazione di Palermo, che \u00e8 al sesto posto nazionale con 89.4/110.\nMedia.\nSi pubblicano, e hanno sede, in Sicilia tre quotidiani nazionali: \"Giornale di Sicilia\", \"La Sicilia\" e la \"Gazzetta del Sud\". La Rai ha una redazione siciliana con sede principale a Palermo e succursale a Catania. Si edita inoltre il \"Quotidiano di Sicilia\".\nLe principali tv regionali, visibili su tutto il territorio dell'isola, sono: Antenna Sicilia, Telecolor, TRM Tele Radio del Mediterraneo e Tele Giornale di Sicilia.\nNumerosi infine sono i media on line come \"Live Sicilia\", \"BlogSicilia\", \"PalermoReport\", \"MessinaWeb\", \"CataniaOggi\", \"TP24\", \"Il Fatto Nisseno\", sono alcuni tra i maggiormente seguiti.\nCinema.\nLa storia del cinema in Sicilia inizia gi\u00e0 nei primi anni del XIX secolo con l'arrivo del cinematografo dei fratelli Lumi\u00e8re (il pi\u00f9 noto e diffuso poi nel mondo) nell'aprile del 1897 al Teatro Garibaldi di Palermo, a distanza di poco pi\u00f9 di un anno dalla prima proiezione cinematografica pubblica al Grand Caf\u00e9 del Boulevard des Capucines di Parigi, il 28 dicembre 1895. Lo sviluppo e l'espansione, nel tempo, hanno registrato opere cinematografiche, case di produzione e cineasti di rilievo. Nel corso dei decenni inoltre l'Isola, con le sue citt\u00e0 grandi e piccole, i suoi paesaggi e i suoi numerosissimi letterati, ha fornito le basi per molti ed importanti set cinematografici. Secondo IMDb (International Movie Database), sono pi\u00f9 di duemila i titoli girati in Sicilia (inclusi i film a soggetto, i documentari e le pellicole ispirate dalle opere letterarie dei prolifici autori siciliani). Escludendo il Lazio, che comprende Roma, quindi Cinecitt\u00e0 e i molti altri stabilimenti cinematografici, la Sicilia \u00e8 la Regione italiana pi\u00f9 prolifica e fertile per numero di set cinematografici, per un film intero o solo per una scena. Questo, nei decenni, ne ha determinato la nascita di un linguaggio e gusto specifici che caratterizzano il profilo dell'opera cinematografica stessa. L'alternarsi di Case di produzioni cinematografiche italiane e straniere che scelgono la Sicilia come set per i propri lungometraggi e serie TV \u00e8 in continuo dinamismo.\nNel 1905 sorse a Palermo la Lucarelli Film, la prima casa di produzione siciliana fondata da Raffaello Lucarelli e consorziata con la francese Path\u00e9, che durante la sua attivit\u00e0 produsse sedici film a soggetto sino alla met\u00e0 degli anni Venti del Novecento. Nel capoluogo siciliano furono fondate contestualmente la Azzurri Film da Paolo Azzurri, e la Lumen Film, Casa italo-elvetica, da Albert Roth-de-Markus, alle quali si aggiunsero la Gloria-Sicula e la Dore Film. Palermo \u00e8 stata, ed \u00e8 a tutt'oggi, la citt\u00e0-set siciliana pi\u00f9 prolifica con ben 165 film a soggetto (esclusi i documentari) girati nel solo Novecento, contesa nello scorso secolo dai pi\u00f9 grandi cineasti italiani, quali Alessandro Blasetti, Pietro Germi, Luchino Visconti, Roberto Rossellini, Paolo e Vittorio Taviani, Francesco Rosi, Vittorio De Sica, Michelangelo Antonioni, Pier Paolo Pasolini, Alberto Lattuada, Franco Zeffirelli, Marco Ferreri, Damiano Damiani, Pasquale Squitieri, Giuseppe Patroni Griffi, Giuseppe Tornatore, Francis Ford Coppola, Werner Herzog, Michael Cimino, Wim Wenders, etc.\nNel 1913 a Catania nacque una \"Morgana film\", ma di questa societ\u00e0 non si conoscono produzioni, mentre in una omonima societ\u00e0 fondata a Roma nel 1914 ebbe il ruolo di direttore artistico il commediografo catanese Nino Martoglio, dirigendo i soli tre film prodotti da quella azienda, e tra essi \"Sperduti nel buio\", ambientata a Napoli, ma interpretato da numerosi attori siciliani, tra cui Giovanni Grasso e Virginia Balistrieri.\nI film in bianco e nero interpretati negli anni trenta da Angelo Musco e dal suo gruppo teatrale furono tra i primi lungometraggi di successo girati in Sicilia.\nAnche Luigi Pirandello segu\u00ec con interesse l'evolversi della cinematografia, partecipando alle sceneggiature di alcuni film intorno al 1933.\nA Palermo, la Panaria Film \u00e8 stata una casa di produzione cinematografica di rilievo. Fu fondata nella seconda met\u00e0 degli anni quaranta dal Principe Francesco Alliata di Villafranca, insieme a Pietro Moncada di Patern\u00f2, Renzo Avanzo e Fosco Maraini. Dopo alcuni cortometraggi subacquei, in 35\u00a0mm, nelle isole Eolie (i primi girati in Italia), produsse \"Vulcano\", con Anna Magnani, e \"La carrozza d'oro\" di Jean Renoir. Chiuse oberata dai debiti nel 1956. Notevole \u00e8 stata inoltre la produzione del documentarista Vittorio De Seta.\nOggi vi sono affermati registi siciliani, come il premio Oscar Giuseppe Tornatore, Daniele Cipr\u00ec, Franco Maresco, Pasquale Scimeca, Marco Amenta, Emma Dante, Roberto And\u00f2, Luca Guadagnino (candidato a tre Golden Globe, quattro Premi BAFTA e quattro Premi Oscar), etc.\nA Palermo ha sede la Sicilia Film Commission (organo della Regione Siciliana - Assessorato Turismo, Sport e Spettacolo) e il Centro Sperimentale di Cinematografia - Sede Sicilia. Sempre nel capoluogo siciliano, nel 2020, ASCinema - Archivio Siciliano del Cinema \u00e8 stato dichiarato organismo d'interesse storico particolarmente importante dal Ministero della cultura, divenendo il primo Bene culturale cinematografico in Sicilia e tra i pochi d\u2019Italia.\nLetteratura.\nLa produzione letteraria \u00e8 stata molto viva nel corso dei secoli, inizialmente grazie alla corte di Federico II con la sua scuola siciliana. Tra il 1230 e il 1266 sotto la corte sveva si svilupp\u00f2 il primo volgare illustre degno di questo nome. Per quanto il suo uso restasse confinato alle corti italiane e alla letteratura, dopo gli Svevi venne ripreso dagli scrittori toscani che ne vennero fortemente influenzati anche grazie al prestigio letterario della Scuola, al cui capofila, Giacomo da Lentini, \u00e8 attribuita l'invenzione del sonetto. Grazie anche allo stile poetico dei Siciliani, tra cui anche Cielo d'Alcamo, molte delle loro parole ed espressioni passarono nel toscano illustre, base della lingua italiana.\nIl siciliano ha trovato alti esempi poetici grazie ad autori come Giovanni Meli, Domenico Tempio, Mario Rapisardi e Ignazio Buttitta.\nTra i pi\u00f9 celebri scrittori siciliani vissuti tra il XIX ed il XX secolo, vi sono i romanzieri veristi Giovanni Verga e Luigi Capuana, ma anche Federico De Roberto, nativo di Napoli, che visse a Catania (citt\u00e0 d'origine della sua famiglia dove \u00e8 ambientato il suo capolavoro, \"I Vicer\u00e9\", del 1894), e poi i premi Nobel Luigi Pirandello, romanziere e autore teatrale conosciuto in tutto il mondo, e Salvatore Quasimodo, pioniere dell'ermetismo.\nParticolarmente attivi tra gli anni trenta e quaranta del Novecento sono stati Vitaliano Brancati ed Elio Vittorini. Pubblicato postumo nel 1958 \u00e8 l'unico romanzo di Giuseppe Tomasi di Lampedusa, \"Il Gattopardo\" (Premio Strega 1959).\nNella seconda met\u00e0 del XX secolo si sono affermati scrittori come Ercole Patti, Leonardo Sciascia, Gesualdo Bufalino e Vincenzo Consolo, e successivamente Andrea Camilleri.\nProlifico autore di teatro \u00e8 stato Giuseppe Fava, noto soprattutto per il suo lavoro di giornalista.\nUn caso particolare di testo letterario \u00e8 il memoriale del contadino semianalfabeta Vincenzo Rabito, interrotto nel 1971 e poi pubblicato postumo dall'editore Einaudi con il titolo \"Terra matta\".\nMusica.\nNegli ultimi quattro secoli la Sicilia ha dato i natali a illustri rappresentanti del mondo musicale.\nTra i primi, in ordine cronologico, ricordiamo: i madrigalisti Pietro Vinci, Sigismondo d'India e Antonio Il Verso, e gli operisti Alessandro Scarlatti, Giovanni Pacini, Vincenzo Bellini, Francesco Paolo Frontini, Antonino Palminteri, Alberto Favara, Antonio Scontrino, Giuseppe Cesare Balbo, Pietro Antonio Coppola, i contemporanei Matteo Musumeci e Nunzio Ortolano.\nNel XX secolo si sono distinti alcuni compositori siciliani nell'ambito delle avanguardie postweberniane: Girolamo Arrigo, Aldo Clementi, Salvatore Sciarrino, Francesco Pennisi, Roberto Carnevale, Federico Incardona, Marco Betta, Giovanni Sollima, Calogero Giallanza. Alcuni famosi cantanti d'opera sono Giuseppe Di Stefano, Pietro Ballo, Salvatore Licitra, Giulio Crimi, Desir\u00e9e Rancatore.\nEcco alcune figure di spicco del panorama pop, rock o jazz, nazionale e internazionale: Pippo Pollina, Giuni Russo, Franco Battiato, La Bionda, Gianni Bella, Marcella Bella, Carmen Consoli, Salvatore Adamo, Carlo Muratori, Giusy Ferreri, Levante, Uzeda, Silvia Salemi, Gerardina Trovato, i Denovo, i Tinturia, gli Agricantus, Ivan Segreto, Mario Venuti, Mario Biondi, Roy Paci, Fiorello, Cristiano Malgioglio, Qbeta, Lorenzo Fragola, Giovanni Caccamo, Filippa Giordano, Francesco Cafiso, Piero Barone. La pi\u00f9 nota cantante folk siciliana \u00e8 Rosa Balistreri.\nCucina.\nLa cucina siciliana fa parte di una cultura gastronomica regionale complessa e articolata, che mostra tracce e contributi di tutte le culture che si sono stabilite in Sicilia negli ultimi due millenni. Dalle abitudini alimentari della Magna Grecia alle prelibatezze dei \"Mons\u00f9\" delle grandi cucine nobiliari, passando dai dolci d'et\u00e0 araba-normanna e dalle frattaglie alla maniera ebraica: tutto contribuisce a rendere varia la cucina siciliana.\nLa lista dei prodotti tipici \u00e8 lunghissima. Ogni provincia, e, in molti casi, ogni comune, ha una sua specialit\u00e0 e anche i nomi degli stessi alimenti variano di zona in zona. \u00c8 universalmente conosciuta la granita siciliana come prodotto comune a quasi tutte le province e pregiato nelle zone del catanese e del messinese. Meno conosciute sono altre due bevande dall'aspetto di latte: l'orzata (dolce) e il latte di mandorla (dolce-amaro). Tra i prodotti salati, sono molto diffusi quelli presenti nella cosiddetta tavola calda o rosticceria, con gli arancini (o arancine) di riso, diffusi in tutta la Sicilia, come punta di diamante di questa categoria. Tipiche del palermitano sono le \"panelle\", le \"crocch\u00e9\" (crocchette di patate), il \"pani c\u00e2 meusa\" (pane con la milza), \"frittola\" (frattaglie elaborate e lessate), le \"rascature\" (mix di crocch\u00e8 e panelle), lo sfincione (pizza doppio strato) e le \"stigghiola\" (budella di agnello o vitello arrostite).\nDel messinese invece i rustici, tra cui il pidone e l'arancino dalla caratteristica forma a punta, e la focaccia messinese. Ci sono poi molti piatti legati alle melanzane, come la caponata, la parmigiana e la pasta alla Norma e \"i scacci\", focacce di grano duro con ripieno a base di prezzemolo, oppure cavolfiori o pomodori, vere e proprie torte salate. Anche il pesce, in molte variet\u00e0, \u00e8 un alimento importante della cucina siciliana e in questo settore molto famoso \u00e8 il pesce stocco alla messinese. Tipico del trapanese \u00e8 il cuscus piatto principale della tradizione gastronomica del sud del Mediterraneo, ma contrariamente al resto dei paesi del Maghreb, dove invece \u00e8 di solito a base di carne, \u00e8 preparato con il pesce. Tra i dolci tipici della regione non sono da dimenticare i cannoli, la cassata classica (meno dolce nella versione messinese) o al forno, la pignolata messinese, il \"Taganu d'Aragona\" e la torta Fedora tipico dolce spruzzato di cacao in polvere.\nVini e bevande.\nLa coltivazione della vite e la vinificazione fu portato in Sicilia occidentale dai fenici fra il VIII e il VII secolo a.C.\nNella Sicilia orientale la vitivinicoltura si diffuse sin dall'epoca della colonizzazione greca, (VII-VI sec. a.C.) con il tradizionale sistema detto ad \"alberello\".\nDiversi sono i vitigni autoctoni dell'isola, sia bianchi sia rossi:\nZibibbo, (introdotto per opera dei Fenici a Pantelleria), Nero d'Avola, Grillo, Frappato, Perricone, Inzolia.\nLa nascita nel 1773 del Marsala come vino liquoroso \u00e8 incentrata sulla figura del commerciante inglese John Woodhouse. Il Marsala \u00e8 stato il primo vino DOC della storia vinicola italiana.\nAnche il vino Bianco d'Alcamo ha ottenuto il riconoscimento Denominazione di origine controllata.\nDopo che per decenni il vino siciliano \u00e8 stato utilizzato come vino da taglio per i vini francesi e piemontesi, per la forte gradazione alcolica, a partire dagli anni '60 l'affinarsi delle tecniche di vinificazione ha portato all'istituzione di numerosi vini a denominazione d'origine controllata. La sola provincia di Trapani produce il 10% del vino italiano.\nMonumenti e luoghi d'interesse.\nLuoghi di interesse archeologico.\nLa presenza di lunga data dell'uomo in Sicilia ha fatto s\u00ec che l'isola sia piena di luoghi d'interesse archeologico. Questa \u00e8 una breve lista delle aree archeologiche:\nLuoghi di interesse artistico.\nBarocco siciliano.\nIn seguito al fiorire di interventi di ricostruzione succeduti al devastante terremoto che invest\u00ec il Val di Noto nel 1693 alcuni artisti adottarono uno stile comune che oggi ricade sotto la denominazione di \"barocco siciliano\". Prima di questa data il barocco era stato impiegato nell'isola in modo ingenuo, evoluto dall'architettura autoctona piuttosto che derivato dai grandi architetti barocchi di Roma. In seguito al sisma, molti architetti locali adottarono questo stile, che \u00e8 riconoscibile non solo dalle sue tipiche linee curve e motivi decorativi barocchi ma anche dalle ghignanti maschere e putti, e dall'apparenza particolarmente sgargiante raramente visibile altrove. La loro interpretazione dello stile condusse a una forma d'arte personalizzata e radicata nei vari territori come il\nVal di Noto (province di Ragusa e Siracusa) e la provincia di Catania. Nel penultimo decennio del XVIII secolo lo stile fin\u00ec con l'essere rimpiazzato dalle nuove mode che proponevano il neoclassicismo.\nSiti patrimonio dell'umanit\u00e0 UNESCO.\nIn Sicilia sette siti hanno avuto il titolo di patrimonio dell'umanit\u00e0 dall'UNESCO per la loro importanza storica, artistica, archeologica e naturalistica:\nSono in fase di candidatura altri due siti:\nAnche per il sito geologico della Scala dei Turchi e per la Settimana Santa di Caltanissetta sono state avviate le pratiche al fine di ottenere il riconoscimento.\nLa Sicilia annovera anche due iscrizioni tra i patrimoni orali e immateriali dell'umanit\u00e0:\nPer i patrimoni orali e immateriali dell'umanit\u00e0 \u00e8 in fase di candidatura la tecnica settecentesca di lavorazione del cioccolato modicano.\nL'isola inoltre condivide insieme al resto della nazione e altri sei paesi (Marocco, Grecia, Spagna, Cipro, Croazia, e Portogallo) il riconoscimento per la dieta mediterranea, (2013)\nIl Rocca di Cerere Geopark e il Parco delle Madonie sono stati inseriti nella lista dei Geoparchi mondiali UNESCO il 17 novembre 2015, nel corso della 38\u00aa Sessione Plenaria della Conferenza Generale dell'UNESCO svoltasi a Parigi.\nL'antica melurgia bizantina dell'Eparchia di Piana degli Albanesi fa parte del Registro Eredit\u00e0 Immateriali della Sicilia, istituito dalla Regione Siciliana e riconosciuto patrimonio dell'umanit\u00e0 dall'UNESCO.\nSport.\nLo sport in Sicilia si \u00e8 sviluppato a un certo livello solo dal secondo dopoguerra in poi. Resistono tuttora alcuni sport tradizionali, come l'antinna a mari e il liu-bo, ma per quanto riguarda gli sport famosi a livello internazionale solo recentemente si \u00e8 arrivati al livello degli altri atleti nazionali.\nPer quanto riguarda gli atleti, il primo oro alle Olimpiadi \u00e8 merito di Francesco Gargano, per la sciabola ad Anversa nel 1920. Vuelta a Espa\u00f1a 2010, Il Giro d'Italia 2013, e la Tour de France 2014 sono stati vinti dal messinese Vincenzo Nibali.\nCalcio.\nIl calcio \u00e8 lo sport pi\u00f9 seguito. Esso sbarc\u00f2 in Sicilia alla fine dell'Ottocento, grazie ai marinai delle navi mercantili inglesi che ingaggiavano vere e proprie sfide con i portuali negli spiazzali dei porti di Palermo e Messina, citt\u00e0 che vantano infatti due dei club calcistici tra i pi\u00f9 antichi d'Italia.\nNessuna squadra siciliana ha mai ottenuto un titolo nazionale di massima categoria. I migliori risultati di una squadra siciliana nelle competizioni nazionali sono stati raggiunti dal Palermo.\nI rosanero, infatti, hanno raggiunto il 5\u00ba posto in Serie A in tre occasioni (2005/06, 2006/07 e 2009/10) e hanno disputato tre finali di Coppa Italia (1974, 1979 e 2011).\nLe uniche tre squadre siciliane ad aver partecipato a campionati di Serie A sono: (miglior risultato: 5\u00ba), (miglior risultato: 7\u00ba) e (miglior risultato: 8\u00ba). Il Palermo ha disputato cinque edizioni della Coppa UEFA/Europa League.\nAttualmente (stagione calcistica 2021/2022) soltanto tre squadre siciliane militano tra i professionisti: , e .\nEsistono numerose rivalit\u00e0 locali e regionali ma il derby Palermo-Catania \u00e8 considerato per antonomasia derby di Sicilia e risale agli inizi del XX secolo quando il Catania si chiamava \"Unione Sportiva Catanese\" e il Palermo \"Anglo Palermitan Athletic\" e posteriormente \"Palermo Foot Ball and Cricket Club\". Nonostante il primo derby nell'isola risale al 18 aprile 1901, giocato tra l\"Anglo Palermitan Athleti\"c e \"Messina Football Club\", conclusosi con la vittoria per 3-2 dell\"'Anglo Palermitan\".\nPallavolo.\nNegli sport a squadre, il primo titolo nazionale risale allo scudetto di pallavolo del 1978, con la conquista del campionato italiano maschile di pallavolo da parte della Paoletti Catania. Da allora nei trent'anni successivi (fino a tutto il 2008) le squadre siciliane si sono aggiudicate in tutto 49 edizioni dei campionati nazionali (ma tra questi solo 8 volte a livello maschile) nei vari sport di squadra.\nBeach soccer.\nLa squadra pi\u00f9 famosa della Sicilia \u00e8 il Catania Beach Soccer che nel 2019 diventa la societ\u00e0 italiana pi\u00f9 titolata con 10 trofei nazionali in bacheca.\nPallanuoto.\nNegli altri sport di squadra, la compagine pi\u00f9 medagliata di sempre \u00e8 l'Orizzonte Catania, che ha finora vinto 20 scudetti (di cui 15 consecutivi) nella Serie A femminile. Ha inoltre vinto 8 Coppe Campioni, 1 Supercoppa LEN, 1 Coppa LEN e 3 Coppe Italia.\nPallacanestro.\nL'unica competizione europea \u00e8 stata vinta dalla Trogylos Priolo (2 scudetti e un'Eurolega nella pallacanestro femminile). Nella pallacanestro da ricordare anche l'Orlandina, la pi\u00f9 importante squadra siciliana maschile per numero di partecipazioni al massimo campionato nazionale (7) che vanta anche una partecipazione alla Basketball Champions League, mentre nel femminile lo Sport Club Alcamo ha disputato 6 volte il campionato di A1, raggiungendo la finale della Coppa Ronchetti.\nTra le altre siciliane che hanno disputato campionati di massima serie: Pallacanestro Trapani, e in tempi meno recenti, Pallacanestro Messina, CUS Palermo; quest\u2019ultimo, per\u00f2, dovette ritirarsi dopo appena una giornata di campionato a causa dello sbarco degli Alleati nel 1943 durante la Seconda guerra mondiale.\nAltri sport di squadra.\nAltre squadre da ricordare sono il CUS Catania (13 scudetti tra hockey e canoa-polo) e l'Ortigia Siracusa (3 scudetti nella pallamano).\nDa ricordare anche nel rugby l'Amatori Catania che ha avuto ottimi piazzamenti nella massima serie. Nel football americano gli Elephants Catania hanno giocato 2 finali del Superbowl italiano.\nSquash.\nPer quanto riguarda lo squash, la New Squash Club Catania ha conquistato la Coppa Italia nel 2007 e uno scudetto nel 2016.\nSport individuali.\nPer quanto riguarda i singoli atleti, hanno vinto nelle proprie specialit\u00e0 alle Olimpiadi:\nEventi internazionali.\nL'evento internazionale pi\u00f9 seguito sin dai primi anni del Novecento, \u00e8 sicuramente la Targa Florio tra le strade di Caltanissetta e Palermo. Evento automobilistico conosciuto in tutto il mondo fin dalla sua nascita nel 1906, dagli anni settanta tale corsa, per problemi di sicurezza, si trasform\u00f2 in rally di interesse locale o nazionale cos\u00ec da essere declassata a livello internazionale. L'evento internazionale che \u00e8 stato per anni l'appuntamento fisso della Sicilia \u00e8 stato il Gran Premio di Formula 2 (poi Formula 3000) all'autodromo di Pergusa, che tuttora \u00e8 chiuso. L'evento pi\u00f9 importante in assoluto probabilmente \u00e8 stata la XIX Universiade, ospitata nel 1997 tra Palermo, Catania, Messina e altri centri minori. Segue l'Europeo femminile Italia 1968 di pallacanestro, disputato a Messina, Ragusa, Catania e Palermo. Nel 2003 Catania \u00e8 stata la sede dei Giochi Mondiali Militari e nel 2006 ha ospitato il Campionato Europeo di hockey su prato.\nPer quanto attiene l'atletica leggera, l'evento pi\u00f9 conosciuto a livello internazionale \u00e8 il giro podistico internazionale di Castelbuono la corsa su strada pi\u00f9 antica d'Europa che si corre ogni anno il 26 luglio dal 1912.\nIl Trofeo Sant'Agata \u00e8 una corsa podistica su strada che si corre tutti gli anni il giorno 3 febbraio per le strade del centro di Catania. Nelle sue 47 edizioni, ha visto fra i partecipanti Stefano Baldini vincitore della maratona all'Olimpiade di Atene 2004.\nNel 1994 si sono tenuti in Sicilia il Campionato del mondo di ciclismo su strada e i Campionati del mondo di ciclismo su pista: Catania ospit\u00f2 le prove a cronometro su strada, Agrigento quelle in linea su strada e Palermo quelle su pista. Altri eventi di rilievo sono state le 3 partite dei Mondiali di calcio Italia 1990, ospitate allo \"Stadio La Favorita\" di Palermo (Olanda-Egitto 1-1; Eire-Egitto 0-0; Olanda-Eire 1-1). Nel 2005 e 2006 Trapani ha ospitato le regate \"Act 8 &amp; 9\" della Louis Vuitton Cup.\nNel 1999, 2006 e 2011 Palermo ha ospitato i Jeux des \u00eeles, dei quali la Sicilia \u00e8 prima per numero di edizioni vinte.\nNel 2002 Palermo ha ospitato i mondiali di baseball. Nel 2006 Messina ha ospitato gli europei di softball.\nNel 2008 Acireale ha ospitato i mondiali di scherma junior e cadetti. Nel 2011 Catania ha ospitato i mondiali di scherma. Nel 2014 Gela ha ospitato i mondiali di boxe. Nel 2016 Siracusa ha ospitato i mondiali di Canoa-polo.\nNel 2018 Catania ha ospitato i Jeux des \u00eeles."}
{"id": "1632894", "revid": "4106", "url": "https://it.wikipedia.org/wiki?curid=1632894", "title": "Bizzi", "text": ""}
{"id": "1632897", "revid": "287204", "url": "https://it.wikipedia.org/wiki?curid=1632897", "title": "Ciftelia", "text": ""}
{"id": "1632901", "revid": "1005847", "url": "https://it.wikipedia.org/wiki?curid=1632901", "title": "Palazzo Costabili", "text": "Palazzo Costabili, detto anche palazzo di Ludovico il Moro, \u00e8 un edificio che si trova a Ferrara, in via XX Settembre 122. Ospita il Museo archeologico nazionale di Ferrara.\nSebbene incompiuto costituisce uno dei maggiori capolavori dell'architetto Biagio Rossetti.\nStoria.\nSecondo un'ipotetica tradizione, il duca di Milano Ludovico il Moro, per sfuggire alle minacce incombenti che si andavano profilando sulla sua persona, avrebbe deciso di edificarsi una sontuosa dimora nella tranquilla capitale estense, citt\u00e0 d'origine della sua sposa Beatrice d'Este, ed affid\u00f2 all'ambasciatore della citt\u00e0 meneghina presso la corte d'Este il compito di provvedere a costruire tale edificio. In realt\u00e0 pare che la commissione part\u00ec unicamente dal legato degli Sforza presso gli Este, l'ambasciatore Antonio Costabili.\nI lavori vennero affidati all'architetto di corte Biagio Rossetti che inizi\u00f2 la costruzione della dimora nel 1495 mentre i lavori terminarono gi\u00e0 nel 1504. Il palazzo venne edificato sull'antica \"Via della Ghiara\", cos\u00ec chiamata per via dei residui sabbiosi lasciati da uno dei rami del Po che un tempo scorreva in quella zona, e rappresenta le storiche alleanze politiche che a quei tempi intercorrevano fra Ferrara e Milano, evidenziate in modo particolare dalle parentele di Ludovico il Moro con gli Este, sia come marito di Beatrice d'Este e sia come zio di Anna Maria Sforza, prima moglie di Alfonso I d'Este.\nIn seguito il palazzo divenne di propriet\u00e0 della famiglia Costabili che si estinse nel XVI secolo e questo determin\u00f2 una serie di passaggi di propriet\u00e0 che ne caus\u00f2 il degrado. Soltanto nel 1920, su iniziativa del direttore generale delle Antichit\u00e0 e Belle Arti Corrado Ricci, lo Stato acquist\u00f2 l'immobile dagli ultimi proprietari. Fu necessario un restauro notevole per recuperare la struttura quando, nel 1929, il Ministero dell'educazione nazionale decise di destinarlo a sede dei reperti archeologici ritrovati nella necropoli di Spina. I lavori iniziarono nel 1932 e comportarono il consolidamento e l'adeguamento a sede museale. Come da prassi dell'epoca venne recuperato lo stile originale e vennero eliminate molte decorazioni barocche.\nGli ultimi interventi di restauro risalgono agli novanta e sono stati eseguiti per conto del Ministero dei Beni e delle Attivit\u00e0 Culturali e del Turismo e del Comune di Ferrara che hanno provveduto a lavori di adeguamento tecnologico degli impianti e a restauri filologici.\nArchitettura.\nIl cortile d'onore, nonostante sia incompleto su due lati, costituisce probabilmente l'aspetto pi\u00f9 significativo dello splendore della dimora: un doppio ordine di arcate produce un ritmo costante, con il portico e il loggiato superiore. I due ordini di arcate sono coronati da un elegante cornicione in cotto, e da decorazioni marmoree che rendono pi\u00f9 armonioso l'insieme.\nLe finestre del primo piano, in origine, erano alternativamente aperte e murate a gruppi di due, creando un gioco di pieni e vuoti che ancora si pu\u00f2 in parte apprezzare sulla facciata del palazzo su via Porta d'Amore. Il restauro degli anni Trenta del Novecento apr\u00ec tutte le finestre per ottenere un porticato nello stile del Bramante, al quale si voleva attribuire il progetto dell'edificio. Oggi un gioco di tende suggerisce al visitatore l'antico aspetto del cortile.\nSala del Tesoro.\nDegli interni, di cui resta assai poco, la stanza pi\u00f9 rappresentativa e pi\u00f9 importante \u00e8 la cosiddetta \"Sala del Tesoro\", probabilmente destinata a sala della musica o a biblioteca, archivio o addirittura a thesaurus, ovvero a luogo di raccolta di opere d'arte e oggetti preziosi. La sala fu decorata fra il 1503 e il 1506 da Benvenuto Tisi da Garofalo, uno fra i pittori pi\u00f9 rappresentativi della Scuola ferrarese attiva alla corte estense nel tardo Rinascimento. Il soffitto \u00e8 decorato sulla base della Camera degli Sposi di Mantegna, ubicata nel Castello di San Giorgio a Mantova, e presenta una finta balconata dalla quale si affacciano diversi personaggi, molti con strumenti musicali, che testimoniano il loro amore nei confronti della musica, dell'arte e della poesia; oltre la balconata, nel cielo turchino, si staglia il soffitto di un gazebo decorato con rami carichi di frutti. Al centro del gazebo si trovano un rosone ligneo d'oro intagliato e una finta architettura che funge da copertura della struttura. Tutto attorno corre un fregio decorato a grottesche con medaglioni che raffigurano scene mitologiche dell'antica Roma.\nIl raccordo pittorico fra il soffitto e le pareti \u00e8 stato eseguito nel 1517 con lunette nelle quali \u00e8 dipinto il mito di Eros e Anteros, opera dell'umanista Celio Calcagnini.\nSalone delle Carte Geografiche.\nTale salone si trova nel piano nobile del palazzo, dedicato alla necropoli etrusca di Spina, ed \u00e8 stato decorato nel 1935 come conclusione dei lavori di restauro che portarono all'apertura del Museo Archeologico Nazionale.\nLa scelta di dedicare la conclusione dell'itinerario museale alla riproduzione di antiche carte geografiche venne presa dal primo direttore del museo, Salvatore Aurigemma, che volle porre l'attenzione dello spettatore sia sul territorio del delta del Po e sia sulle valli di Comacchio, ovvero la zona nella quale vennero alla luce i reperti della citt\u00e0 di Spina in seguito alla bonifica di Valle Trebba avvenuta negli anni Venti. Tale volont\u00e0 di decorare la sala trova fondamento anche nello spirito dell'epoca, in particolare la ripresa della storia passata e soprattutto dell'antica Roma imperiale, che in epoca fascista serviva a giustificare gli interventi e le azioni dello Stato.\nLa rassegna delle grandi carte geografiche, anche se superate dalla cartografia moderna, inizia con due carte d'Italia: una con i territori in cui abitavano gli Etruschi durante il loro periodo di massima espansione (V secolo), mentre l'altra mostra la divisione in regioni durante l'epoca dell'imperatore Augusto (I secolo). Una rappresentazione di rilievo, posta lungo la parete che si affaccia sul loggiato, viene ricoperta da una porzione della Tavola Peutingeriana, copia medievale di una carta geografica romana indicante le vie militari dell'Impero romano, che raffigura il percorso del Po da Piacenza sino alla sua foce e con l'Italia centrale fino a Roma.\nConcludono il ciclo cartografico le mappe del delta del Po e delle valli di Comacchio, utili al visitatore per meglio inquadrare la zona di origine della citt\u00e0 etrusca di Spina.\nAttorno alla sala, sul fregio del cornicione, vennero trascritti i versi dell'ode \"Alla citt\u00e0 di Ferrara\", composti da Giosu\u00e8 Carducci nel 1895.\nIl giardino.\nDegli spazi esterni del palazzo assume notevole importanza il giardino formale, frutto dei restauri cui \u00e8 stato sottoposto nel 2010. Il giardino oggi visitabile non \u00e8 per\u00f2 quello originale poich\u00e9 si tratta di una ricostruzione in stile di un tipico giardino rinascimentale operata negli anni trenta. Il \"giardino di rappresentanza\" originale si trovava a levante del palazzo, lungo l'antica via della Ghiara, del quale oggi non ne \u00e8 rimasta pi\u00f9 alcuna traccia dato che nel corso del tempo \u00e8 stato pi\u00f9 volte frazionato e destinato a proprietari diversi.\nLa volont\u00e0 di ricreare un tipico giardino rinascimentale nasce negli anni Trenta, nello stesso periodo in cui venne inaugurato il Museo Archeologico Nazionale, sebbene sia il risultato di una ricostruzione puramente immaginaria e non basata su alcuna documentazione storica. Il giardino, che fino agli inizi del Novecento era adibito a orto, venne suddiviso in ampi riquadri, mantenendo gli stessi percorsi esistenti e delineando le aiuole; inoltre, come voleva la prassi dell'epoca, la parte sud venne decorata con esedre di ligustro, pianta non diffusa nei giardini del Cinquecento. Negli anni cinquanta si provvedette ad aggiungere il labirinto, la galleria di rose, i giochi verdi dentro i riquadri ed altre specie arboree, finendo per perdere l'unit\u00e0 formale con cui era stato concepito.\nI lavori di restauro del 2009-2010, grazie agli studi eseguiti sul terreno, hanno consentito sia di mantenere pressoch\u00e9 inalterato l'impianto del giardino e hanno altres\u00ec consentito di ricostruire l'antica costituzione delle essenze arboree. In particolare, l'archeologia dei paesaggi ha ricostruito un ambiente molto vasto, adibito quasi interamente ad orto e dotato di rare alberature ma ricco delle vegetazioni tipiche di un terreno umido, cos\u00ec come ad alberi da frutto, prati incolti e ad un'elevata concentrazione di cereali, soprattutto orzo e grano; le indagini di scavo archeologiche hanno invece evidenziato i livelli del terreno precedenti alle operazioni di costruzione del palazzo insieme ai resti di un muro che tagliava trasversalmente il giardino e che fu abbattuto agli inizi del XVIII secolo.\nLe indagini paleobotaniche e palinologiche hanno restituito cos\u00ec un quadro pi\u00f9 dettagliato sulle composizioni arboree dell'area nel corso dei secoli ed hanno permesso un restauro pi\u00f9 accurato del giardino, il quale \u00e8 stato promosso e finanziato dal Ministero dei Beni e delle Attivit\u00e0 Culturali e del Turismo. L'intervento \u00e8 consistito in un restauro conservativo dell'esistente: sono stati mantenuti i percorsi e le aree verdi, i riquadri e le siepi in bosso, cos\u00ec come il labirinto ed il pergolato di rose, mentre il cedro deodara ed il cedro del Libano posti nella zona sud hanno subito un intervento di ripulitura delle parti secche ed un innalzamento delle chiome. Sono anche stati riposizionati i quattro tassi nei rispettivi riquadri, oltre il pozzo, per non interferire con la visuale prospettica del portico; sono inoltre state rimpiazzate alcune essenze arboree con due piante di melograno, gi\u00e0 presenti nel giardino e raffigurate anche nella \"Sala del Tesoro\" dal Garofalo. Infine, il muro di cinta \u00e8 stato rivestito con piante rampicanti fiorite quali rose, ortensie, clematis armandii e viti americane."}
{"id": "1632907", "revid": "124859822", "url": "https://it.wikipedia.org/wiki?curid=1632907", "title": "Dino Bovoli", "text": "Carriera.\nMilit\u00f2 in giovent\u00f9 nel Panigale, ed \u00e8 noto soprattutto per aver vestito le maglie di Ambrosiana Inter, Andrea Doria, (poi ) in serie A. Termina la carriera a Siracusa (serie B) dove nel 1952 assume la guida tecnica della squadra.\nHa allenato successivamente numerose squadre soprattutto in serie C. Tra le altre , , Barletta, e Toma Maglie. Ritiratosi dalla vita sportiva si stabil\u00ec a Bologna, con la moglie ed i due figli. Mor\u00ec a seguito di un ictus nel 1988 ed \u00e8 sepolto nel cimitero della Certosa di Bologna."}
{"id": "1632914", "revid": "43530", "url": "https://it.wikipedia.org/wiki?curid=1632914", "title": "Pagina Web", "text": ""}
{"id": "1632921", "revid": "571594", "url": "https://it.wikipedia.org/wiki?curid=1632921", "title": "Mimo (Barbara Morse)", "text": "Mimo (\"Mockingbird\"), il cui vero nome \u00e8 Dr. Barbara \"Bobbi\" Morse-Barton, \u00e8 un personaggio dei fumetti creato da Gerry Conway (testi) e Barry Windsor-Smith (disegni), pubblicato dalla Marvel Comics. La sua prima apparizione avviene in \"Astonishing Tales\" (vol. 1) n. 6 (giugno 1971).\nAgente dello S.H.I.E.L.D. e supereroina, Mimo \u00e8 stata alleata e comprimaria delle storie di Ka-Zar per poi entrare a far parte di numerose formazioni dei Vendicatori sposando e, in seguito, divorziando da Occhio di Falco.\nStoria editoriale.\nEsordita in \"Astonishing Tales\" n. 6, datato giugno 1971, la sua prima apparizione sarebbe in realt\u00e0 dovuta avvenire in \"Savage Tales\" n. 2 (luglio 1971) ad opera di Len Wein e Neal Adams, ma la cancellazione della serie ha impedito la pubblicazione della suddetta storia e, per tanto, il personaggio \u00e8 poi comparso in tutt'altra testata per mano di Gerry Conway e Barry Windsor-Smith. Nel corso della sua vita editoriale ha assunto prima l'identit\u00e0 di Cacciatrice (\"Huntress\"), su \"Marvel Super Action\" n. 1 (gennaio 1976), e poi quella ben pi\u00f9 celebre di Mimo (\"Mockingbird\"), su \"Marvel Team-Up\" n. 95 (luglio 1980).\nTra l'agosto 2010 e il gennaio 2013 il personaggio \u00e8 stato tra i protagonisti de \"New Avengers\", comparendo poi nella miniserie di sei numeri \"Hawkeye &amp; Mockingbird\" (giugno\u2013novembre 2010) ed in \"Secret Avengers\" di Nick Spencer e Luke Ross.\nCuriosamente al suo esordio, era una brunetta ma, due numeri dopo, senza che sia mai stata data alcuna spiegazione, divenne bionda.\nBiografia del Personaggio.\nAgente 19.\nNata a San Diego, California, Barbara Morse si laurea alla facolt\u00e0 di biologia del Georgia Institute of Technology e, poco dopo, entra a far parte del \"Progetto: Gladiatore\", volto a replicare il Siero del Super Soldato svolgendo successivamente degli studi nella Terra Selvaggia assieme al suo fidanzato, il dottor Paul Allen, che per\u00f2 finisce disperso a seguito di un incidente aereo, spingendo la ragazza prima a cercare l'aiuto di Ka-Zar e poi a mettersi sulle sue tracce attraverso la giungla per ricongiungervisi grazie proprio all'aiuto dell'eroe. Dopo aver fatto ritorno negli Stati Uniti assieme a Ka-Zar e Paul, questi si rivela un agente doppiogiochista dell'A.I.M. e Barbara, che esce allo scoperto come Agente 19 dello S.H.I.E.L.D. svela di aver sempre avuto l'incarico di smascherarlo e arrestarlo ma, prima che possa adempire a tale incarico, l'Uomo Cosa sopraggiunge e uccide brutalmente Paul.\nDivenuta la principale alleata di Ka-Zar nelle sue avventure a sfondo metropolitano, la ragazza adotta il diminutivo \"Bobbi\" ed un costume rosso-nero mostrando sempre di pi\u00f9 le sue competenze da agente S.H.I.E.L.D. finemente addestrato. Nel corso delle storie aiuta il protagonista contro vari criminali e sviluppa una certa intesa sentimentale nei suoi confronti; la successiva comparsa di Shanna nella vita di Ka-Zar porta tuttavia alla fine della sua relazione con Bobbi ed al progressivo allontanamento tra i due.\nMimo.\nTempo dopo, intenta a smascherare un senatore corrotto, Bobbi lavora fuori dal radar dello S.H.I.E.L.D. assumendo l'identit\u00e0 supereroistica della \"Cacciatrice\" (\"Huntress\"), poi modificato in Mimo (\"Mockingbird\"). La sua indagine la porta a scoprire la corruzione di alcune divisioni dello S.H.I.E.L.D. e, dunque, con l'aiuto dell'Uomo Ragno e di Nick Fury riesce a smascherare gli agenti corrotti e ad arrestarli venendo per\u00f2 gravemente ferita da un colpo di pistola.\nPerfettamente ripresasi dopo soli sei mesi di terapia, Mimo riprende la sua carriera di supereroina/agente segreta e, proprio nel corso di una missione di spionaggio alla Cross Technological Enterprises, la sua strada incrocia quella del celebre Vendicatore Occhio di Falco. Sebbene inizialmente i due non vadano d'accordo e finiscano a battibeccare, trovandosi costretti dalle circostanze a cooperare per sconfiggere Crossfire si innamorano tanto perdutamente da convolare a nozze sulle Pocono Mountains pochi giorni dopo.\nIl matrimonio con Clint le apre le porte del mondo dei Vendicatori e presto Bobbi si trova ad aver che fare con asgardiani, super soldati, androidi e mutanti; inizialmente spaesata e confusa, la ragazza si abitua velocemente ai suoi nuovi amici, specie quando al marito viene affidato l'incarico di guidare una nuova squadra di Vendicatori in California.\nVendicatori della Costa Ovest.\nStabilitisi a Los Angeles Mimo e Occhio di Falco fondano i Vendicatori della Costa Ovest. Durante la sua permanenza nella squadra Bobbi indossa un nuovo costume e, sebbene priva di superpoteri, si dimostra uno degli elementi pi\u00f9 validi grazie alle sue formidabili conoscenze nel campo della biologia e delle arti marziali.\nLa sua carriera come supereroina e il suo matrimonio con Occhio di Falco vanno dunque a gonfie vele fino a quando viene rapita, drogata e stuprata da Lincoln Slade, terza incarnazione di Phantom Rider che, una volta tornata in s\u00e9 stessa, Bobbi uccide senza piet\u00e0 scaraventando gi\u00f9 da un burrone.\nDopo aver appreso del gesto compiuto dalla moglie, Clint si dice profondamente contrariato, cosa che provoca tra lui e Bobbi un attrito tale da convincere quest'ultima a lasciare sia lui che la squadra, salvo poi tornare sporadicamente in loro aiuto. Dopo aver tentato di recuperare il loro rapporto facendo un viaggio insieme a Milwaukee, Bobbi e Clint decidono infine di procedere per il divorziare; contemporaneamente la ragazza pone fine alla sua lunga pausa di riflessione e torna fra i ranghi dei Vendicatori della Costa Ovest, seppur separati, spesso in disaccordo e fermamente intenzionati a portare avanti le procedure per rendere effettivo il loro divorzio risulta per\u00f2 evidente che Mimo e Occhio di Falco si amino ancora e, dopo che Ultron la rapisce allo scopo di servirsi delle sue onde cerebrali per crearsi una \"moglie\", Alkhema, Clint la soccorre e i due tornano insieme prendendo anche in considerazione l'idea di avere un bambino.\nTale riconciliazione ha tuttavia breve durata: al termine di una missione nel regno di Mefisto, per salvare il marito da una palla di fuoco scagliatagli dal demone, Bobbi si frappone sulla sua traiettoria venendo colpita al suo posto e morendo sul colpo.\nSuccessivamente viene mostrata una volta all'inferno e una in paradiso, senza apparente spiegazione.\nSecret Invasion.\nNel momento in cui un'astronave Skrull compie un atterraggio d'emergenza nella Terra Selvaggia, dalle macerie emerge, assieme a dozzine di altri supereroi, Bobbi. Tali presunti eroi sostengono di essere gli originali dichiarando che degli impostori Skrull li hanno impersonati per anni; nella confusione Bobbi \u00e8 avvicinata dall'ex-marito che, per verificarne le dichiarazioni, le fa una domanda a cui solo lei avrebbe potuto rispondere: un aborto di cui non parl\u00f2 mai a nessuno eccetto lui; nonostante essa risponda correttamente, quando Reed Richards trova il modo di rivelare l'identit\u00e0 degli Skrull la si scopre essere una aliena convinta di essere l'originale poich\u00e9 dotata dei suoi stessi ricordi. Viene dunque uccisa da Clint in un impeto di rabbia.\nLa vera Bobbi viene in seguito trovata all'interno di un'astronave in orbita nel Sistema Solare, presumibilmente rapita dagli alieni nelle convulse fasi dell'operazione Tempesta nella galassia e, tornata sulla Terra al termine del conflitto, ha finalmente l'occasione di riabbracciarsi con Clint. I due riallacciano la loro relazione pur decidendo di rimanere divorziati.\nSegnata dall'esperienza del rapimento alieno Bobbi forma, assieme ad altri ex-agenti dello S.H.I.E.L.D. vittime della sostituzione Skrull, una nuova agenzia di spionaggio: la World Counter-terrorism Agency (W.C.A.).\nDark Reign.\nTornati nuovamente una coppia, Clint e Bobbi collaborano nella W.C.A. e successivamente nei Nuovi Vendicatori, guidati proprio da Clint (e poi da Luke Cage). Nella nuova squadra Mimo si dimostra subito un membro di punta, andando anche in soccorso di Occhio di Falco nel momento in cui egli tenta di assassinare Norman Osborn e i suoi Oscuri Vendicatori. Successivamente viene ferita gravemente durante lo scontro con degli agenti H.A.M.M.E.R. e, per salvarla, Nick Fury le inietta un siero ottenuto dai tedeschi nel 1959 combinando il Siero del Super Soldato e la Infinity Formula. Sebbene tale espediente le salvi la vita permettendole inoltre di riprendersi velocemente e sviluppare un aumento sovrumano di forza e agilit\u00e0, Fury si dice perplesso in proposito di possibili effetti collaterali.\nNel frattempo gli attriti tra lei e Clint li portano a decidere per una nuova separazione, cosa a seguito della quale Bobbi entra nei nuovi Vendicatori Segreti dello S.H.I.E.L.D. iniziando, qualche tempo dopo, una relazione sentimentale con Lance Hunter.\nParker Industries.\nBobbi fu in seguito assegnata da Nick Fury come contatto con lo S.H.I.E.L.D. delle Parker Industries, l'azienda di Spiderman che all'epoca, stava sviluppando nuove tecnologie per l'organizzazione di spionaggio. Qui, aiut\u00f2 Spider-Man a sconfiggere Mister Negativo a Shanghai, sconfiggere lo Zodiaco e distruggere l'Esercito di Goblin di Norman Osborn in Symkaria. Dato che quest'ultima operazione viene svolta senza il beneplacito di Fury si dimette dallo S.H.I.E.L.D.\nSecret Empire.\nQuando l'Hydra conquista gli Stati Uniti, facendo il lavaggio del cervello a Capitan America Bobbi si unisce alla resistenza guidata dall'ex-marito, e diviene membro della squadra incaricata di recuperare i frammenti del cubo cosmico cosmico senziente Kobik per riportare Steve Rogers alla normalit\u00e0. Quando la missione fallisce ne informa Maria Hill.\nPoteri e abilit\u00e0.\nSeppur sprovvista di superpoteri, Mimo \u00e8 una agente S.H.I.E.L.D. finemente addestrata e diplomatasi col massimo dei voti nel suo corso; di conseguenza \u00e8 un'esperta in molte forme di combattimento corpo a corpo, svariate tecniche di spionaggio e nell'utilizzo di una vasta gamma d'armi. Inoltre \u00e8 un'acrobata formidabile, un'esperta di informatica ed ha un dottorato in biologia.\nPer sopravvivere dopo aver riportato una ferita mortale nello svolgimento di una missione, Mimo ha subito l'iniezione di un siero creato dalla combinazione tra il Siero del Super Soldato e la Infinity Formula. Sebbene si ignori cosa ci\u00f2 possa provocare alla lunga nel suo organismo, il solo effetto dimostrato finora \u00e8 stato un aumento quasi superumano di forza ed agilit\u00e0.\nLa sua arma preferita sono una coppia di manganelli d'acciaio combinabili in un bastone B\u014d, che manovra con tale maestria da sapersene servire sia in maniera offensiva che difensiva.\nAltre versioni.\nLast Avengers Story.\nNell'universo alternativo di \"The Last Avengers Story\" compare la versione anziana di Bobbi al fianco del marito Clint, ormai cieco. I due, ritiratisi da anni, tornano tra i Vendicatori in occasione della battaglia finale contro Ultron, il Sinistro Mietitore e Kang il Conquistatore.\nFantastic Four: Big Town.\nNella realt\u00e0 alternativa di \"Fantastic Four: Big Town\", Bobbi e Clint sono due sposi novelli che hanno una crisi matrimoniale quando lei commette un omicidio per salvare la vita del marito, cosa che d\u00e0 il via a una serie di eventi che vedono l'uomo morire ugualmente.\nHouse of M.\nNell'universo di \"House of M\" Bobbi \u00e8 un ex-agente dello S.H.I.E.L.D. ora membro dei Vendicatori, qui gruppo ribelle capeggiato da Luke Cage, nonch\u00e9 sentimentalmente legata a Occhio di Falco che alla fine della miniserie richiede asilo in Wakanda.\nMarvel Zombi.\nNe \"Marvel Zombies vs. The Army of Darkness\", compare una versione zombiezzata del personaggio."}
{"id": "1632923", "revid": "152625", "url": "https://it.wikipedia.org/wiki?curid=1632923", "title": "Sonhora", "text": ""}
{"id": "1632931", "revid": "14471021", "url": "https://it.wikipedia.org/wiki?curid=1632931", "title": "Castello di Scarlino", "text": ""}
{"id": "1632938", "revid": "767487", "url": "https://it.wikipedia.org/wiki?curid=1632938", "title": "Fire Party", "text": "I Fire Party sono un gruppo statunitense formatosi nel 1986 nella scena di Washington D.C.. Essi godono di una discreta rilevanza all'interno del panorama della prima ondata emo che ha partecipato alla cosiddetta \"Revolution Summer\" dell'emo nel 1986.\nI Fire Party hanno pubblicato due album, compresa una raccolta, oltre ad un EP, con la Dischord Records di propriet\u00e0 di Ian MacKaye, cantante e chitarrista dei Minor Threat, nonch\u00e9 di una delle prime emo-band della storia come gli Embrace."}
{"id": "1632942", "revid": "228587", "url": "https://it.wikipedia.org/wiki?curid=1632942", "title": "Hartland", "text": "Hartland si pu\u00f2 riferire a:"}
{"id": "1632947", "revid": "767487", "url": "https://it.wikipedia.org/wiki?curid=1632947", "title": "Alferio Cubi", "text": "Carriera.\nDopo una serie di campionati nelle serie minori, sul finire degli anni venti approda all'ASPE Trieste.\nNel 1932 viene ingaggiato dal , che milita in Serie A. All'inizio del campionato parte da titolare e disputa la sua prima partita in massima serie contro il (2-2) il 18 settembre 1932. Nel corso del campionato perde il posto da titolare, a favore del compagno Casirago. Il Bari retrocede in Serie B e Cubi diviene ancora titolare. Al secondo tentativo, nel 1935, il Bari torna in prima serie dopo aver vinto il proprio girone. Nel massimo campionato Alferio riesce a guadagnare, alla soglia dei trent'anni la prima convocazione con la Nazionale cadetta. Il 21 marzo 1937 disputa la sua prima partita in azzurro.\nDue anni pi\u00f9 tardi lascia definitivamente la Serie A e si trasferisce al , dove riveste per due stagioni il ruolo di giocatore-allenatore. Milita poi nel Pieris. Nel 1945, dopo la pausa per la guerra, torna a giocare a livello dilettantistico con l'Associazione Sportiva Ronchi, squadra appena nata in cui ricopre anche il ruolo di allenatore e presidente. Cubi continua ad allenare il Ronchi fino al 1957, poi negli anni sessanta collabora con Narciso Zeleznich al Monfalcone."}
{"id": "1632952", "revid": "43530", "url": "https://it.wikipedia.org/wiki?curid=1632952", "title": "Logo (grafica)", "text": ""}
{"id": "1632961", "revid": "767487", "url": "https://it.wikipedia.org/wiki?curid=1632961", "title": "Look at Life", "text": "Look at Life (t.l. \"Uno sguardo a \"Life\"\") \u00e8 un cortometraggio studentesco del 1965 diretto da George Lucas, in assoluto il primo film realizzato dal futuro regista di \"Guerre stellari\".\nSi tratta del saggio di fine anno per il corso di animazione di Herb Kossower alla University of Southern California (USC). Ogni studente aveva a disposizione un solo minuto di pellicola 16mm in bianco e nero e doveva utilizzare una cinepresa da animazione Oxberry. Invece di animare disegni o utilizzare la tecnica della stop-motion, Lucas scelse di realizzare un montaggio di fotografie dalla rivista \"Life\", animato da zumate, tagli e panoramiche. Kossower fu favorevolmente colpito dal risultato, tanto da far presentare il cortometraggio ai festival del cinema studentesco, dove ottenne vari riconoscimenti.\nTrama.\nIl cortometraggio consiste in montaggio di immagini tratte dalla rivista \"Life\", con il contrasto fra immagini piacevoli, di serenit\u00e0 (coppie di innamorati, ragazze in bikini, bambini) ed immagini di attualit\u00e0 e violenza (politici come Martin Luther King Jr. e Nikita Chru\u0161\u010d\u0451v, immagini di disordini razziali negli USA, il Ku Klux Klan, monaci buddisti, civili e soldati uccisi in guerra), su un frenetico sottofondo musicale.\nUna voce narrante recita il testo di Proverbi 10:12: \u00abL'odio suscita litigi, l'amore ricopre ogni colpa.\u00bb\nIl film si conclude con la scritta \"ANYONE FOR SURVIVAL\", seguita da \"End\" e \"?\".\nDistribuzione.\nIl cortometraggio \u00e8 incluso nel documentario \"A Legacy of Filmmakers: The Early Years of American Zoetrope\", fra gli extra dell'edizione in DVD del 2004 del primo lungometraggio di Lucas, \"L'uomo che fugg\u00ec dal futuro\"."}
{"id": "1632964", "revid": "76963", "url": "https://it.wikipedia.org/wiki?curid=1632964", "title": "Dwight Frye", "text": "Biografia.\n\u00c8 celebre per aver interpretato i personaggi di Renfield, l'agente immobiliare che diventa assistente di Dracula, in \"Dracula\" (1931) di Tod Browning e di Fritz, l'assistente del dott. Frankenstein in \"Frankenstein\" (1931) di James Whale.\nFritz \u00e8 il primo assistente dello scienziato pazzo che muore per mano del mostro di Frankenstein, gi\u00e0 nel primo film della serie della Universal; tuttavia, la sua caratteristica gobba e la balbuzie verranno riprese in tutti gli assistenti successivi, che per\u00f2 avranno il nome di Ygor. Tra essi, da ricordare Bela Lugosi in \"Il figlio di Frankenstein\" (1939) e Marty Feldman in \"Frankenstein Junior\" (1974)."}
{"id": "1632973", "revid": "219110", "url": "https://it.wikipedia.org/wiki?curid=1632973", "title": "Pietro Silva", "text": "Biografia.\nAllievo dello storico Amedeo Crivellucci, studi\u00f2 alla facolt\u00e0 di lettere dell'Universit\u00e0 di Pisa quale allievo della Scuola Normale Superiore, conseguendo la laurea nel 1910. Fu professore di storia prima all'Accademia navale di Livorno, poi dal 1923 al Magistero di Roma.\nDebutt\u00f2, sulla scia della scuola giuridico-economica, con un saggio sul governo di Pietro Gambacorti in Pisa nel 1912, passando poi alla storia diplomatica con lavori di ampio respiro, quali \"Il Sessantasei\" e \"La Monarchia di luglio e l'Italia\", entrambi del 1917.\nUn classico fra i suoi lavori \u00e8 \"Il Mediterraneo dall'unit\u00e0 di Roma all'unit\u00e0 d'Italia\" del 1927 (Il Mediterraneo. Dall'unit\u00e0 di Roma all'Impero Italiano, VII Edizione, I.S.P.I., Roma 1942), dove erano ben illustrate le vicende storiche del popoli mediterranei e la preparazione e la formazione dell'Impero italiano.\nFu seguace del principio di nazionalit\u00e0, come lo intendeva Giuseppe Mazzini, prese parte al patto di Roma per il risveglio delle nazionalit\u00e0 oppresse nell'aprile del 1918, e non ader\u00ec mai al fascismo, che lo ignor\u00f2 completamente durante il ventennio, essendo stato egli tra i firmatari del \"Manifesto degli intellettuali antifascisti\" di Benedetto Croce ed essendosi rifiutato di collaborare all'Enciclopedia italiana.\nAlla vigilia del referendum istituzionale pubblic\u00f2 un polemico libro dal significativo titolo \"Io difendo la Monarchia\" del 1946."}
{"id": "1632982", "revid": "1670527", "url": "https://it.wikipedia.org/wiki?curid=1632982", "title": "National Geographic Wild (Italia)", "text": "National Geographic Wild \u00e8 un canale televisivo, di propriet\u00e0 di Fox Networks Group Italy, che trasmette documentari che hanno come argomento principale la natura, l'ambiente e gli animali. Il canale \u00e8 presente anche in Europa, Asia ed Australia. In Italia si trova al canale 409 di Sky nel pacchetto \"Sky TV\".\nDal 1\u00ba dicembre 2011 il canale \u00e8 trasmesso in formato panoramico . A partire dal 1\u00ba febbraio 2012 il canale ha incominciato a trasmettere in alta definizione. Il 28 settembre 2014 nasce il timeshift +1.\nDal 1\u00ba febbraio 2019 Nat Geo Wild diventa National Geographic Wild, rinnovando al contempo logo e grafiche.\nDal 1\u00ba aprile 2020 non \u00e8 pi\u00f9 disponibile su Now TV, rimanendo visibile solo su Sky.\nDal 9 settembre 2020 il canale \u00e8 visibile esclusivamente in HD sul satellite.\nLa voce ufficiale dei promo del canale \u00e8 del doppiatore Francesco Cavuoto."}
{"id": "1632986", "revid": "1917960", "url": "https://it.wikipedia.org/wiki?curid=1632986", "title": "Nat Geo Music", "text": "Nat Geo Music \u00e8 stato un canale televisivo italiano, edito da Fox Networks Group Italy, che trasmetteva documentari che hanno come argomento principale l'incontro tra musica e cultura nei vari stati mondiali. \nIl canale era presente anche in America Latina e Indonesia.\nIn Italia si trovava al canale 710 dello Sky Box, incluso nel channel pack \"Musica\", precedentemente, dal lancio fino al 30 aprile 2008, era posizionato al numero 406.\nA partire dal 31 agosto 2011 il canale ha cessato di trasmettere nella piattaforma Sky Italia, e a partire dal 31 ottobre ha chiuso le proprie trasmissioni come canale televisivo."}
{"id": "1632994", "revid": "287204", "url": "https://it.wikipedia.org/wiki?curid=1632994", "title": "Zolt\u00e0n Kod\u00e0ly", "text": ""}
{"id": "1632997", "revid": "110157", "url": "https://it.wikipedia.org/wiki?curid=1632997", "title": "Dr\u0103g\u0103ne\u0219ti de Vede", "text": "Dr\u0103g\u0103ne\u0219ti de Vede \u00e8 un comune della Romania di 2.209 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Dr\u0103g\u0103ne\u0219ti de Vede, M\u0103gura cu Liliac, V\u0103c\u0103re\u0219ti."}
{"id": "1632998", "revid": "287204", "url": "https://it.wikipedia.org/wiki?curid=1632998", "title": "Draganesti de Vede", "text": ""}
{"id": "1632999", "revid": "1305772", "url": "https://it.wikipedia.org/wiki?curid=1632999", "title": "Dr\u0103g\u0103ne\u0219ti-Vla\u0219ca", "text": "Dr\u0103g\u0103ne\u015fti-Vla\u015fca \u00e8 un comune della Romania di 4.353 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Comoara, Dr\u0103g\u0103ne\u0219ti-Vla\u0219ca, V\u0103ceni."}
{"id": "1633001", "revid": "287204", "url": "https://it.wikipedia.org/wiki?curid=1633001", "title": "Draganesti-Vlasca", "text": ""}
{"id": "1633002", "revid": "647919", "url": "https://it.wikipedia.org/wiki?curid=1633002", "title": "Draganesti Vlasca", "text": ""}
{"id": "1633007", "revid": "1776051", "url": "https://it.wikipedia.org/wiki?curid=1633007", "title": "F\u00e2nt\u00e2nele (Teleorman)", "text": "F\u00e2nt\u00e2nele \u00e8 un comune della Romania di 1.900 abitanti, ubicato nel distretto di Teleorman, nella regione storica della Muntenia. \nF\u00e2nt\u00e2nele \u00e8 divenuto comune autonomo nel 2004, staccandosi dal comune di Suhaia."}
{"id": "1633009", "revid": "1728", "url": "https://it.wikipedia.org/wiki?curid=1633009", "title": "Lodovico Antonio Muratori", "text": ""}
{"id": "1633010", "revid": "110157", "url": "https://it.wikipedia.org/wiki?curid=1633010", "title": "Suhaia", "text": "Suhaia \u00e8 un comune della Romania di 2.565 abitanti, ubicato nel distretto di Teleorman, nella regione storica della Muntenia. \nDa Suhaia si \u00e8 staccato nel 2004 il villaggio di F\u00e2nt\u00e2nele, andato a formare un comune autonomo."}
{"id": "1633018", "revid": "18323", "url": "https://it.wikipedia.org/wiki?curid=1633018", "title": "Leonardo Domenici", "text": " \u00c8 stato eurodeputato, per l'Alleanza Progressista dei Socialisti e dei Democratici, nella VII Legislatura del Parlamento europeo.\u00c8 stato presidente della Fondazione Cittalia fino a luglio 2021.\nBiografia.\nNato a Firenze, passa l'adolescenza a Napoli dove frequenta il Liceo Classico Umberto I: in quegli anni si avvicina al \"Collettivo Studentesco\".\nRitornato nel capoluogo toscano, inizia la sua carriera politica e nel 1989 si laurea in filosofia morale all'Universit\u00e0 degli Studi di Firenze.\nHa due figli. Nel 2002 \u00e8 stato il fondatore e il presidente della nuova , dopo il fallimento della societ\u00e0 viola. Nel 2021 ha pubblicato il suo primo volume di poesie.\nCarriera politica.\nIscritto al PCI, ha fatto parte della Federazione Giovanile Comunista prima di diventare, nell'ordine, consigliere comunale, deputato alla Camera, Sindaco di Firenze ed europarlamentare con i partiti a cui ha aderito successivamente.\nAllo scioglimento del Partito Comunista Italiano fa parte del PDS e, di seguito, dei DS. Diviene membro della segreteria nazionale dei Democratici di Sinistra, di cui \u00e8 stato anche responsabile degli enti locali. \u00c8 stato inoltre membro del Comitato nazionale DS per la costituente del Partito Democratico (il cosiddetto \"Comitato dei 45\" o \"Comitato 14 ottobre\") di cui, nel 2016, ha dichiarato di non fare pi\u00f9 parte.\nAderisce quindi al Partito Democratico fin dalla sua nascita, non mancando per\u00f2 qualche venatura polemica negli anni successivi. Dal 2010 si \u00e8 schierato tra coloro che sostengono che il PD debba far parte del PSE.\nNel 1999, in qualit\u00e0 di Sindaco di Firenze, ha organizzato il seminario internazionale \u201cIl Riformismo nel XXI secolo\u201d che fu spunto di riflessione intorno alla cosiddetta \u201cTerza via\u201d per la costruzione di un centro-sinistra \"moderno\" nel mondo e a cui parteciparono l'allora Presidente degli Stati Uniti Bill Clinton, Lionel Jospin, Tony Blair, Gerhard Schr\u00f6der, Ant\u00f3nio Guterres, Massimo D\u2019Alema e Fernando Henrique Cardoso.\nLegato alla corrente dalemiana prima e, una volta nel Partito Democratico, a quella bersaniana, ha successivamente dichiarato di non aver votato Pier Luigi Bersani \"n\u00e9 al primo n\u00e9 al secondo turno\" alle primarie del 2012. L'anno seguente, alle primarie per la segreteria, invece ha sostenuto Gianni Cuperlo, mentre successivamente ha lasciato la politica attiva e il PD.\nEsordi.\nHa cominciato la sua attivit\u00e0 politica nel 1976, come dirigente della FGCI.\nNel 1990 viene eletto consigliere comunale per la prima volta, mentre l'anno successivo diventa Segretario della Federazione del PDS di Firenze.\nDeputato alla Camera.\nNel 1994 \u00e8 stato eletto, nel Collegio 8 (Bagno a Ripoli) della XII Circoscrizione, deputato alla Camera dei deputati nelle file del Partito Democratico della Sinistra. Elezione che si ripete, nello stesso collegio, nella successiva legislatura nel 1996. Nel 1999, causa elezione a Sindaco di Firenze, interrompe la legislatura venendo successivamente sostituito da Michele Ventura.\nSindaco di Firenze.\nAlla guida di una coalizione di centrosinistra, il 13 giugno del 1999 \u00e8 eletto al primo turno sindaco di Firenze e dal 18 gennaio del 2000 al 6 ottobre 2009 \u00e8 stato presidente dell'Associazione Nazionale Comuni Italiani. Durante il primo mandato fu oggetto anche di minacce tramite l'invio di un pacco bomba. Nel 2002, da sindaco, ospit\u00f2 il primo Forum Sociale Europeo che ebbe luogo a Firenze, con successo e senza incidenti, dopo le polemiche relative ai fatti del G8 di Genova dell'anno precedente.\nAlle elezioni amministrative del 12 e 13 giugno 2004 la coalizione che sosteneva Leonardo Domenici ha raggiunto il 49,15% dei suffragi (109.043 voti), contro il 29,75 di Domenico Valentino della Casa delle Libert\u00e0 e il 12,31% (27.302 voti) di Ornella De Zordo e si \u00e8 andati quindi al ballottaggio.. Il 26 e 27 giugno Domenici ha raggiunto il 65,98% (102.237 voti) ed \u00e8 diventato sindaco di Firenze per la seconda volta.\nTra i sindaci di Firenze \u00e8 il primo che dura due legislature. Il bilancio sui dieci anni di governo cittadino \u00e8 stato controverso anche se sono arrivati, nel corso della sua amministrazione, alcuni riconoscimenti sulla qualit\u00e0 della vita (2003) e sul suo lavoro da Sindaco. Ha sostenuto la necessit\u00e0 di una nuova rete tramviaria cittadina: i lavori per la nuova tranvia sono partiti sotto la sua amministrazione mentre ha dovuto affrontare un referendum consultivo per le altre due linee previste.\nOltre a rivestire la carica di primo cittadino, \u00e8 stato presidente dell'Associazione Nazionale dei Comuni Italiani per oltre nove anni e, in questa doppia veste, \u00e8 stato membro del Comitato delle Regioni in quota PSE nel biennio 2008-2009, divenendone anche vicepresidente.\nLa rinascita della Fiorentina.\nA seguito al fallimento dell'AC Fiorentina di propriet\u00e0 di Vittorio Cecchi Gori il 1\u00ba agosto 2002 Leonardo Domenici, in qualit\u00e0 di sindaco di Firenze, cre\u00f2 una nuova societ\u00e0, la Fiorentina 1926 Florentia srl (rinominata poi Florentia Viola), al posto di quella precedente per iscriverla in un campionato professionistico. Il sindaco fu il primo presidente della nuova squadra calcistica di Firenze prima che, nei giorni successivi, Diego Della Valle ne divenisse il proprietario. Domenici a questo punto fu sostituito e, dopo alcuni mesi, si dimise anche dal consiglio di amministrazione.\nParlamento europeo.\nNel giugno 2009 \u00e8 stato eletto europarlamentare per il PD (circoscrizione 3) con 103.848 voti. \u00c8 iscritto al gruppo parlamentare dell'Alleanza Progressista dei Socialisti e dei Democratici. In questa veste \u00e8 stato uno dei politici italiani a favore del progetto di una tassa sulle transazioni finanziarie e del progetto federalista per l'Europa. Dal 2011 \u00e8 stato relatore per il Parlamento europeo per il Regolamento UE sulle agenzie di rating.\nMembro della \"Commissione per i problemi economici e monetari\" e della \"Delegazione alla commissione di cooperazione parlamentare UE-Russia\", ha scritto un libro relativamente alla sua esperienza da europarlamentare.\nNel 2014 si ricandida alle Elezioni europee con il PD, ancora nella circoscrizione del Centro Italia, ma non riesce ad essere rieletto.\nControversie.\nProtesta contro l'Espresso.\nNel dicembre 2008 Domenici ha messo in atto una singolare protesta, incatenandosi di fronte alla sede romana del quotidiano la Repubblica, contro il modo in cui, a suo avviso, era stata gestita l'informazione dal Gruppo Editoriale L'Espresso nell'ambito dell'inchiesta sul progetto urbanistico del quartiere di Castello, a nord di Firenze. A marzo 2013 tutti gli indagati appartenenti alla Giunta Domenici sono stati assolti dall'accusa di corruzione, come confermato anche dalla Cassazione successivamente.\nVicende giudiziarie.\nNell'ottobre 2009 Domenici risulta tra i sei indagati dalla Procura della Repubblica di Firenze nell'inchiesta sulla morte di Veronica Locatelli, trentasettenne fiorentina, caduta dal Forte Belvedere il 15 luglio 2008. A marzo 2011 \u00e8 arrivato il rinvio a giudizio per la vicenda.. Il 10 febbraio 2014 \u00e8 stato condannato, in primo grado e con pena sospesa, a 10 mesi per la morte di Veronica Locatelli a Forte Belvedere. La pena, aumentata in appello, \u00e8 stata confermata in Cassazione.\nNel 2012 ha commentato le varie inchieste sull'urbanistica in corso evidenziando \"una lettura diversa dei giudici sulle scelte di politica urbanistica dell'amministrazione comunale, rispetto ai pubblici ministeri\".\nL'8 novembre 2013 il Corriere della Sera pubblica in prima pagina una sua lettera dopo le assoluzioni della vicenda Castello che aveva riguardato parte della sua Giunta facendo aprire un dibattito sulla sentenza."}
{"id": "1633019", "revid": "10652", "url": "https://it.wikipedia.org/wiki?curid=1633019", "title": "Lycoperdon gemmatum", "text": ""}
{"id": "1633020", "revid": "599013", "url": "https://it.wikipedia.org/wiki?curid=1633020", "title": "Ani\u0219oara Cu\u0219mir-Stanciu", "text": "Miglior\u00f2 due volte il record mondiale nel 1983, prima con 7,21 m, poi con 7,43 m, ma fu sconfitta da Heike Drechsler nella finale dei Mondiali. La stessa Drechsler le tolse poi il primato mondiale il 22 settembre 1985."}
{"id": "1633021", "revid": "767487", "url": "https://it.wikipedia.org/wiki?curid=1633021", "title": "Fr\u0103sinet (Teleorman)", "text": "Fr\u0103sinet \u00e8 un comune della Romania di 2.898 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Cl\u0103ni\u021ba e Fr\u0103sinet.\nFr\u0103sinet \u00e8 divenuto comune autonomo nel 2005, staccandosi dal comune di B\u0103b\u0103i\u021ba."}
{"id": "1633025", "revid": "110157", "url": "https://it.wikipedia.org/wiki?curid=1633025", "title": "Frumoasa (Teleorman)", "text": "Frumoasa \u00e8 un comune della Romania di 2.386 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Frumoasa e P\u0103uleasca."}
{"id": "1633033", "revid": "3115", "url": "https://it.wikipedia.org/wiki?curid=1633033", "title": "Chi fermer\u00e0 la musica (programma televisivo)", "text": "Chi fermer\u00e0 la musica \u00e8 stato un game show musicale condotto da Pupo, in onda su Rai 1 da domenica 16 dicembre 2007 a venerd\u00ec 22 febbraio 2008, con orario d'inizio 21:30.\nIl gioco, ispirato al format statunitense \"The Singing Bee\" (ovvero \"L'ape canterina\") in onda sulla NBC, prevede tre manche che coinvolgono dodici concorrenti: sei uomini e sei donne. Un'orchestra esegue brani famosi, dei quali i partecipanti alla trasmissione dovranno conoscere perfettamente il testo.\nLa puntata zero del programma \u00e8 andata in onda il 16 dicembre 2007, ottenendo buoni ascolti.\nIn seguito alla soppressione di \"Uomo e gentiluomo\" a causa dei bassi ascolti delle prime due puntate, Raiuno decide di trasmettere \"Chi fermer\u00e0 la musica\" il venerd\u00ec a partire dall'8 febbraio 2008, per 4 puntate, che vengono successivamente ridotte a 3, avendo avuto il programma, a sua volta, risultati di ascolto inferiori alle aspettative."}
{"id": "1633034", "revid": "599013", "url": "https://it.wikipedia.org/wiki?curid=1633034", "title": "Ipostasi (disambigua)", "text": ""}
{"id": "1633035", "revid": "1305772", "url": "https://it.wikipedia.org/wiki?curid=1633035", "title": "Furcule\u0219ti", "text": "Furcule\u0219ti \u00e8 un comune della Romania di 3.720 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Furcule\u0219ti, Mo\u0219teni, Sp\u0103t\u0103rei, Voievoda."}
{"id": "1633036", "revid": "287204", "url": "https://it.wikipedia.org/wiki?curid=1633036", "title": "Furculesti", "text": ""}
{"id": "1633038", "revid": "287204", "url": "https://it.wikipedia.org/wiki?curid=1633038", "title": "Anisoara Cusmir-Stanciu", "text": ""}
{"id": "1633039", "revid": "1305772", "url": "https://it.wikipedia.org/wiki?curid=1633039", "title": "G\u0103l\u0103teni", "text": "G\u0103l\u0103teni \u00e8 un comune della Romania di 2.976 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: B\u00e2scoveni, G\u0103l\u0103teni, Gr\u0103di\u0219teanca."}
{"id": "1633040", "revid": "287204", "url": "https://it.wikipedia.org/wiki?curid=1633040", "title": "Galateni", "text": ""}
{"id": "1633043", "revid": "46291", "url": "https://it.wikipedia.org/wiki?curid=1633043", "title": "Bupleurum stellatum", "text": "Il bupleuro stellato (nome scientifico Bupleurum stellatum L.) \u00e8 una pianta erbacea perenne dai fiori giallognoli poco appariscenti appartenente alla famiglia delle Apiaceae.\nEtimologia.\nIl nome del genere (\u201cBupleurum\u201d) deriva da due parole greche : \"bous\" e \"pleuron\"; che significano rispettivamente : \u201cbue\u201d e \u201ccosta\u201d, probabilmente in riferimento alle rigature longitudinali delle foglie di alcune specie del genere. Questo nome venne usato per la prima volta da Ippocrate e quindi ripreso, in tempi relativamente moderni, dal Tournefort e da Linneo. Ma \u00e8 ad opera del botanico francese Antoine-Laurent de Jussieu (1748-1836) che tale genere venne collocato nella famiglia delle Umbelliferae.\nMorfologia.\nLa forma biologica della pianta \u00e8 emicriptofita scaposa (H scap) : si tratta quindi di una pianta perennante tramite gemme situate sul terreno e con asse fiorale pi\u00f9 o meno privo di foglie.\nRadici.\nLa radice \u00e8 legnosa e perenne.\nFoglie.\nLe foglie sono tutte semplici.\nInfiorescenza.\nL'infiorescenza \u00e8 un'ombrella unica (raramente 2 \u2013 3 ombrelle) formata da 3 \u2013 8 raggi avvolti al vertice da un involucro di 2 \u2013 4 grandi brattee (10 \u2013 15\u00a0mm per 15 \u2013 25\u00a0mm); mentre il fiore vero e proprio \u00e8 avvolto da diverse (fino ad una decina) bratteole concresciute (nella parte inferiore) e di forma ovale (involucretto a forma di coppa) con apice ottuso e di colore verde chiaro. Dimensione delle ombrelle parziali : 1 \u2013 2\u00a0cm.\nFiori.\nI fiori sono ermafroditi, attinomorfi e pentameri.\nFrutti.\nIl frutto \u00e8 un achenio (pi\u00f9 precisamente diachenio, diviso in due acheni saldati lungo un asse centrale), di forma ovoide con delle coste laterali.\nSistematica.\nIl genere \"Bupleurum\"comprende circa 200 specie, secondo le varie classificazioni, tutte proprie del Vecchio Continente (a parte una specie spontanea dell'Africa meridionale. Nella flora spontanea italiana sono presenti una quindicina di tali specie.\nNelle classificazioni pi\u00f9 vecchie la famiglia del genere \"Bupleurum\" \u00e8 chiamata Ombrelliferae ma anche Umbelliferae."}
{"id": "1633044", "revid": "110157", "url": "https://it.wikipedia.org/wiki?curid=1633044", "title": "Gratia (Teleorman)", "text": "Gratia \u00e8 un comune della Romania di 2.888 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Ciurari-Deal, Dr\u0103ghine\u0219ti, Gratia."}
{"id": "1633045", "revid": "287204", "url": "https://it.wikipedia.org/wiki?curid=1633045", "title": "Vali Ionescu", "text": "Con 7,20 m \u00e8 stata primatista mondiale fra il 1\u00ba agosto 1982 ed il 15 maggio 1983, quando venne superata di un centimetro da Ani\u0219oara Cu\u0219mir, l'atleta che la batter\u00e0 anche nella finale olimpica."}
{"id": "1633051", "revid": "154639", "url": "https://it.wikipedia.org/wiki?curid=1633051", "title": "Mariavitismo", "text": "I mariaviti (dal latino \"imitatori\" della vita di Maria) sono una confessione religiosa nata nel seno della Chiesa cattolica in Polonia a cavallo dei secoli XIX e XX.\nLa loro dottrina religiosa si basa, al di l\u00e0 della Bibbia e della Tradizione, anche sulle rivelazioni di suor Maria Franciszka Koz\u0142owska (al secolo Feliksa). Nelle rivelazioni che avrebbe ricevuto da Cristo, raccolte insieme sotto titolo di \"Opera di Grande Misericordia\", si afferma che l'umanit\u00e0 deve dedicarsi alla continua adorazione del santissimo Sacramento e che la maggior parte del clero cattolico romano, corrotto e demoralizzato, avrebbe perso la grazia di Dio.\nStoria.\nIl mariavitismo va considerato nel contesto storico in cui \u00e8 nato: un Paese cattolico sotto il dominio di un Impero impegnato a promuovere l'ortodossia, una forte religiosit\u00e0 popolare e, insieme a questa, certi fenomeni negativi nelle file del clero quali la corruzione, dissolutezza, scarso impegno pastorale.\nNel 1903, davanti al vescovo di P\u0142ock Jerzy J\u00f3zef Elizeusz Szembek, la Koz\u0142owska rese note le sue rivelazioni e la vicenda trov\u00f2 il seguito in Vaticano. Intanto la suora raccolse attorno a s\u00e9 un certo numero di preti cattolici alla ricerca di una spiritualit\u00e0 pi\u00f9 profonda e autentica, spesso delusi dei rapporti all'interno della Chiesa ufficiale.\nSpiccava tra di loro Jan Maria Micha\u0142 Kowalski che, insieme a Koz\u0142owska, fond\u00f2 una congregazione di preti, chiamati appunto mariaviti. In un primo momento la loro attivit\u00e0, volta ad elevare il livello spirituale del clero diocesano, fu valutata positivamente dalle autorit\u00e0 ecclesiastiche. Ben presto per\u00f2 sorsero dei disaccordi tra i mariaviti e le gerarchie preoccupate del troppo zelo e la troppa indipendenza dei membri del movimento. Com'era facile da prevedere, la reazione del papa Pio X fu tutt'altro che positiva. Egli dispose infatti di sospendere l'attivit\u00e0 della congregazione dei mariaviti e di non diffondere le rivelazioni di Koz\u0142owska. In tale situazione, nel 1906, la fondatrice del movimento che registrava sempre pi\u00f9 adesioni, si rec\u00f2 a Roma, in compagnia di Kowalski, per spiegare personalmente a Pio X le proprie idee religiose. \nTuttavia all'incontro con il pontefice segu\u00ec la scomunica nominativa di entrambi, mentre agli altri mariaviti furono lasciati ancora venti giorni perch\u00e9 si avvedessero.\nFu questo l'inizio di una massiccia campagna diretta ad annientare il movimento che rischiava intanto di egemonizzare la vita spirituale di una buona porzione dei polacchi. Su richiesta dei vescovi le autorit\u00e0 russe, avvalendosi della polizia e dell'esercito, cacciarono i mariaviti dalle chiese e dalle canoniche. Ci\u00f2 nonostante i 33 sacerdoti, tutte le suore e i quasi 44\u00a0000 fedeli laici non si diedero per vinti, trasformando l'Associazione cattolica dell'adorazione perpetua in Chiesa cattolica dei mariaviti. Gli aderenti alla Chiesa continuavano a sottolineare che la loro comunit\u00e0 non costituiva una nuova fede religiosa a s\u00e9 stante, essendo nient'altro che una comunit\u00e0 raggruppante i cattolici mariaviti.\nGiurisdizioni.\nAttualmente esistono 4 Chiese mariavite mutuamente indipendenti:"}
{"id": "1633053", "revid": "1318658", "url": "https://it.wikipedia.org/wiki?curid=1633053", "title": "McCormick (azienda)", "text": "McCormick \u00e8 un marchio di macchine agricole, nato negli Stati Uniti nel 1847. Nel 1984 il dalla Case IH con l'obiettivo di ampliare la propria rete vendita.\nDal 2001 McCormick \u00e8 di propriet\u00e0 del gruppo italiano Argo Tractors. La gamma contempla trattori dalle svariate potenze, sia gommati che cingolati.\nDal 2007 per le vendite internazionali, l'assistenza e le attivit\u00e0 di marketing si sono trasferite dalla fabbrica italiana e ad un distributore in Gran Bretagna.\nIl marchio viene spesso confuso con la McCormick &amp; Company, un'azienda alimentare americana che produce, commercializza e distribuisce spezie, miscele di condimenti, condimenti e altri prodotti aromatizzanti a punti vendita al dettaglio, produttori di alimenti e aziende di servizi di ristorazione.\nStoria.\nCyrus Hall McCormick dalla Virginia grazie al finanziamento ricevuto dal sindaco di Chicago, William Ogden di 25\u00a0000 dollari riusc\u00ec a fondare nel 1847 la societ\u00e0 McCormick, Ogden &amp; CO. Inizialmente la societ\u00e0 produceva solo macchine per tagliare il frumento, e prevedeva per facilitarne gli acquisti un pagamento dilazionato nel tempo che in caso di scarso raccolto o calamit\u00e0 era maggiore.\nIl tipico colore vermiglio dell'azienda venne utilizzato dal 1866. La societ\u00e0 deteneva un primato per quanto riguarda la produzione giornaliera dei macchinari, 130 falciatrici al giorno che diventarono 250 nel 1871. McCormick apr\u00ec il suo mercato all'estero da Parigi a Melbourne arrivando ad esportare in quegli anni circa 50\u00a0000 macchine l'anno in tutti i paesi del mondo.\nCyrus Hall McCormick mor\u00ec nel 1884 e nel 1902 la McCormick, Ogden &amp; CO., cambia nome semplificandolo in \"McCormick\" e unendosi alla statunitense \"Deering\" viene a crearsi la International Harvester Company, la IHC. Il primo trattore \u00e8 prodotto nel 1910, il \"Mogul 8-16\" (1910-1915) seguito dal \"Titan 10-20\". Si aprirono fabbriche in vari paesi fra cui Canada, Svezia, Germania, Francia e Gran Bretagna, nel 1923 si produssero i \"McCormick-Deering 10-20\".\nFino al 1953 lo stesso veicolo poteva chiamarsi McCormick, Deering, Farmall o International. Dall'anno seguente, per evitare tale confusione, il gruppo decise di restare sul mercato col solo marchio International mentre per alcuni anni in Europa era presente ancora il logo McCormick.\nNel 1972 l'International Harvester Company venne acquistata dalla David Brown Ltd. facente parte all'epoca della Case Corporation diventando Case International Harvester. Dal 1984 il marchio McCormick presente sulle fiancate dei trattori venne sostituito prima da Case International ed in seguito da Case IH.\nLa McCormick torn\u00f2 con la denominazione McCormick Tractors International Ltd. nel 2000 quando venne acquistata dall'italiana Landini del gruppo Argo insieme allo stabilimento di Doncaster. Nel 2001 il gruppo Argo acquista lo stabilimento di St. Dizier che diventa la sede della McCormick France.\nNel 2002 dalle linee di Doncaster escono i modelli MC115, MTX da 110 a 185 CV, Power6 e MTX 200.\nNel 2005 vengono lanciate le versioni \"Diamond Edition\" dei modelli in produzione presso lo stabilimento di Doncaster che conducono alla chiusura dello stesso nel 2007. In un'ottica di riaccentramento della produzione nel 2010 viene dismesso anche lo stabilimento francese di St. Dizier, specializzato in trasmissioni Powershift.\nNel 2013 debutta a Parigi la \"Serie X7\", progettata interamente da Argo Tractors con cambio ZF; nell'autunno dello stesso anno arrivano anche le versioni con trasmissione continua. \nNel 2015 all'Agritechnica debutta la gamma alta \"X8 VT-Drive\" da 310hp e parte il progetto Xtractor, un docu-reality che vede i trattori impegnati a viaggiare per oltre 8000 chilometri in Australia.\nNel 2017 apre una nuova filiale in Spagna mentre l'anno successivo il modello X6.4 VT-Drive con cambio a variazione continua, vince il premio Tractor of the Year per la categoria Best Utility 2018.\nModelli prodotti.\nDal 1978 i trattori McCormick sono gli stessi di \"Case International\" fino al 2000.\nGamma 2011.\nC'\u00e8 un rinnovo dal Sima di Parigi 2011 con la nuova denominazione delle macchina che parte con la sigla X e con il numero che indica la gamma (es X10,X20...X70)"}
{"id": "1633055", "revid": "2153076", "url": "https://it.wikipedia.org/wiki?curid=1633055", "title": "St. Elsewhere", "text": " St. Elsewhere \u00e8 il primo album del gruppo statunitense Gnarls Barkley pubblicato nel 2006."}
{"id": "1633057", "revid": "110157", "url": "https://it.wikipedia.org/wiki?curid=1633057", "title": "Chiesa di San Michele Arcangelo (Isola del Cantone)", "text": "La chiesa di San Michele Arcangelo \u00e8 un luogo di culto cattolico situato nel comune di Isola del Cantone, nella citt\u00e0 metropolitana di Genova. La chiesa \u00e8 sede della parrocchia omonima del vicariato Valle Scrivia dell'arcidiocesi di Genova.\nStoria.\nIl primo edificio parrocchiale fu fondato dai monaci Benedettini tra il XII e il XIII secolo. Anticamente conosciuta anche con la denominazione di \"San Michele di Campo\", di \"Campolungo\" o di \"Isola\", fece parte della diocesi di Tortona. Fu il pontefice Innocenzo III in una bolla pontificia del 13 aprile 1216 a stabilire l'appartenenza di tale edificio all'arcidiocesi di Genova, ma aggregandola al monastero di san Michele della Chiusa dell'arcidiocesi di Torino.\nDal 1310 fu annessa alla pieve di Santa Maria Assunta di Borgo Fornari, frazione odierna del comune di Ronco Scrivia.\nL'attuale struttura \u00e8 risalente al XVII secolo e il coro fu costruito nel 1618. Secondo alcuni documenti si attesta che l'8 agosto del 1629 all'interno della chiesa furono ospitate le reliquie dei santi Stefano e Innocenzo, donate dal marchese Gerolamo Spinola signore locale.\nLa chiesa fu eletta al titolo di prevostura l'11 giugno del 1754 dall'arcivescovo di Genova Giuseppe Maria Saporiti.\nAll'inizio del XX secolo, precisamente nel 1901, l'edificio fu nuovamente ornato di nuove decorazione ad opera del pittore milanese Rodolfo Gambini e, sempre in tale anno, furono trasferite in un unico reliquario in bronzo dorato le due preziose reliquie dei santi martiri.\nLa chiesa fu consacrata dal vescovo della diocesi di Acqui monsignor Disma Marchese il 10 agosto del 1901 e due giorni dopo eretta al titolo di arcipretura da monsignor Tommaso Reggio. I nuovi altari, dedicati ai santi martiri, sono stati consacrati dall'arcivescovo di Genova Giuseppe Siri l'11 agosto del 1979.\nAll'interno conserva una tela raffigurante la \"Crocifissione di Ges\u00f9\" e un quadro, \"Martirio di sant'Andrea Apostolo\", conservato nell'adiacente oratorio."}
{"id": "1633058", "revid": "110157", "url": "https://it.wikipedia.org/wiki?curid=1633058", "title": "Islaz", "text": "Islaz \u00e8 un comune della Romania di 5.857 abitanti, ubicato nel distretto di Teleorman, nella regione storica della Oltenia.\nIl comune \u00e8 formato dall'unione di 2 villaggi: Islaz e Moldoveni.\nIslaz si trova alla confluenza dell'Olt nel Danubio ed \u00e8 l'unico comune del distretto di Teleorman ubicato in Oltenia e non in Muntenia, trovandosi sulla riva destra dell'Olt.\nIl primo documento che cita la localit\u00e0 di Islaz risale al 9 luglio 1569. Islaz assunse un ruolo importante durante la Rivoluzione della Valacchia del 1848: i moti infatti partirono da qui e qui venne pubblicata, il 9 giugno, la \"Proclamazione di Islaz\", scritta da Ion Heliade R\u0103dulescu, che elencava le richieste e gli obiettivi dei rivoluzionari."}
{"id": "1633059", "revid": "965985", "url": "https://it.wikipedia.org/wiki?curid=1633059", "title": "The Odd Couple", "text": "The Odd Couple \u00e8 il secondo album del gruppo statunitense Gnarls Barkley pubblicato nel 2008."}
{"id": "1633060", "revid": "196283", "url": "https://it.wikipedia.org/wiki?curid=1633060", "title": "Lagotto", "text": ""}
{"id": "1633063", "revid": "256896", "url": "https://it.wikipedia.org/wiki?curid=1633063", "title": "Bekennende Kirche", "text": ""}
{"id": "1633064", "revid": "767487", "url": "https://it.wikipedia.org/wiki?curid=1633064", "title": "Tat'jana Kolpakova", "text": "Biografia.\nKolpakova inizi\u00f2 la sua carriera di atleta a 15 anni. Il 9 maggio 1974 partecip\u00f2 infatti ad un'importante gara allo Stadio Centrale Lenin e fu seconda con 5,90 m. Nello stesso anno entr\u00f2 all'universit\u00e0 kirghiza di economia a Frunze, che lasci\u00f2 dopo tre anni di studi. Pi\u00f9 tardi Kolpakova si laure\u00f2 in fisica nella stessa universit\u00e0. Nel 1978 pass\u00f2 un test per il titolo di \"Master degli sport dell'URSS\" con un 6,30 metri a Chi\u0219in\u0103u. Entr\u00f2 nella nazionale sovietica nel 1979 e l'anno dopo vinse l'oro olimpico.\nDopo il ritiro allen\u00f2 per alcuni anni. \u00c8 stata insignita del titolo di \"Atleta kirghiza del secolo\". Nel 2004 Kolpakova \u00e8 divenuta assessore alla cultura, sport e turismo di Bi\u0161kek. \u00c8 sposata con l'ex-atleta Shamil Abbyasov."}
{"id": "1633074", "revid": "2184720", "url": "https://it.wikipedia.org/wiki?curid=1633074", "title": "Crazy (Gnarls Barkley)", "text": "Crazy \u00e8 il primo singolo del gruppo Gnarls Barkley, una collaborazione musicale fra Danger Mouse e Cee-Lo, ed \u00e8 estratto dal loro primo album \"St. Elsewhere\" uscito nel 2006. Ha ottenuto un ampio successo praticamente in tutta Europa, America e Oceania nel corso del 2006.\nLa canzone ha vinto il Grammy Awards nel 2007 come \"miglior performance urban/alternativa\" ed \u00e8 stata anche nominata come \"Disco dell'anno\", premio che poi \u00e8 andato alle Dixie Chicks con la loro \"Not Ready to Make Nice\".\nMusicalmente, \"Crazy\" \u00e8 ispirata alla colonna sonora degli spaghetti Western, in particolare ai lavori di Ennio Morricone, conosciuto negli Stati Uniti soprattutto per le musiche relative ai film di Sergio Leone. Il brano, in particolare, trae origine da una traccia della colonna sonora del western italiano \"Preparati la bara!\", di Ferdinando Baldi; la traccia, composta da Gianfranco e Gian Piero Reverberi, si intitola \"Nel cimitero di Tucson\". Il testo invece \u00e8 ispirato ad una conversazione fra Cee-Lo e Danger Mouse avuta nello studio di registrazione.\nNella classifica \"100 Best Songs of the 2000s\" della rivista Rolling Stone la canzone si posiziona alla numero 1.\nIl video.\nIl video prodotto per \"Crazy\" \u00e8 creato con lo stile del test di Rorschach, per rimanere in tema con l'argomento della \"pazzia\". Macchie di inchiostro colorato si trasformano da una forma all'altra formando a volte il volto sia di Cee-Lo che quello di Danger Mouse, insieme al logo del gruppo e ad altre figure di insetti e animali. Le figure di inchiostro sono state create da Bryan Louie, ed il video \u00e8 stato nominato all'MTV Video Music Awards 2006 nella categoria \"Miglior video di un gruppo\", \"Miglior regia\" e \"Miglior montaggio\", ed ha vinto gli ultimi due. Inoltre \u00e8 stato nominato anche all'MTV Europe Music Awards 2006 come \"miglior video\".\nTracce.\nEuropean CD single/download/UK 7\" picture vinyl\nU.S. 12\" vinyl single/promo CD\nUK 12\" vinyl/download/promo CD\nAustralian CD single"}
{"id": "1633076", "revid": "2034231", "url": "https://it.wikipedia.org/wiki?curid=1633076", "title": "Certamen poeticum Hoeufftianum", "text": "Il Certamen poeticum Hoeufftianum (o Certamen Hoeufftianum) \u00e8 stato il pi\u00f9 prestigioso premio letterario di poesia in lingua latina nel periodo compreso fra il 1844 e il 1978. \nStoria.\nFondato dal giurista olandese e poeta in latino Jacob Hendrik Hoeufft (1756-1843), il premio veniva assegnato una volta l'anno ad Amsterdam da una giuria i cui membri (\"iudicatores\") erano scelti dalla \"Koninklijke Nederlandse Akademie van Wetenschappen\" (\"Accademia Reale delle Arti e delle Scienze dei Paesi Bassi\"). \nI componimenti poetici dei candidati dovevano essere inviati anonimi e accompagnati da un motto. Il primo premio consisteva in una medaglia d'oro da 250 grammi, per il primo classificato, pi\u00f9 la pubblicazione dell'opera a spese dell'Accademia. Le composizioni che, pur non avendo conseguito il primo premio, venivano giudicate dalla giuria degne di grande lode (\"magnae laudis\") potevano essere anch'esse pubblicate a spese dell'Accademia, previo consenso dell'autore.\nIl primo poeta a riportare una vittoria fu il calabrese Diego Vitrioli premiato nel 1845 con un poemetto sulla pesca del pesce spada; Vitrioli ebbe Giovanni Pascoli come biografo Il pi\u00f9 noto fra i poeti premiati \u00e8 senz'altro Giovanni Pascoli, il quale vinse il primo premio tredici volte mentre si ritiene abbia vinto la gran lode altre quindici volte ma, verosimilmente irritato per la sconfitta, in nove occasioni non volle rivelare il proprio nome, impedendo cos\u00ec la pubblicazione delle sue opere. Pascoli, a sua volta, era stato allievo a Urbino del padre scolopio Giuseppe Giacoletti, anch'egli premiato ad Amsterdam nel 1863 con un poema sulle locomotive a vapore. Fra gli altri poeti premiati si ricordano gli italiani Giuseppe Albini, Fernando Maria Brignoli (1901-1970), Luigi Galante, Alfonso Maria Casoli, Teodoro Ciresola, Domenico Migliazza, Vittorio Genovesi, Giuseppe Morabito, Carlo Luigi Morichini, Matteo Paolillo, Olindo Pasqualetti, Michelangelo Petruzziello, Francesco Sofia Alessio e Fernando Bandini, lo svizzero Peter Esseiva e il tedesco Hermann Weller il quale vinse il primo premio tredici volte. Nel 1938 Weller venne premiato per \"Y\", un poemetto in cui attaccava la politica razziale dei nazisti.\nPremi.\nElenco dei poeti e dei carmi premiati con la medaglia d'oro o con la gran lode"}
{"id": "1633082", "revid": "55935", "url": "https://it.wikipedia.org/wiki?curid=1633082", "title": "Certamen Hoeufftianum", "text": ""}
{"id": "1633090", "revid": "1543377", "url": "https://it.wikipedia.org/wiki?curid=1633090", "title": "Ruggiero di Lauria", "text": "Biografia.\nRuggiero era figlio di Riccardo di Lauria, signore dell'omonimo feudo e servitore di Manfredi di Sicilia, e di Donna Bella, nutrice di Costanza di Hohenstaufen e sorella di Guglielmo Amico.\nRiccardo era feudatario in Calabria e signore di Scalea nell'anno della sua morte, avvenuta durante la battaglia di Benevento in cui per\u00ec lo stesso Manfredi.\nAnche in virt\u00f9 dei possedimenti terrieri in Calabria, si racconta che Ruggiero fosse in realt\u00e0 nato nel castello normanno o nel palazzotto d'Episcopio di Scalea, anzich\u00e9 a Lauria, cos\u00ec come risulterebbe anche da un documento in latino conservato, ma mai trovato, negli archivi della Corona d'Aragona (a Barcellona), che lo stesso Ruggiero avrebbe inviato personalmente al re Giacomo II (\u00abAs\u00ed consta de una carta Latina que se conserva en el Archivio Real de la Corona de Arag\u00f3n, escrita por Roger al Rey Don Jayme II\u00bb).\nNel 1266, la dinastia sveva viveva momenti difficili culminati, due anni pi\u00f9 tardi, nella decapitazione del sedicenne sovrano Corradino per volont\u00e0 di Carlo I d'Angi\u00f2.\nRuggiero si rifugi\u00f2 a Barcellona con altri esuli siciliani vivendo con la madre Bella alla corte della regina Costanza, consorte dell'infante e futuro re d'Aragona Pietro III, nonch\u00e9 figlia di Manfredi e cugina di Corradino.\nFu armato cavaliere dall'infante Pietro insieme a Corrado I Lancia, di cui fu compagno di imprese e in seguito cognato.\nRuggero serv\u00ec i re d'Aragona Pietro III e Giacomo II (rispettivamente re di Sicilia coi nomi di Pietro I e Giacomo I) e il re di Sicilia Federico III, riportando numerose vittorie contro le flotte degli Angioini.\nNel 1279 rimase vedovo di Margherita, sorella di Corrado e Manfredi Lancia, dalla quale aveva avuto un figlio, Ruggiero, e tre figlie, Beatrice, Gioffredina e Ilaria.\nNel 1282 fu nominato capo della flotta del regno aragonese di Sicilia, insorta contro gli Angioini durante i Vespri siciliani.\nNella prima delle battaglie navali del golfo di Napoli (5 giugno 1284) si scontr\u00f2 con la flotta angioina comandata da Carlo II \u201clo Zoppo\u201d, fatto prigioniero.\nNel 1285 sconfisse angioini e genovesi e, nella notte tra il 3 e il 4 settembre, anche Filippo III di Francia \u201cl'Ardito\u201d \u2014 in guerra da due anni contro la Corona d'Aragona \u2014 nella battaglia navale delle Formiche, presso Roses, in Catalogna.\nNel 1288 Ruggiero sconfisse definitivamente gli angioini bench\u00e9 armato solo di quaranta navi contro le ottanta degli avversari, garantendo cos\u00ec la supremazia della flotta siculo-catalana nel Mediterraneo occidentale.\nDopo la seconda vittoria Ruggiero, senza l'autorizzazione del re, vendette una tregua al conte Roberto II d'Artois e al cardinale Gerardo Bianchi da Parma.\nI siciliani disapprovavano tale tregua perch\u00e9 la ritenevano inutile e dannosa; secondo loro la vittoria, favorita dalla vacanza della Santa Sede, avrebbe scoraggiato definitivamente gli angioini da ulteriori rivendicazioni del loro territorio.\nUna volta eletto re di Sicilia nel 1296 Federico III sottrasse il fondo di Aci e il relativo castello ai vescovi di Catania e lo concesse all'ammiraglio come premio per le sue imprese militari.\nTuttavia i rapporti tra Ruggiero e il giovane sovrano si deteriorarono e, quando il primo pass\u00f2 dalla parte degli angioini, Federico fece espugnare il castello (1297) entro il quale si erano asserragliati i ribelli.\nPer riuscire nell'impresa il re fece costruire una torre mobile in legno, chiamata \"cicogna\", alta quanto la rupe lavica e dotata di un ponte alla sommit\u00e0 per rendere agevole l'accesso al castello.\nIn seguito Ruggiero si trincer\u00f2 a Castiglione di Sicilia, suo feudo e residenza estiva, dove fu assediato e quindi sconfitto.\nArrestato, fugg\u00ec da Palermo e abbandon\u00f2 la Sicilia insieme alla sua seconda moglie, la nobildonna catalana Saurina d'Enten\u00e7a, che diede a Ruggiero quattro figli, Roberto, Berengario, Carlo e Margherita.\nI suoi numerosi possedimenti in Sicilia, Calabria e Africa furono subito confiscati da parte di Federico.\nIl 4 luglio 1299, a capo di un'armata angioina composta di settanta galee \u2014 trenta delle quali inviate da Giacomo II dalla Catalogna per far fronte agli impegni presi con il papa Bonifacio VIII quattro anni prima nel Trattato di Anagni \u2014 sconfisse i siciliani nella battaglia di Capo d'Orlando.\nNello scontro seimila uomini della flotta avversaria morirono o caddero prigionieri, ma Federico sfugg\u00ec alla cattura.\nLa storiografia ritiene verosimile che la fuga del sovrano fosse stata permessa o agevolata da Giacomo e dallo stesso Ruggiero che, nonostante fossero suoi nemici in battaglia, conservavano tuttora legami affettivi, sia di parentela che di pregressa fedelt\u00e0.\nIl 14 giugno 1300, nella battaglia di Ponza, Ruggiero sconfisse la flotta di Federico III, catturando il sovrano e Palmiero Abate.\nIl re riusc\u00ec nuovamente a fuggire, mentre Palmiero mor\u00ec in prigionia.\nIl 31 agosto 1302, con la pace di Caltabellotta che chiudeva la lunga guerra del Vespro, Ruggiero fece atto di sottomissione a Federico di Sicilia il quale, a seguito di ci\u00f2, gli rese i possedimenti confiscati.\nSi ritir\u00f2 in Catalogna e mor\u00ec a Cocentaina, presso Valencia, nel gennaio del 1305.\nI suoi beni furono ereditati da suo figlio Ruggiero e, alla morte di questi, da Berengario.\nTitoli.\nA Ruggiero fu concesso di fregiarsi dei titoli di signore di Lauria, di Lagonegro (dal 1297), di Rivello, di Maratea, di Castelluccio, di Rotonda, di Papasidero e di Laino (dal 1301), di Gerba (dal 1284), di Cercara (per lettera di Bonifacio VIII, 11 agosto 1295), di Castellammare (da Carlo II, 22 febbraio 1301); ammiraglio del regno di Aragona e Sicilia, grande ammiraglio di Carlo II d'Angi\u00f2 e, infine, barone di Cocentaina.\nNella cultura di massa.\nRuggiero di Lauria \u00e8 il nome in italiano corrente, ma in taluni testi antichi egli \u00e8 citato come \"Ruggieri di Loria\", per esempio nella \"Nova Cronica\" e nel \"Decameron\" di Boccaccio; ancora nel \"Decameron\" come \"Ruggieri dell'Oria\", mentre in spagnolo \u00e8 noto come \"Roger de Loria\", cos\u00ec come in inglese, secondo la traduzione in tale lingua di \"Vidas de espanoles c\u00e9lebres\" di M.J. Quintana: in catalano \u00e8 chiamato comunemente \"Roger de Lluria\" e in aragonese \"Rocher de Lauria\".\nNel 1978 il compositore spagnolo Jos\u00e9 Maria Valls Satorres scrisse una marcia intitolata \"Roger de Lauria\" e dedicata alla memoria dell'ammiraglio.\nIl cortile interno dell'Universit\u00e0 Pompeu Fabra di Barcellona \u00e8 intitolato a Roger de Lluria.\nLa Regia Marina intitol\u00f2 all'ammiraglio la corazzata \"Ruggiero di Lauria\" varata nel 1884, prima unit\u00e0 dell'omonima classe di pre-dreadnought.\nAnche la marina spagnola gli intitol\u00f2 (come Roger de Loria) uno dei tre cacciatorpediniere della classe \"Oquendo\".\nA Palermo, in Italia, \u00e8 attivo un circolo canottieri intitolato a \u201cRoggero di Lauria\u201d.\nIl blu e il bianco della squadra calcistica dell'RCD Espanyol di Barcellona furono scelti in omaggio a Ruggiero di Lauria, in quanto erano quelli del suo armoriale; lo scudo era in realt\u00e0 argento e blu, ripreso dal II battaglione \u201cRoger de Lauria\u201d facente capo alla VI brigata di fanteria leggera paracadutisti \"Almogavares\" dell'esercito spagnolo."}
{"id": "1633094", "revid": "1543377", "url": "https://it.wikipedia.org/wiki?curid=1633094", "title": "Hockey su prato ai Giochi della XIX Olimpiade", "text": "Il torneo di hockey su prato della XIX Olimpiade si tenne a Citt\u00e0 del Messico tra il 13 ottobre e il 26 ottobre 1968; solamente maschile, vide partecipare 16 squadre nazionali e fu vinto dall' che, nella finale disputata il 9 settembre 1968 sul prato del \"Estadio Municipal de Hockey\", batt\u00e9 il per 2-1.\nFormula.\nLa formula prevedeva la suddivisione delle 16 squadre in due gruppi con girone all'italiana.\nLa prima e la seconda classificata si incontrarono nelle semifinali per decidere il podio.\nLa terza e la quarta classificata si incontrarono nelle semifinali per la classifica dal quinto all'ottavo posto.\nLe quinte classificate si incontrarono er il nono posto. Le seste per l'undicesimo e cos\u00ec per le altre."}
{"id": "1633098", "revid": "731511", "url": "https://it.wikipedia.org/wiki?curid=1633098", "title": "Hockey su prato ai Giochi della XVIII Olimpiade", "text": "Il torneo di hockey su prato della XVIII Olimpiade si tenne a Tokyo tra il 11 ottobre e il 23 ottobre 1964; solamente maschile, vide partecipare 15 squadre nazionali e fu vinto dall' che, nella finale disputata il 9 settembre 1964 sul prato del Velodromo Olimpico, batt\u00e9 il per 1-0"}
{"id": "1633099", "revid": "118362927", "url": "https://it.wikipedia.org/wiki?curid=1633099", "title": "Pascal Salin", "text": "\u00c8 autore di numerosi libri, tra cui \"La tirannia fiscale\" (Liberilibri, 1996), \"Liberalismo \"(Rubbettino, 2002), \"Ritornare al capitalismo. Per evitare le crisi\" (Rubbettino, 2011) e \"Liberiamoci! \"(Liberilibri, 2014).\nDi ispirazione liberale e libertaria, \u00e8 stato molto influenzato da economisti come Fr\u00e9d\u00e9ric Bastiat, Ludwig von Mises e Friedrich von Hayek. Scrive regolarmente sul webzine libertario \"Le Qu\u00e9b\u00e9cois Libre\".\nProfessore ordinario a soli 27 anni, docente prima a Poitiers, successivamente a Nantes e infine a Parigi, \u00e8 stato consulente del Fondo Monetario Internazionale, del governo del Niger, dell'Organizzazione per l'Alimentazione e l'Agricoltura e dell'istituto per lo sviluppo internazionale di Harvard.\n\u00c8 a favore del cosiddetto free banking, ovvero la liberalizzazione e la privatizzazione della moneta. Nel 2000 pubblica la sua opera \"Liberalismo\" tradotto in Italia dalla casa editrice Rubbettino nel 2003.\nIn Italia \u00e8 stato pi\u00f9 volte ospite, in occasione di conferenze e convegni, del Cidas di Torino e dell'Istituto Bruno Leoni."}
{"id": "1633106", "revid": "547034", "url": "https://it.wikipedia.org/wiki?curid=1633106", "title": "Baldanders (personaggio)", "text": "Baldanders \u00e8 un personaggio immaginario che compare nel romanzoL'a\"vventuroso Simplicissimus\" di Grimmelshausen. Il suo nome, in tedesco, significa \"gi\u00e0 diverso\". \nDescrizione.\n\u00c8 un essere proteiforme che cambia aspetto in continuazione. Questo essere \"indescrivibile\" assume via via l'aspetto \nIl suo blasone \"\u00e8\" l'incostante luna. \nInfluenza culturale.\nBaldanders viene ricordato nel \"Manuale di zoologia fantastica\" di J. L. Borges."}
{"id": "1633109", "revid": "599013", "url": "https://it.wikipedia.org/wiki?curid=1633109", "title": "Brigitte Wujak", "text": "Questa misura al tempo fu record nazionale e rimase il suo primato personale. Attualmente \u00e8 quarta nelle liste tedesche di tutti i tempi dietro Heike Drechsler, Helga Radtke e Sabine John.\nFu settima agli Europei 1982 e si ritir\u00f2 nel 1984. La sua squadra di appartenenza era la SC Dynamo Berlin.\nNel 1979 detenne la miglior prestazione mondiale stagionale con 6,90 m."}
{"id": "1633110", "revid": "599013", "url": "https://it.wikipedia.org/wiki?curid=1633110", "title": "Milo\u0161 Bursa\u0107", "text": "Carriera.\nClub.\nDebutt\u00f2 da professionista nel 1982 nel , ma le sue qualit\u00e0 non passarono inosservate e venne acquistato dall', dove rimase fino al 1988, tranne una breve parentesi al nella stagione 1985-1986. Fece il suo debutto con i \"Bili\" il 14 agosto 1983 in occasione della prima giornata di campionato vinta in casa dell' e, durante la sua esperienza a Spalato, vinse una Coppa di Jugoslavia.\nNell'estate del 1988 pass\u00f2 alla .\nSi trasfer\u00ec quindi in Francia allo dove esplose segnando ben 16 gol in 37 partite, attirando cos\u00ec l'attenzione di club pi\u00f9 titolati, tanto da passare, all', con cui si divise tra la formazione titolare e la squadra delle riserve.\nPer rilanciare la propria carriera si trasfer\u00ec dapprima in Spagna al e poi in Belgio al . Ritorn\u00f2 quindi nella Segunda Divisi\u00f3n al , dove interruppe momentaneamente la carriera nel 1996.\nNel 1998 ritent\u00f2 la fortuna nel pallone e gioc\u00f2 dapprima al , e poi in patria, al .\nDopo tre anni di inattivit\u00e0 accett\u00f2 il contratto con la formazione belga di quarta serie del Mol-Wezel.\nNazionale.\nCon la debutt\u00f2 il 28 settembre 1985 partendo dal primo minuto nella partita esterna contro la (1-2). La sua seconda nonch\u00e9 ultima apparizione con i \"Plavi\" la fece il 16 novembre nella sconfitta per 2-0 in casa della ."}
{"id": "1633111", "revid": "287204", "url": "https://it.wikipedia.org/wiki?curid=1633111", "title": "Milos Bursac", "text": ""}
{"id": "1633114", "revid": "124820896", "url": "https://it.wikipedia.org/wiki?curid=1633114", "title": "Chiesa del Sacro Cuore (Lugano)", "text": "La chiesa parrocchiale del Sacro Cuore \u00e8 un edificio religioso che si trova nel quartiere di Molino Nuovo, a Lugano.\nStoria.\nNel Settecento, su iniziativa del Canonico Giulio Rusca si costruisce in questo spazio una piccola cappella con degli affreschi e l\u2019effige della Madonna. Dato il successo come meta di pellegrinaggio, nel 1726 si costruisce un Oratorio con due altari, uno dedicato al SS. Cuore di Ges\u00f9 e alla Beata Vergine e l\u2019altro al martire Nepomuceno. Questo complesso viene denominato \u00abChiesa della Madonnetta\u00bb e dal 1747 vi opera la Confraternita del SS. Cuore di Ges\u00f9, fondata l\u2019anno prima. Nei primi anni del Novecento, vista l\u2019evoluzione demografica dei fedeli, don Annibale Lafranchi decide di ampliare l\u2019edificio. I piani vengono rallentati e quasi distrutti dal progetto del nuovo piano regolatore della Citt\u00e0, che prevede l\u2019abbattimento della Chiesa.. Salvata, la chiesa \u00e8 ampliata fra il 1922 e il 1927 su progetto degli architetti Enea Tallone (1876-1937) e Silvio Soldati (1876-1937), diventando l\u2019attuale Basilica del Sacro Cuore. Ottiene il titolo di Basilica Minore nel 1952 da Papa Pio XII. L\u2019edificio viene inserito parzialmente dell\u2019\u00abElenco cantonale dei monumenti storici a artistici del Cantone Ticino\u00bb nel 1963..\nDescrizione.\nEsterno.\nLa facciata della chiesa \u00e8 a salienti, divisa in tre sezioni in corrispondenza delle navate da pilastri quadrangolari. Nella sezione centrale della facciata, al disotto del grande rosone circolare, si trova il portale, che \u00e8 preceduto da un protiro poggiante su colonnine binate. I rilievi che ornano la facciata sono opera dello scultore Fiorenzo Abbondio.\nIn corrispondenza dell'incrocio tra il transetto e la navata centrale, si innalza il tiburio a pianta ottagonale, con lanterna sormontata da una croce in ferro. Nella lanterna si aprono otto monofore con arco a tutto sesto.\nLe murature sono realizzate in blocchi lavorati di Porfido Rosa del Ceresio, la pietra caratteristica della regione Luganese.\nInterno.\nL'interno della chiesa del Sacro Cuore \u00e8 a croce latina, con tre navate separate da due file di arcate a tutto sesto poggianti su colonne marmoree dai capitelli corinzi. Sia la navata centrale, sia i due bracci del transetto, sono coperti con volta a botte a vele. Gli affreschi sono del pittore bresciano Vittorio Trainini, eseguiti a tappe dal 1937 al 1954.\nNell'abside semicircolare, si trova l'altare maggiore in marmo giallo.\nOrgano a canne.\nL'organo a canne della chiesa, costruito nel 1952 dalla ditta organaria Balbiani-Vegezzi Bossi, \u00e8 situato sulla cantoria in controfacciata. A trasmissione elettropneumatica, ha due tastiere di 61 note ciascuna e una pedaliera concavo-radiale di 32."}
{"id": "1633116", "revid": "827882", "url": "https://it.wikipedia.org/wiki?curid=1633116", "title": "Live (Winger)", "text": "Live \u00e8 un doppio album dal vivo del gruppo musicale statunitense Winger, pubblicato il 20 novembre 2007 dalla Frontiers Records.\nIl disco.\nDocumenta l'esibizione tenuta dal gruppo al Galaxy Concert Theater di Santa Ana, in California, durante il tour promozionale dell'album \"IV\".\nL'intero concerto \u00e8 stato filmato professionalmente e distribuito anche in formato DVD."}
{"id": "1633142", "revid": "152819", "url": "https://it.wikipedia.org/wiki?curid=1633142", "title": "Spondilite", "text": ""}
{"id": "1633144", "revid": "123491490", "url": "https://it.wikipedia.org/wiki?curid=1633144", "title": "Sabine John", "text": "Biografia.\nOltre a questa conquist\u00f2 anche altre due importanti medaglie d'argento nell'eptathlon: agli Europei 1982 ed ai mondiali 1983, in entrambi i casi dietro a Ramona Neubert. Nel 1988 invece l'oro and\u00f2 a Jackie Joyner-Kersee.\nIl 6 maggio 1984 a Potsdam stabil\u00ec con 6946 punti il nuovo record mondiale, che rimase tale fino al 7 luglio 1986, quando Joyner-Kersee abbatt\u00e9 la barriera dei 7000 punti.\nIl risultato della John resta ad oggi la seconda miglior prestazione tedesca di sempre, superata solo da Sabine Braun. Sabine John \u00e8 nelle parti alte delle classifiche tedesche di tutti i tempi anche in altre specialit\u00e0: nei 100 ostacoli con 12,54 s \u00e8 quarta, dietro Bettine Jahn, Gloria Uibel e Cornelia Oschkenat ed ex aequo con Kerstin Knabe. Risulta invece terza nel lungo con 7,12 m, alle spalle di Heike Drechsler ed Helga Radtke."}
{"id": "1633145", "revid": "1543377", "url": "https://it.wikipedia.org/wiki?curid=1633145", "title": "Ulrich Loth", "text": "Vita.\nUlrich Loth nacque probabilmente a Monaco prima del 1599. La sua carriera inizi\u00f2 presso il pittore di corte Peter Candid. Sovvenzionato dall'elettore Massimiliano I viaggi\u00f2 in Italia tra il 1619 e il 1623. Rientrato a Monaco lavor\u00f2 ancora diversi anni come stimato pittore di corte, prima di dedicarsi alle crescenti commesse private. Spos\u00f2 nel 1624 Libia Krumpper, dalla quale ebbe nel 1632 il figlio Johann Carl Loth. Ulrich Loth mor\u00ec a Monaco nel 1662."}
{"id": "1633148", "revid": "2184761", "url": "https://it.wikipedia.org/wiki?curid=1633148", "title": "Davide De Marinis", "text": "Carriera.\nAnni 90-presente.\nIl suo pi\u00f9 grande successo rimane il tormentone estivo dell'estate 1999 \"Troppo bella\", scritto insieme al suo produttore Davide Bosio.\nL'anno seguente partecipa al Festival di Sanremo con \"Chiedi quello che vuoi\", brano prodotto da Bosio, con cui si classifica al quinto posto nella sezione Nuove Proposte, e successivamente al Festivalbar con la canzone \"Gino!\"\nNell'estate 2001 esce il secondo album dal titolo \"Passo dopo passo\", seguito da un lungo tour estivo nel quale propone fra l'altro il singolo \"La pancia\", che lo fa partecipare per la terza volta al Festivalbar.\nNel 2006 pubblica il suo terzo album in studio \"Come da 2 Luned\u00ec\", su etichetta F.M.A. Edizioni Musicali E Discografiche S.r.l.\nArriva cinque anni dopo il precedente lavoro \"Passo dopo passo\" e porta il musicista milanese verso una dimensione pi\u00f9 cantautorale, da sempre coltivata insieme alla passione per l'arte (Davide \u00e8 laureato all'Accademia di Brera ed in questo periodo ha anche tenuto delle mostre).\nNel 2008 \u00e8 autore della canzone sanremese di Toto Cutugno \"Un falco chiuso in gabbia\", il brano \u00e8 stato eseguito anche in duetto con Annalisa Minetti.\nNel 2009 esce il singolo \"Cosa cambia\", prodotto da Bosio e Alex Farolfi.\nNel 2011 \u00e8 la volta di \"Morandi Morandi\", nel cui video clip, diretto da Fabio Bastianello, sono protagonisti personaggi delle trasmissioni \"Chiambretti Night\" e \"Uomini e donne\", oltre a Roberto Ferrari, speaker dell'emittente radiofonica Radio Deejay. Al fianco di Davide De Marinis, nel video, il suo attuale produttore Nicola Panza, in arte Dj Panico. Con un'intrusione in sala stampa a Sanremo ha potuto improvvisare un duetto del brano con Gianni Morandi. Nel maggio dello stesso anno esce il singolo \"Pacifica invasione\".\nNel dicembre 2012 esce il singolo \"Buo buo buon Natale\".\nAd inizio dicembre 2014 pubblica \"Qualcosa di pi\u00f9\".\nNel maggio 2017 pubblica il singolo \"Stringimi pi\u00f9 forte\", mentre nel settembre 2018 \u00e8 il turno di \"Piccanti parole\", il cui relativo videoclip vede la partecipazione della showgirl Justine Mattera.\nNel 2019 partecipa come concorrente al programma televisivo \"Ora o mai pi\u00f9\" in onda su Rai 1 con il maestro Fausto Leali e si classifica al 5\u00ba posto. Durante l'ultima puntata presenta il suo nuovo singolo \"Naturale,\" pubblicato il 3 marzo 2019 dall'etichetta Keep Hold Srl \u2013 StarPoint International Srl.\nNell'autunno 2019 partecipa come concorrente alla nona edizione di Tale e quale show, in onda su Rai 1, condotto da Carlo Conti, dove si classifica quarto, riesce a vincere la quinta puntata, imitando Vasco Rossi; grazie al punteggio ottenuto riesce a partecipare alla ottava edizione de Tale e quale show - Il torneo, dove invece si classifica ultimo.\nDavide De Marinis fa parte della Nazionale Cantanti di calcio."}
{"id": "1633150", "revid": "110157", "url": "https://it.wikipedia.org/wiki?curid=1633150", "title": "Chiesa di San Nicolao della Fl\u00fce (Lugano)", "text": "La chiesa di San Nicolao della Fl\u00fce \u00e8 un luogo di culto cattolico che si trova a Lugano, nel quartiere di Besso.\nStoria.\nLa costruzione dell'edificio inizi\u00f2 il 17 ottobre 1948 come \"chiesa votiva\", su progetto dell'architetto Giuseppe Antonini, per terminare due anni pi\u00f9 tardi il 10 aprile 1950.\nDescrizione.\nArte e architettura.\nLa facciata della chiesa di San Nicolao della Flue \u00e8 a capanna, leggermente pi\u00f9 larga alla base, con paramento murario in pietre squadrate, ed \u00e8 preceduta da un ampio sagrato che d\u00e0 su via Besso. Lungo il fianco destro del piazzale, distaccato dalla chiesa, si eleva l'alto campanile a torre. Esso \u00e8 a pianta rettangolare ed ospita un concerto di campane. La facciata, in basso, presenta un portico che si apre sull'esterno con tre arcate a tutto sesto poggianti su pilastri quadrangolari. L'unico portale \u00e8 chiuso da battenti bronzei realizzata dallo scultore Venanzo Crocetti. Al di sopra delle arcate del portico, vi \u00e8 un mosaico policromo raffigurante, al centro, \"San Nicolao della Fl\u00fce\".\nL'interno della chiesa \u00e8 a navata unica terminante con un'abside. Il soffitto della navata \u00e8 piano, diviso in settori rettangolari da travi. Mentre la parete di sinistra \u00e8 decorata da grandi statue di santi, in quella di destra si apre un'ampia vetrata policroma moderna con scene bibliche. A ridosso della parete fondale della navata, vi sono due altari laterali con bassorilievi moderni; quello di sinistra \u00e8 dedicato alla Vergine Maria, mentre quello di destra al Sacro Cuore di Ges\u00f9. La profonda abside, con parete fondale concava, \u00e8 rivestita in legno ed illuminata da due grandi finestre circolari, collocate contrapposte sulle pareti laterali. Sulla parete di fondo, si trova la statua di \"Cristo risorto\". Il presbiterio \u00e8 rialzato di alcuni gradini rispetto al resto della chiesa ed ospita i moderni altare maggiore ed ambone.\nOrgano a canne.\nSulla cantoria in controfacciata si trova l'organo a canne Mascioni \"opus 1065\", costruito nel 1984.\nLo strumento \u00e8 trasmissione mista, meccanica per i manuali ed il pedale, elettrica per i registri, e la sua consolle, situata al centro del prospetto, e a finestra. Essa dispone di tre tastiere di 61 note ciascuna e di una pedaliera concavo-radiale di 32 note.\nIl materiale fonico \u00e8 collocato interamente entro una cassa lignea di fattura geometrica. Essa si articola in tre corpi, con ai lati le due torri del \"Pedale\". Il corpo centrale si presenta su due livelli, ciascuno con mostra composta da canne di principale disposte in due ali convergenti."}
{"id": "1633160", "revid": "599013", "url": "https://it.wikipedia.org/wiki?curid=1633160", "title": "Carlo Nash", "text": ""}
{"id": "1633162", "revid": "928766", "url": "https://it.wikipedia.org/wiki?curid=1633162", "title": "Guandalini Racing", "text": "Il team Guandalini Racing \u00e8 una squadra motociclistica italiana.\nStoria.\nL'attivit\u00e0 del team manager Mirco Guandalini nell'ambiente delle corse inizia nel 2001, con \"Lucido Corse\" e con una collaborazione con il reparto corse della Ducati.\nNel 2003 vengono corse le prime gare nel campionato Italiano Velocit\u00e0 e in alcuni GP del campionato Mondiale Superbike. Nella stagione 2005 ottiene la vittoria finale nel Campionato Italiano Superbike con Norino Brignola su una Ducati 999RS. L'anno successivo, pur non riuscendo a bissare la grande stagione precedente, il team Guandalini si mantiene nelle prime posizioni del campionato italiano.\nNel 2007 Norino Brignola si piazza al secondo posto della classifica finale dietro a Marco Borciani del team Sterilgarda.\nNel 2008 partecipa al campionato Mondiale Superbike con la denominazione di \"Guandalini Racing by Grifo's\" proseguendo nel rapporto di collaborazione nato l'anno prima con il team Grifo's. Questa partnership per\u00f2 si interromper\u00e0 di fatto nella seconda met\u00e0 del mese di luglio. Le ultime gare verranno corse con la tradizionale denominazione di \"Guandalini Racing\". In questa annata il team corre nel campionato Mondiale Superbike con la Ducati 1098 RS 08, pilotata da Jakub Smr\u017e. Nella Superstock 1000 FIM Cup viene invece ingaggiato Denis Sacchetti, che per\u00f2 termina la stagione nel team ungherese Supersport Factory Racing. Smr\u017e termina la stagione al tredicesimo posto.\nPer la stagione 2009 nel campionato Mondiale Superbike viene schierato a fianco di Jakub Smr\u017e, il pilota australiano Brendan Roberts (che nel 2008 si \u00e8 laureato vincitore della Superstock 1000 FIM Cup). Per la stessa stagione, Pierfrancesco Chili viene ingaggiato come direttore sportivo del team.\nNel GP Italiano di Monza, Roberts resta vittima di un incidente che gli procura traumi e contusioni sufficientemente importanti da impedirgli di gareggiare nelle prove successive, il suo sostituto \u00e8 stato Gregorio Lavilla, che debutta nella tappa Sud Africana di Kyalami. Inoltre, in questa stagione, il team partecipa anche al campionato Italiano Velocit\u00e0 categoria Superbike con Norino Brignola (gi\u00e0 campione Italiano nel 2005) e, dalla quarta tappa del campionato, anche con Matteo Baiocco che, dalla tappa tedesca di Nurburg, sostituisce Gregorio Lavilla nel mondiale Superbike. Ad ottobre giunge per il team un'ulteriore titolo, con la vittoria del campionato Italiano, che bissa quello del 2005. La stagione mondiale termina con il decimo posto assoluto di Smr\u017e e come risultati da evidenziare il terzo posto nella gara di Assen e la pole position a Misano.\nAl termine della stagione il team \u00e8 in crisi, alcuni sponsor non hanno fatto fronte ad alcuni pagamenti e la dirigenza della squadra decide comunque di terminare la stagione. A causa della crisi economica il team stende le basi per l'unione con un'altra squadra il BRC Racing creando una nuova struttura denominata PATA B&amp;G Racing (acronimo di Borciani &amp; Guandalini Racing).\nNel 2017 il team torna a partecipare al mondiale Superbike con Riccardo Russo e con una Yamaha YZF-R1. Nel Gran Premio degli Stati Uniti a Laguna Seca, Russo viene sostituito dal pilota ceco Jakub Smr\u017e. Nel Gran Premio di Germania al Lausitzring corre Massimo Roccoli e nel Gran Premio di Portogallo a Portim\u00e3o corre Alessandro Andreozzi. Nel 2018 il team partecipa al mondiale Superbike con una sola moto, affidata a Ond\u0159ej Je\u017eek. A partire dal Gran Premio degli Stati Uniti, Je\u017eek viene sostituito dal connazionale Karel Hanika. Dopo una sola partecipazione viene sostituito anche Hanika in quanto infortunatosi nel frattempo. Il team fa disputare una gara ad Alessandro Andreozzi prima di terminare la stagione con un altro pilota della Repubblica Ceca\u02d0 Jakub Smr\u017e.\nNel 2019 disputa il Campionato italiano Superbike con una BMW S1000RR affidata a Roberto Tamburini sostituito a fine stagione da Alessandro Andreozzi. Nel 2020 vengono messe in pista due BMW affidate a Luca Vitali e Alex Bernardi che chiudono al quarto e al nono posto in classifica."}
{"id": "1633163", "revid": "305330", "url": "https://it.wikipedia.org/wiki?curid=1633163", "title": "Carmelina Naselli", "text": "Biografia e carriera.\nLaureatasi in lettere nel 1919 presso l'Universit\u00e0 di Catania con Achille Pellizzari, prosegu\u00ec gli studi di perfezionamento alla \"Scuola di Studi Superiori in Letteratura Italiana\" di Firenze, sotto la guida di Guido Mazzoni, con cui consegu\u00ec il perfezionamento e l'abilitazione all'insegnamento nel 1921. Negli anni successivi, frutto degli studi di storia della letteratura italiana compiuti a Firenze furono le due opere \"Il Petrarca nell\u2019Ottocento\" (1923) e \"Domenico Cavalca\" (1925).\nDecisiva fu poi la conoscenza di Luigi Sorrento, filologo e critico letterario, che la fece appassionare agli studi folklorici, invitandola a collaborare alla redazione del volume \"L'isola del sole\" (1926), un'antologia di canti, novelle e costumi popolari siciliani. Da questo momento in poi, la storia delle tradizioni popolari sar\u00e0 la ragione principale dei suoi studi e delle sue ricerche cos\u00ec come il comune motivo di fondo di quasi tutte le sue opere successive.\nRitornata a Catania, inizi\u00f2 a insegnare nelle scuole pubbliche, ma al contempo si dedic\u00f2, con passione e competenza, agli studi storici sulle tradizioni e sulla cultura locale, in particolare si interess\u00f2 alle varie manifestazioni civili, politiche e religiose di cui la provincia etnea \u00e8 ricca, nonch\u00e9 alla storia delle istituzioni culturali locali, scrivendo tra l'altro un'apprezzata \"Storia dell'Universit\u00e0 di Catania dalle origini ai nostri giorni\" (1934), ed organizzando altres\u00ec mostre, convegni ed esposizioni. Nel 1935, cur\u00f2 la Mostra interprovinciale di arti popolari siciliane, una delle prime in Italia, la cui attivit\u00e0 venne testimoniata da alcune sue pubblicazioni che resero nota tale mostra a livello nazionale.\nCon le pubblicazioni che aveva realizzato fino ad allora, riusc\u00ec a conseguire nel 1936 la libera docenza in letteratura, dopodich\u00e9 ebbe, nel 1940, un primo incarico di insegnamento di storia della letteratura italiana all'Universit\u00e0 di Catania, che mantenne fino al 1949 quando consegu\u00ec l'ordinariato, quindi resse la cattedra di storia delle tradizioni popolari, una delle prime tre cattedre istituite in Italia per questa disciplina.\nNell'Ateneo catanese, la Naselli tenne pure diversi altri incarichi di insegnamento, nel periodo che va dal 1949 al 1965 (anno del pensionamento): Storia della Letteratura Italiana, Filologia romanza, Letteratura delle tradizioni popolari, Storia della lingua italiana, Lingua e Letteratura Italiana, oltrech\u00e9 Storia delle tradizioni popolari, sia nella Facolt\u00e0 di Lettere e Filosofia dell'Universit\u00e0 di Catania che nell'Istituto Universitario di Magistero di Catania. Rimasta nubile, di profonda fede religiosa, nel 1944 prese anche i voti di terziaria domenicana, divenendo poi priora provinciale del \"Terz'ordine domenicano femminile\".\nCondusse una vita culturale molto intensa (fu, tra l'altro, molto amica di Gina Fasoli), partecipando a convegni, tenendo conferenze, collaborando a giornali e riviste, organizzando mostre ed esposizioni. Fu presidente del comitato catanese della Societ\u00e0 Nazionale \"Dante Alighieri\" e della \"Societ\u00e0 di Storia Patria per la Sicilia Orientale\", di cui cur\u00f2 la biblioteca essendone stata per molti anni prima segretaria poi direttrice, quindi diresse pure, dal 1954, la rivista l'\u00abArchivio storico per la Sicilia orientale\u00bb.\nIn sua memoria, il comune di Catania le ha intitolato una via nella zona di San Giovanni Galermo.\nUn suo profilo \u00e8 stato tracciato dall'allora suo assistente universitario Carmelo Ciccia, nel libro \"Profili di letterati siciliani dei secoli XVIII-XX\".\nStudi e ricerche.\nLa Naselli \u2013 come Cocchiara e Pitr\u00e8 a Palermo \u2013 fu caposcuola dell'universit\u00e0 etnea negli studi folklorici e delle tradizioni popolari siciliane. Nonostante tutto, essi riuscirono (in primis, la Naselli) a far fronte, continuando a professare rigorosamente il metodo storico-filologico nella loro indagine di studio e di ricerca, all'imperante storicismo ideologico crociano che metteva in secondo piano queste discipline perch\u00e9 tacciate di simpatizzare con i metodi del positivismo, diatriba che si sarebbe poi attenuata solo dopo i lavori di Ernesto De Martino sull'etnologia storicistica. \nMolte furono le sue pubblicazioni, che spaziano su un ampio ventaglio di discipline umanistiche, ma tutte accomunate da un unico motivo di fondo essenzialmente riconducibile al costante intento \u2013 della Naselli \u2013 di perseguire comunque un'indagine storico-filologica sul folklore e le tradizioni popolari, spesso condotta con taglio interdisciplinare (ma sempre entro l'ambito delle discipline prettamente umanistiche). Fra le sue moltissime pubblicazioni, degno di nota \u00e8 il saggio sul linguista veneto Alessandro Citolini, autore di una prima opera sulla grammatica italiana (e poco conosciuto perch\u00e9 vissuto e morto a Londra intorno al 1582), cos\u00ec come la monografia \"Studi di letteratura antica siciliana\" (1935). La Naselli si interess\u00f2 anche di problemi di storia della lingua e della letteratura italiana, cos\u00ec come di storia civile, religiosa e politica siciliana, in particolare dell'area etnea.\nParte dell'opera della Naselli, verr\u00e0 poi ripresa e continuata da Santi Correnti."}
{"id": "1633167", "revid": "339392", "url": "https://it.wikipedia.org/wiki?curid=1633167", "title": "MSG (album)", "text": ""}
{"id": "1633168", "revid": "79968", "url": "https://it.wikipedia.org/wiki?curid=1633168", "title": "Id Tech 3", "text": "id Tech 3 \u00e8 un motore grafico per sparatutto in prima persona, sviluppato da id Software per \"Quake III Arena\". \u00c8 il successore dell'id Tech 2, motore grafico di \"Quake 2\", dal quale eredita diverse parti del codice.\nCaratteristiche.\nid Tech 3 supporta modelli 3D in formato MD3, che consente, rispetto al formato MD2 usato in Quake II, animazioni pi\u00f9 elaborate e realistiche basate sui vertici; \u00e8 inoltre possibile creare superfici curve realistiche, utili in particolare modo per la realizzazione di strutture organiche o strutture architettoniche ad arco.\nVengono poi introdotti gli shader, per rendere meglio i vari materiali presenti nei livelli, la modalit\u00e0 di rendering a 32 bit di colori, ombre proiettate rispettando il modello 3D, e l'effetto di nebbia volumetrica.\nEssendo nato per un gioco principalmente multiplayer, anche il motore di rete \u00e8 stato migliorato rispetto al precedente.\nRispetto al Tech2 Carmack dovette comunque fare alcune rinunce:\nCodice sorgente.\nIl codice sorgente del motore grafico, inizialmente closed source (nei primi anni 2000 l'engine \u00e8 stato utilizzato per vari giochi da alcune software house che ne avevano acquistato la licenza), \u00e8 stato successivamente rilasciato con licenza open source (il 19 agosto 2005, sotto licenza GNU GPL).\nioquake3.\nUno dei port pi\u00f9 noti \u00e8 \"ioquake3\", che migliora il motore grafico sotto diversi aspetti, eliminando alcuni bug e aggiungendo caratteristiche. Per installare ioquake3 \u00e8 necessario possedere Quake 3 Arena, da cui devono venire prelevati i file (come le texture) che sono sempre sotto il copyright della idSoftware.\nFra le varie caratteristiche aggiunte, il supporto per IPv6, ed il supporto multiutente in ambiente Windows (ogni utente del PC ha le proprie impostazioni separate, contenute nella cartella \"dati applicazioni\").\nioquake3 mette a disposizione il proprio codice sorgente con licenza GNU GPL, che altri sviluppatori possono utilizzare per creare mod compatibili o veri e propri giochi \"stand-alone\", come successo ad esempio per \"OpenArena\" (quest'ultimo gioco \u00e8 completamente gratuito e non legato al possesso di Quake 3: le texture, le mappe ed i modelli poligonali della id Software protetti da copyright sono stati sostituiti, e l'intero pacchetto \u00e8 distribuito sotto licenza GPL).\nAltri giochi basati sul motore modificato di ioquake3 sono \"Tremulous\", \"World of Padman\" ed \"Urban Terror\"."}
{"id": "1633169", "revid": "729019", "url": "https://it.wikipedia.org/wiki?curid=1633169", "title": "Ramona Neubert", "text": "A inizio anni '80 ha battuto quattro volte il record del mondo dell'eptathlon, primato che ha conservato dal 24 maggio 1981 al 6 maggio 1984."}
{"id": "1633171", "revid": "1573940", "url": "https://it.wikipedia.org/wiki?curid=1633171", "title": "Melopsittacus undulatus", "text": "Il parrocchetto ondulato o pappagallino ondulato (Melopsittacus undulatus ()) \u00e8 un uccello appartenente alla famiglia degli Psittaculidi. \u00c8 l'unica specie del genere Melopsittacus. La specie \u00e8 conosciuta anche con il nome di parrocchetto australiano, ondulato di colore o pi\u00f9 comunemente \"cocorita\".\nEtimologia.\nIl nome \"Melopsittacus\" deriva dal greco e significa \"pappagallo melodioso\".\nDescrizione.\nTaglia di 15\u00a0\u2013 20\u00a0cm, anche se in taluni casi, nella razza comunemente detta \"inglese\", o \"ondulato di forma e posizione\", per la nativa selezione, arriva anche a 22\u201324\u00a0cm.\nBiologia.\nUccello coloniale, in natura vive e nidifica in gruppo. \nL'aspettativa di vita media in cattivit\u00e0 \u00e8 di 8-10 anni, mentre in natura \u00e8 di 3-4 anni. \nSecondo una ricerca apparsa sulla rivista \u201cProceedings of the National Academy of Sciences\u201d questo animale sarebbe in grado di rilevare, all'interno di un linguaggio, la struttura generale della successione di suoni (accenti, ripetizioni ecc.), e questo consente di utilizzarla per classificare correttamente le sillabe presenti in nuove frasi.\nRiproduzione.\nDopo l'accoppiamento depone dalle 4 alle 6 uova candide che cova per circa 18 giorni.\nI novelli sono alimentati da entrambi i genitori con il \"latte di pappagallo\", secrezione oleosa prodotta da ghiandole poste all'altezza della gola, che si attivano nel periodo riproduttivo. A sei settimane i giovani sono indipendenti e si possono allontanare dalla coppia.\n\u00c8 vivamente sconsigliato far riprodurre una femmina di et\u00e0 inferiore ai dieci mesi in quanto potrebbero presentarsi problemi, anche letali, come la ritenzione dell'uovo.\nDistribuzione e habitat.\nOriginario dell'Australia, con preferenza per le zone semi desertiche, pu\u00f2 adattarsi a diversi ambienti e climi, resistendo a temperature che oscillano tra i 4 \u00b0C e i 35\u00a0\u00b0C (preferibilmente intorno ai 20-25\u00a0\u00b0C).\nVariet\u00e0.\nLe cocorite si distinguono in due gruppi: serie verde e serie blu. I soggetti serie verde sono dominanti rispetto ai soggetti serie blu, quindi, se si accoppiassero un soggetto serie blu e un soggetto serie verde, entrambi puri (cio\u00e8 portatori di niente), la prole sar\u00e0 100% serie verde/blu (il segno / sta per \"portatore di\"). Se si accoppia un verde/blu con un blu puro, la prole sar\u00e0 50% verdi/blu e 50% blu puri. Nessun soggetto pu\u00f2 essere portatore di verde in quanto il verde \u00e8 dominante e quindi inibisce la comparsa di altri fattori. Viceversa il carattere recessivo \u00e8 un carattere che per manifestarsi ha bisogno di essere presente in entrambi i genitori, a livello fenotipico (quindi entrambi i genitori col carattere recessivo visibile esteticamente) o a livello genotipico (quindi entrambi portatori del carattere recessivo), ad esempio, accoppiando un verde/blu con un altro verde/blu, la prole sar\u00e0 50% verde/blu e 25% blu puro in quanto entrambi i genitori presentano il blu a livello genotipico e 25% verdi omozigoti.\nUn altro gruppo \u00e8 quello delle mutazioni legate al sesso, come ad esempio gli -ino, gli ala merlettata, gli opali, i corpo chiaro e i cannella: basta solo il padre per far manifestare un carattere legato al sesso, il padre pu\u00f2 presentare il carattere legato al sesso sia a livello genotipico sia a livello fenotipico. Ad esempio, dall'accoppiamento maschio cannella e femmina normale (qualunque mutazione), la prole sar\u00e0 50% cannella e 50% normale, il discorso vale anche se il padre \u00e8 solo portatore di cannella. Da femmina cannella e maschio normale la prole sar\u00e0 50% maschi portatori di cannella e 50% femmine normali.\nEsempi di mutazioni dominanti: serie verde, pezzati dominanti, pezzati a remigranti chiare (clearflight) ala perlata, faccia gialla (serie blu), crestati e antracite.\nEsempi di mutazioni recessive: Serie blu, pezzato recessivo, ala grigia, ala chiara, fulvo.\nBasta un genitore dominante per avere una prole composta da maschi e femmine dominanti.\nDetto ci\u00f2, non \u00e8 possibile \"prevedere\" la prole di una coppia conoscendo solo il loro fenotipo, ma \u00e8 necessario essere a conoscenza anche del loro genotipo.\nDistinzione tra maschi e femmine.\nIl sesso di questi pappagalli \u00e8 determinato dal colore della cera del becco. Dal blu al violaceo per i maschi e rosa o tendente al beige per le femmine.\nCuriosit\u00e0.\nLa cocorita \u00e8 il terzo animale pi\u00f9 allevato al mondo dopo il cane e il gatto."}
{"id": "1633175", "revid": "123567", "url": "https://it.wikipedia.org/wiki?curid=1633175", "title": "Iure feudi", "text": ""}
{"id": "1633177", "revid": "260676", "url": "https://it.wikipedia.org/wiki?curid=1633177", "title": "Cafebabel.com", "text": "Caf\u00e9babel \u00e8 una rivista di attualit\u00e0 europea tradotta in 6 lingue: inglese, francese, spagnolo, tedesco, polacco e italiano. Caf\u00e9babel \u00e8 un media europeo basato sul giornalismo partecipativo che consente agli internauti di scrivere, nella loro lingua madre, articoli poi meticolosamente editati da un gruppo di giornalisti professionisti.\nEdita dall'associazione Babel International, \u00e8 stata fondata a Strasburgo nel 2001 sulla base di un'idea di Adriano Farano, poi diventato direttore e amministratore delegato della testata, e di Nicola Dell'Arciprete (ex presidente dell'associazione), all'epoca studenti borsisti del Progetto Erasmus. Caf\u00e9babel ha i suoi uffici a Parigi, dove dal 2003 si trova la Redazione Centrale Europea, diretta attualmente da Adriano Farano, Alexandre Heully e Simon Loubris.\nCaf\u00e9babel mira a contribuire all'emergenza di un'opinione pubblica europea offrendo ogni giorno una prospettiva transnazionale all'attualit\u00e0. Organizza anche dibattiti e conferenze in numerose citt\u00e0 europee."}
{"id": "1633192", "revid": "466539", "url": "https://it.wikipedia.org/wiki?curid=1633192", "title": "Viktor Zaslavskij", "text": "Biografia.\nLaureato in storia presso l'Universit\u00e0 Statale di Leningrado, fu professore ordinario di sociologia politica presso la facolt\u00e0 di scienze politiche dell'universit\u00e0 Luiss Guido Carli di Roma.\nIl suo saggio \"Togliatti e Stalin\", scritto in collaborazione con la moglie Elena Aga Rossi, anche lei storica, si basa su documenti inediti provenienti dagli archivi di Mosca, aperti al pubblico dopo la caduta del Comunismo, riguardanti l'attivit\u00e0 del PCI (in particolare la cosiddetta \"svolta di Salerno\") e la politica italiana dell'immediato dopoguerra. Contiene le sue traduzioni dei rapporti ai suoi superiori dell'ambasciatore sovietico in Italia Michail Kostyl\u0451v.\nZaslavskij ha collaborato con i quotidiani \"Il Messaggero\" e \"L'Occidentale\". \u00c8 stato consulente della Commissione parlamentare d'inchiesta sul terrorismo in Italia e sulle cause della mancata individuazione dei responsabili delle stragi, che ha affidato a Zaslavskij il compito di far luce sull'apparato paramilitare del PCI.\nPremi e riconoscimenti.\nNel 2009 ha vinto il \"Premio Ignazio Silone\", assegnatogli alla memoria, perch\u00e9 scomparso pochi giorni prima della cerimonia di premiazione."}
{"id": "1633194", "revid": "287204", "url": "https://it.wikipedia.org/wiki?curid=1633194", "title": "Anhembi", "text": "Anhembi \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633197", "revid": "287204", "url": "https://it.wikipedia.org/wiki?curid=1633197", "title": "Bofete", "text": "Bofete \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633200", "revid": "767487", "url": "https://it.wikipedia.org/wiki?curid=1633200", "title": "Michi Dei Rossi", "text": "Biografia.\nNegli anni Sessanta Michi Dei Rossi ha suonato con il gruppo degli \"Hopopi\", che all'epoca era un gruppo di punta sulla scena veneziana. Dopo l'entrata nelle \"Orme\" costru\u00ec il background ritmico per i fraseggi alle tastiere di Tony Pagliuca.\nDurante il periodo di notoriet\u00e0 del gruppo - gli anni Settanta - non si occup\u00f2 della stesura di testi e musiche, sebbene pezzi come \"Aliante\" siano imperniati sulle strutture della sua batteria.\nDurante il periodo classicheggiante del gruppo, durante il quale furono prodotti album come \"Florian\" e \"Piccola rapsodia dell'ape\", egli port\u00f2 un valente e corposo contributo melodico, esibendosi al vibrafono\u02d0 va comunque detto che Dei Rossi non rimpiange affatto quel periodo creativo del complesso.\nHa anche contribuito alla realizzazione del primo album da solista di Aldo Tagliapietra, \"...nella notte\".\nA partire dagli inizi degli anni Novanta, con l'uscita di scena di Tony Pagliuca, ha iniziato anche a contribuire alla stesura dei pezzi."}
{"id": "1633201", "revid": "124523927", "url": "https://it.wikipedia.org/wiki?curid=1633201", "title": "Il mare calmo della sera", "text": "Il mare calmo della sera \u00e8 il primo album del tenore italiano Andrea Bocelli pubblicato nel 1994 dall'etichetta discografica Sugar (RTI Music/Ricordi).\nDescrizione.\nOltre alla title-track del disco, con la quale Bocelli ha vinto il Festival di Sanremo 1994 nella sezione \"Nuove proposte\", ci sono opere di Giuseppe Verdi e Giacomo Puccini, compositori tra i pi\u00f9 amati del tenore, \"Miserere\" e \"Caruso\" di Lucio Dalla.\nL'album contiene tra l'altro la canzone \"Vivere\", cantata con Gerardina Trovato."}
{"id": "1633202", "revid": "287204", "url": "https://it.wikipedia.org/wiki?curid=1633202", "title": "Botucatu", "text": "Botucatu \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633206", "revid": "123567", "url": "https://it.wikipedia.org/wiki?curid=1633206", "title": "Grumello (Paisco Loveno)", "text": ""}
{"id": "1633207", "revid": "767487", "url": "https://it.wikipedia.org/wiki?curid=1633207", "title": "Chetro &amp; Co.", "text": "Chetro &amp; Co. \u00e8 stato un gruppo musicale rock psichedelico di Roma, fondato nel 1967, tra i primi in Italia a dedicarsi alla psichedelia insieme a Le Stelle di Mario Schifano.\nStoria del gruppo.\nPur essendo un duo, formato da Ettore De Carolis e Gianfranco Coletta, i \"Chetro &amp; Co.\" collaboravano per la parte ritmica con il batterista jazz Geg\u00e8 Munari e il bassista Gianni Ripani.\nIl duo fu assistito dal regista Pier Paolo Pasolini, i cui versi (da una poesia chiamata \"Notturno\") vennero usati come testi per \"Danze della sera\", considerato tra i migliori singoli psichedelici mai realizzati in Italia.\nNella registrazione De Carolis usa la violaccia, uno strumento di sua invenzione, ad arco, con 6 o 10 corde (l'aspetto ricorda quello di una ghironda), mentre nel brano sul lato B, \"Le pietre numerate\", vi \u00e8 una sezione di ance doppie (un oboe, un corno inglese ed un heckelphon)."}
{"id": "1633208", "revid": "439868", "url": "https://it.wikipedia.org/wiki?curid=1633208", "title": "Conchas", "text": "Conchas \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633209", "revid": "92723", "url": "https://it.wikipedia.org/wiki?curid=1633209", "title": "Bubblegum Crash", "text": " \u00e8 una serie anime OAV che consta di tre episodi pubblicati nel 1991. \u00c8 un sequel diretto di \"Bubblegum Crisis\".\nTrama.\nLa saga della Knight Sabers continua con il gruppo che cerca di scoprire chi o cosa si nasconde dietro la recente serie di furti omicidi e malfunzionamenti di Boomers, che sono in qualche modo correlati con la creazione di un modello di intelligenza artificiale avanzata. E in questi nuovi episodi non mancheranno neppure conflitti interni al gruppo delle Sabers."}
{"id": "1633210", "revid": "287204", "url": "https://it.wikipedia.org/wiki?curid=1633210", "title": "Pardinho", "text": "Pardinho \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633214", "revid": "1712526", "url": "https://it.wikipedia.org/wiki?curid=1633214", "title": "Basil Spence", "text": "Opere.\nTra le opere significative si segnala anche il palazzo dell'ambasciata del Regno Unito in Italia a Roma, di fianco alle mura aureliane in prossimit\u00e0 di Porta Pia, l'estensione del Palazzo delle Nazioni Unite a Ginevra, l'estensione del Parlamento a Wellington in Nuova Zelanda. All'Expo del 1967 in Canada rappresenta la Gran Bretagna al padiglione britannico.\nDal 1958 al 1960 \u00e8 stato presidente del Royal Institute of British Architects e dal 1961 al 1968 Spence \u00e8 stato professore di architettura alla Royal Academy of Arts.\nIl 23 febbraio 2012, a 50 anni dalla ricostruzione della Cattedrale di Coventry, la Royal Mail pubblica un francobollo commemorativo in onore all'architetto che cur\u00f2 il progetto."}
{"id": "1633217", "revid": "287204", "url": "https://it.wikipedia.org/wiki?curid=1633217", "title": "Prat\u00e2nia", "text": "Prat\u00e2nia \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu."}
{"id": "1633222", "revid": "767487", "url": "https://it.wikipedia.org/wiki?curid=1633222", "title": "MSG (1991)", "text": "MSG \u00e8 il settimo album della band McAuley Schenker Group pubblicato nel 1991 per la Impact Records.\nSi tratta del secondo album dei Michael Schenker Group dal titolo omonimo, tuttavia l'acronimo di questo album sta per McAuley Schenker Group, dalla collaborazione con il cantante Robin McAuley, al contrario del disco omonimo precedente che indicava semplicemente Michael Schenker Group.\nQuesto disco rappresenta quindi il terzo album della trilogia dei McAuley Schenker Group, preceduto da \"Perfect Timing\" (1987) e \"Save Yourself\" (1989)."}
{"id": "1633225", "revid": "1645873", "url": "https://it.wikipedia.org/wiki?curid=1633225", "title": "Inno scozzese", "text": "La Scozia non ha alcun inno ufficiale, ma ne ha alcuni non ufficiali: i principali sono \"Scotland the Brave\", \"Flower of Scotland\" e \"Scots Wha Hae\". Nel 2009 un sondaggio rivel\u00f2 come il 41% di preferenze per \"Flower of Scotland\".\nBrani proposti.\nScotland the brave.\nScotland the Brave \u00e8 una canzone patriottica scozzese. In un sondaggio online \u00e8 stata seconda a \"Flower of Scotland\" come futuro inno ufficiale scozzese.\n\"Scotland the Brave\" \u00e8 anche la marcia ufficiale del \"Royal Regiment of Scotland\".\nLa melodia \u00e8 originaria del XX secolo.\nFlower of Scotland.\nFlower of Scotland \u00e8 stata composta da Roy Williamson, componente del gruppo musicale folk The Corries, nel 1966.\n\u00c8 stata scelta come futuro inno ufficiale scozzese in un sondaggio online. Attualmente viene suonata prima delle partite delle nazionali scozzesi di calcio e rugby.\nScots Wha Hae.\nScots Wha Hae \u00e8 il terzo inno non ufficiale della Scozia.\n\u00c8 il meno noto, e, , se la Scozia avr\u00e0 in futuro un inno ufficiale non verr\u00e0 scelto.\nAltri.\nAltre canzoni popolari scozzesi sono \"Highland Cathedral\" e \"A Man's A Man for A' That\"."}
{"id": "1633227", "revid": "116889424", "url": "https://it.wikipedia.org/wiki?curid=1633227", "title": "Maria d'Ungheria", "text": "Con il nome di Maria d'Ungheria si identificano tre personaggi storici:"}
{"id": "1633228", "revid": "599013", "url": "https://it.wikipedia.org/wiki?curid=1633228", "title": "Elena Prochorova", "text": "Nel 2005 \u00e8 risultata positiva ad un controllo antidoping ed \u00e8 stata sospesa per un anno dalla IAAF."}
{"id": "1633237", "revid": "104265", "url": "https://it.wikipedia.org/wiki?curid=1633237", "title": "Direct-Shift Gearbox", "text": "Il Direct-Shift Gearbox, in tedesco Direkt-schalt getriebe, sigla DSG, \u00e8 un cambio a doppia frizione automatico a controllo elettronico, utilizzabile in modalit\u00e0 automatica o semiautomatica, sviluppato dall'azienda statunitense BorgWarner e inizialmente concesso in licenza al Gruppo Volkswagen.\nDescrizione.\nIl cambio \u00e8 dotato di un doppio albero primario (coassiali) e da due alberi secondari (pu\u00f2 essere realizzato anche con un solo albero secondario) e di altrettante frizioni, che comandano il doppio albero primario.\nIl funzionamento.\nPer semplicit\u00e0, \u00e8 meglio immaginarlo come costituito dall'unione di due cambi manuali robotizzati funzionanti come un'unica unit\u00e0.\nUtilizzando la tecnica della doppia frizione e del doppio albero, il tempo di cambiata dipende esclusivamente dal tempo di commutazione della frizione, anche se questo \u00e8 valido solo in un unico verso di cambiata, generalmente dal rapporto pi\u00f9 basso a quello pi\u00f9 alto.\nUso.\n\u00c8 stato adottato inizialmente sulle automobili del gruppo Volkswagen, esordendo sulla Golf R32 del 2003, e ora \u00e8 in rapida diffusione su modelli di altre case automobilistiche, sempre del gruppo Volkswagen, fra le quali \u0160koda, Audi, Seat e Porsche.\nAttualmente \u00e8 disponibile per motorizzazioni montate in posizione anteriore trasversale a due o quattro ruote motrici. La Bugatti Veyron \u00e8 l'unica eccezione, in quanto il suo cambio \u00e8 stato sviluppato .\nUn cambio di questo tipo viene usato anche sulla motocicletta Honda VFR 1200F (la prima delle moto con tale soluzione)"}
{"id": "1633238", "revid": "78273", "url": "https://it.wikipedia.org/wiki?curid=1633238", "title": "Maria Arpad d'Ungheria", "text": ""}
{"id": "1633246", "revid": "287204", "url": "https://it.wikipedia.org/wiki?curid=1633246", "title": "S\u00e3o Manuel", "text": "S\u00e3o Manuel \u00e8 un comune del Brasile nello Stato di San Paolo, parte della mesoregione di Bauru e della microregione di Botucatu.\nStoria.\nIl villaggio di S\u00e3o Manuel fu fondato nel 1870 e, nel 1872, fu costruita una cappella nelle terre di Manuel Gomes de Faria, in lode a S\u00e3o Manuel.\nLa regione era gi\u00e0 visitata da carovane di bandeirantes in viaggio verso la regione del Mato Grosso.\nIl villaggio, il 7 aprile 1880, per legge imperiale, pass\u00f2 alla parrocchia nel comune di Botucatu.\nIl 10 marzo 1885 il villaggio divenne una citt\u00e0 e fu chiamato \"S\u00e3o Manuel do Para\u00edso\".\nDalla fine della schiavit\u00f9 in Brasile, con la Lei \u00c1urea firmata dalla principessa Isabella del Brasile, il comune, cos\u00ec come tante altre citt\u00e0 brasiliane, ha accolto molti immigrati italiani in cerca di lavoro e alla ricerca di una nuova vita nel Nuovo Mondo.\nAgli inizi del XX secolo, lo sviluppo del comune era guidato dalle piantagioni di caff\u00e8.\nAttualmente, la coltura predominante \u00e8 la canna da zucchero."}
{"id": "1633248", "revid": "287204", "url": "https://it.wikipedia.org/wiki?curid=1633248", "title": "Arthur Grumiaux", "text": "Biografia.\nIl barone Arthur Grumiaux nacque a Villers-Perwin, nei pressi di Charleroi. Il carattere sobrio e intenso delle sue interpretazioni, e la sonorit\u00e0 pura del suo violino hanno potuto esprimersi con tutte le pi\u00f9 importanti orchestre del mondo.\nInizi\u00f2 lo studio del violino e del pianoforte sotto la guida del nonno, all'et\u00e0 di tre anni. A sei anni entra al conservatorio di Charleroi per poi perfezionarsi al conservatorio di Bruxelles nella classe di Alfred Dubois, un allievo di Eug\u00e8ne Ysa\u00ffe, ma furono per lui molto proficui anche i contatti con Georges Enesco.\nNel 1939, Dopo aver vinto il premio Henri Vieuxtemps, diede il suo primo importante concerto a Bruxelles al Palais des Beaux-Arts sotto la direzione di Charles M\u00fcnch, eseguendo il concerto di Felix Mendelssohn-Bartholdy.\nNel dopoguerra, dopo il forzato intervallo dovuto all'invasione nazista del Belgio, ha inizio la sua carriera vera e propria, fatta di tourn\u00e9e, collaborazioni ed incisioni di altissimo livello.\nIl sodalizio artistico con la pianista rumena Clara Haskil sar\u00e0 quanto mai fruttuoso: collaborarono dal 1953 al 1960, registrando assieme l'integrale delle sonate di Beethoven, e sei sonate di Mozart.\nSebbene non sia stato - inspiegabilmente - annoverato in maniera unanime tra gli dei dell'ideale Olimpo dei violinisti del '900, come Heifetz, Menuhin, Stern, Perlman o Oistrakh, la sua reputazione \u00e8 sempre stata altissima, soprattutto tra gli stessi violinisti, che hanno preso come punto di riferimento il suo stile impeccabile.\nNel 1986 mor\u00ec a Bruxelles.\nRegistrazioni.\nLe registrazioni di Grumiaux includono oltre 30 incisioni, quasi tutte per la Philips, ma ha anche registrato per EMI, Belart and Music &amp; Arts. Si tratta di composizioni di Bach, Beethoven, Brahms, Mozart e Schubert, ma anche di Ravel, Debussy, Bruch e Franck.\nCi restano di Grumiaux anche alcune testimonianze video:\nOnorificenze.\nNel 1972, il re Baldovino gli ha conferito il titolo nobiliare di barone, cos\u00ec come era successo in passato a Paganini.\nNel 1996, il conservatorio di Charleroi \u00e8 stato ribattezzato in suo onore \"Conservatoire Arthur Grumiaux\".\nViolini.\nSuon\u00f2 sia su un Guarneri che su degli Stradivari, ma ebbe anche alcuni Guadagnini.\nIl Guarneri, che utilizzava generalmente in concerto, era il Guarneri del Gesu \"Rose\" del 1744.\nGli Stradivari erano il \"Ex-General Dupont\" del 1727 e il Tiziano del 1715, appartenuto a Efrem Zimbalist."}
{"id": "1633250", "revid": "1793900", "url": "https://it.wikipedia.org/wiki?curid=1633250", "title": "Palazzo dei Priori (Fermo)", "text": "Il Palazzo dei Priori \u00e8 un importante edificio storico della citt\u00e0 di Fermo, nelle Marche meridionali.\nCollegato attraverso una loggetta aerea, il cosiddetto \"Passetto\", al \"Palazzo degli Studi\" in fondo a Piazza del Popolo. Attualmente \u00e8 sede del Comune, della Pinacoteca e della Biblioteca comunali.\nStoria.\nLa costruzione \u00e8 il risultato ottenuto dall'unione di due edifici, un palazzo nobiliare del XIII secolo, che occupava la parte nord dell'attuale palazzo, appartenuto a Rinaldo di Giorgio e la \"chiesa di San Martino\", che occupava la parte sud.\nQuest'ultima antichissima chiesa dava anche il nome alla piazza gi\u00e0 dal 500-700 d.C., anche se la prima notizia certa risale all'anno 1154 quando risultava appartenente al Monastero di San Savino.\nLa storia delle modernizzazioni del palazzo avvenute nel corso dei secoli comincia nel 1296, quando il comune di Fermo decide di costruirvi il \"palazzo del Capitano del Popolo\". Dal 1396, un secolo dopo, il palazzo ospiter\u00e0 il \"Collegio dei Priori\" che esercitava gi\u00e0 potere esecutivo dal 1297, ed ivi il Collegio rester\u00e0 per quattrocento anni, fino a quando, dopo la rivoluzione francese, cadranno tutte le vecchie istituzioni compreso il Collegio.\nArchitettura.\nL'attuale aspetto del Palazzo prospiciente la piazza, rialzato di circa tre metri sul livello stradale rispetto agli edifici originali, \u00e8 dovuto al progetto risalente alla prima met\u00e0 del Seicento, che gli ha dato la particolare apertura a ventaglio. L'unica loggia centrale ospita la statua in bronzo di papa Sisto V, realizzata da Accursio Baldi, detto il Sansovino, nel 1588.\nIl palazzo era anche dotato di una torre campanaria, oggi demolita, di cui non si hanno notizie certe tranne che era probabilmente ancora esistente nel XVII secolo.\nL'edificio si articola su tre piani ed ospita dal 1986 la Pinacoteca Civica ed il Museo Archeologico, nonch\u00e9 le sale di rappresentanza quali il Gabinetto del Sindaco, sala rossa, sala degli stemmi, sala dei costumi, sala del consiglio, sala dei ritratti.\nIl piano terra dell'edificio ospita oggi gli uffici della Polizia Municipale, l'ufficio turistico e la Biglietteria dei Musei Civici. Il primo piano accoglie il visitatore nelle sale di rappresentanza e nel Museo Archeologico che ospita la collezione permanente \"Dai Villanoviani ai Piceni\", oltre alla Sala dei Ritratti adibita a sala congressi e concerti. Al secondo piano la pinacoteca civica e la sala del mappamondo concludono la visita.\nSala del Mappamondo.\nVenne costruita al posto della \"Sala della Commedia\" nel 1688 per volere dal Cardinale Decio Azzolino il Giovane che vi impiant\u00f2 la biblioteca in omaggio alla regina Cristina di Svezia, allora sua ospite.\nSala dei ritratti.\nFu utilizzata fino alla fine del Settecento per allestimenti teatrali e chiamata la \"Sala delle commedie\". Attualmente ospita le effigi di nove cardinali fermani tra cui Decio Azzolino il Giovane, e quelle di ventuno uomini illustri donate dall'arcivescovo di Fermo Domenico Pinelli e facenti parte un tempo della raccolta di Leone XI.\nVi si pu\u00f2 assistere oggi a concerti, convegni ed ospita importanti congressi nazionali."}
{"id": "1633253", "revid": "599013", "url": "https://it.wikipedia.org/wiki?curid=1633253", "title": "Sabine Braun", "text": "Biografia.\nLa sua carriera internazionale inizia nel 1983, quando conquista l'argento ai campionati europei juniores.\nNel 1984 si piazza 6\u00aa ai Giochi olimpici di Los Angeles, ma il risultato migliore lo ottiene a Barcellona 1992, quando con 6.649 punti vince il bronzo dietro a Jackie Joyner-Kersee e Irina Belova.\nAi mondiali vince l'oro nel 1991 e nel 1997 oltre all'argento nel 1993. Agli Europei conquista due volte la prima piazza: nel 1990 e nel 1994, piazzandosi seconda nel 2002, alla sua ultima gara.\nNel 1997 ha stabilito la miglior prestazione mondiale stagionale. Inoltre \u00e8 la detentrice del record tedesco."}
{"id": "1633260", "revid": "149587", "url": "https://it.wikipedia.org/wiki?curid=1633260", "title": "Palazzo dei Priori di Fermo", "text": ""}
{"id": "1633264", "revid": "1456895", "url": "https://it.wikipedia.org/wiki?curid=1633264", "title": "Victoria Cross", "text": "La Victoria Cross \u00e8 la pi\u00f9 alta onorificenza militare assegnata per il valore \"di fronte al nemico\" ai membri delle forze armate di alcune nazioni del Commonwealth e di alcuni territori dell'ex Impero britannico. Questa decorazione ha la precedenza su ogni altro ordine, decorazione e medaglia. Pu\u00f2 essere assegnata a una persona di qualsiasi grado militare in qualsiasi servizio e ai civili sotto comando militare. Viene conferita dalla Monarchia britannica durante un'investitura che si tiene a Buckingham Palace. \u00c8 la decorazione pi\u00f9 elevata assieme alla George Cross, l'equivalente onorificenza per il valore mostrato non \"di fronte al nemico\".\nLa Victoria Cross fu introdotta il 29 gennaio 1856 dalla Regina Vittoria per ricompensare le azioni valorose durante la Guerra di Crimea. Da allora la medaglia \u00e8 stata conferita 1356 volte a 1353 persone. Solo 14 medaglie sono state assegnate dopo la Seconda guerra mondiale. Si racconta che il metallo di cui \u00e8 composta proviene da un cannone russo catturato durante l'Assedio di Sebastopoli, ma delle ricerche recenti hanno sollevato dei dubbi e suggeriscono altre origini. A causa della sua rarit\u00e0, \u00e8 molto preziosa e pu\u00f2 raggiungere un valore di 200\u00a0000 sterline all'asta. Esistono varie collezioni pubbliche e private, la pi\u00f9 famosa delle quali appartiene a Lord Ashcroft e comprende pi\u00f9 di un decimo di tutte le Victoria Cross assegnate.\nOrigine.\nNel 1854, dopo 40 anni di pace, il Regno Unito si trov\u00f2 in conflitto contro la Russia. La Guerra di Crimea fu una delle prime guerre dove venne utilizzato un sistema di documentazione moderno, e i dispacci di William Howard Russell contenevano le descrizioni di molte azioni di coraggio e valore di soldati britannici che non erano ricompensate.\nPrima della guerra di Crimea, non era presente un sistema ufficiale e standardizzato per il riconoscimento del valore nelle forze armate britanniche. Gli ufficiali potevano ricevere onorificenze come l'Ordine del Bagno, mentre per atti di valore minore veniva effettuata una menzione nei dispacci. Questa struttura era di fatto molto limitata, e in pratica le onorificenze come l'Ordine del Bagno erano ristrette agli ufficiali da campo. Le menzioni nei dispacci erano in gran parte limitate a quelli che erano osservati direttamente dai comandanti sul campo e generalmente membri dello staff del comandante.\nAltre nazioni europee possedevano onorificenze che non discriminavano la classe o il rango delle persone; la Francia conferiva la Legione d'onore agli ufficiali e la M\u00e9daille militaire agli altri soldati, mentre i Paesi Bassi conferivano l'Ordine Militare di Guglielmo. Tra la popolazione e la corte reale stava crescendo il desiderio di una nuova onorificenza per riconoscere gli atti di valore. La regina Vittoria eman\u00f2 un'autorizzazione firmata il 29 gennaio 1856 (pubblicata sulla gazzetta di Londra il 5 febbraio 1856) per costituire ufficialmente la Victoria Cross. L'ordine venne retrodatato al 1854 per poterla conferire a coloro che avevano compiuto atti di valore durante la Guerra di Crimea.\nLa Regina Vittoria incaric\u00f2 l'ufficio di guerra di creare una nuova medaglia che non avrebbe dovuto considerare la nascita o la classe. Essa venne pensata come una decorazione semplice che sarebbe dovuta essere di grande valore ed entusiasticamente considerata da coloro che prestavano il servizio militare. Per mantenere la semplicit\u00e0, la Regina Vittoria, sotto al guida del Principe Consorte Alberto, prefer\u00ec il nome \"Victoria Cross\", invece di \"The Military Order of Victoria\". L'autorizzazione originale affermava che la Victoria Cross sarebbe stata conferita solo ai soldati che avevano prestato servizio in presenza di un nemico e avevano compiuto gesti di valore o devozione. La prima cerimonia si tenne il 26 giugno 1857, e in quella occasione la Regina confer\u00ec la Victoria Cross a 62 dei 111 destinatari per la Guerra di Crimea durante una cerimonia ad Hyde Park.\nUfficialmente le Victoria Cross furono fuse nel bronzo di due cannoni russi catturati dopo l'Assedio di Sebastopoli. Lo storico John Glanfield, attraverso l'uso dei raggi X su antiche Victoria Cross, stabil\u00ec che il metallo utilizzato era derivato da antiche armi cinesi e non era di origini russe. Viene quindi ipotizzato che le armi erano di origine cinese e vennero catturate e riutilizzate dai russi a Sebastopoli. Inoltre alcune medaglie create durante la Prima guerra mondiale potrebbero essere composte di metalli provenienti dalla Societ\u00e0 di giustizia e concordia, ma il metallo originale venne utilizzato nuovamente dopo la guerra. Si pensa anche che tra il 1942 e il 1945 venne utilizzato del metallo proveniente da un'altra fonte per creare cinque Victoria Cross.\nLe canne dei cannoni in questione erano depositate fuori dalla mensa ufficiali alle Royal Artillery Barracks a Woolwich. Mentre un'altra porzione, di 10\u00a0kg, \u00e8 conservata presso il 15\u00ba reggimento del Royal Logistic Corps a Donnington e pu\u00f2 essere spostata solo sotto scorta armata. \u00c8 stato stimato che da questa fonte potrebbero essere create circa 80-85 medaglie. Dalla sua creazione solo i gioiellieri della Hancocks di Londra, sono autorizzati a fabbricare la medaglia.\nAspetto.\nL'aspetto \u00e8 a forma di Croce patente a cerchio alta 41\u00a0mm, larga 36\u00a0mm, con l'incisione di una corona sormontata da un leone e la scritta (per il valore). Originalmente doveva essere presente la scritta (per il coraggio), ma fu cambiato su suggerimento della regina Vittoria, la quale non voleva che si pensasse che solo coloro insigniti della Victoria Cross fossero stati coraggiosi in battaglia. La decorazione pesa complessivamente circa 27\u00a0g.\nLa croce \u00e8 sospesa da un anello agganciato a una \"V\" collegata ad una barra ornata con foglie d'alloro, attraverso la quale viene fatto passare il nastro. Sul rovescio viene inciso il nome, il rango, il numero e l'unit\u00e0 del destinatario ed \u00e8 presente al centro un cerchio che circonda la data in cui \u00e8 stata assegnata.\nIl nastro ha colore rosso porpora ed \u00e8 largo 38\u00a0mm. Le specifiche originali del 1856 prevedevano che il nastro fosse rosso per i destinatari dell'esercito e blu per quelli della marina. Venne tuttavia abolito il nastro di colore blu subito dopo la formazione della Royal Air Force il 1\u00ba aprile 1918. Il 22 maggio 1920 il Re Giorgio V del Regno Unito firm\u00f2 un provvedimento che stabiliva il nastro di colore rosso e veniva richiesto a tutti coloro della Marina che avevano ricevuto l'onorificenza di cambiare il nastro originale con quello del nuovo colore. Anche se ufficialmente il colore dovrebbe essere rosso, esso \u00e8 in realt\u00e0 rosso-porpora o rosso-vino.\nAssegnazione.\nLa Victoria cross \u00e8 insignita per\nNormalmente la richiesta di assegnazione viene inviata da un ufficiale e deve essere avallata da tre testimoni. Questa richiesta viene inoltrata attraverso i livelli superiori della gerarchia militare fino al \"Secretary of State for War\", ora noto come \"Secretary of State for Defence\". Infine viene presentata al monarca che approva l'assegnazione con la firma. Il riconoscimento di questo onorificenza viene sempre pubblicato nella \"London Gazzette\", con la sola eccezione dell'assegnazione al \"Milite americano ignoto\" nel 1921. I regolamenti non stabiliscono con certezza chi deve di fatto conferire la medaglia al destinatario. La Regina Vittoria disse che avrebbe voluto conferire di persona l'onorificenza e lo fece per 185 volte sulle 472 medaglie conferite durante il suo regno. Comprese le prime 62 medaglie assegnate ad Hyde Park il 26 giugno 1857, quasi 900 medaglie sono state conferite personalmente ai destinatari dal monarca regnante. Circa 300 medaglie vennero conferite da un membro della famiglia reale o da un dignitario civile o militare. Circa 150 medaglie furono inviate al destinatario o ai suoi parenti stretti, oppure non \u00e8 noto il metodo di conferimento.\nInizialmente questa medaglia non veniva conferita postuma. Tra il 1897 e l'inizio della Seconda guerra Boera infatti vennero citati nella London Gazzette i nomi di sei ufficiali con un memorandum dove veniva affermato che avrebbero ricevuto la Victoria Cross se fossero sopravvissuti. Nel settembre 1900 e nell'aprile 1901 apparvero altre tre note nella gazzetta per il valore nella seconda guerra boera. In seguito fu modificata parzialmente questa prassi e vennero assegnate l'8 agosto 1902 sei Victoria Cross postume, di cui tre a coloro che erano stati precedentemente nominati nella gazzetta. Cinque anni dopo, nel 1907, venne abolita completamente la prassi e le medaglie vennero inviate al parente pi\u00f9 vicino dei sei ufficiali citati nella gazzetta. Il regolamento non venne comunque modificato ufficialmente per includere l'assegnazione postuma fino al 1920, anche se quasi un quarto delle Victoria Cross assegnate per la Prima guerra mondiale furono postume.\nNel caso uno squadrone, una compagnia di una nave o un corpo distaccato di soldati (come i marines) compia un atto di valore nel quale tutti i membri della squadra siano considerati ugualmente valorosi, allora la Victoria Cross viene assegnata ad un ufficiale scelto da altri ufficiali, ad un sottufficiale scelto dagli altri sottufficiali e a due soldati o marinai scelti dagli altri soldati o marinai. In tutto furono assegnate 46 medaglie con questo sistema, di cui 29 durante i Moti indiani del 1857. Altre quattro medaglie vennero assegnate alla Q Battery, Royal Horse Artillery il 31 marzo 1900 durante la seconda guerra Boera. L'ultima assegnazione per l'esercito avvenne per le sei medaglie assegnate ai \"Lancashire Fusiliers\" per lo sbarco a Gallipoli il 25 aprile 1915, anche se tre delle medaglie non vennero pubblicate sulla gazzetta fino al 1917. Gli altri 7 assegnamenti vennero compiuti nella marina, tre dei quali a due Q-Ship nel 1917 e quattro per l'attacco di Zeebrugge nel 1918. Non sono stati effettuati ulteriori selezioni del genere per l'assegnazione dell'onorificenza dal 1918.\nTra il 1858 e il 1881 la Victoria Cross poteva essere assegnata per azioni compiuti \"in circostanze di estremo pericolo\" non in presenza del nemico. Sei medaglie vennero conferite durante questo periodo e cinque di esse per un singolo incidente (un naufragio nei pressi delle Isole Andamane nel 1867).\nNel 1881 venne nuovamente modificato il criterio di assegnamento e la Victoria Cross venne assegnata solo per azioni di valore \"in presenza del nemico\". A causa di questa modifica molti storici, tra cui Lord Ashcroft suggerirono che il cambiamento nella natura della guerra avrebbe comportato una diminuzione delle medaglie assegnate. L'aumento delle tecniche di combattimento a distanza ha infatti causato la diminuzione delle possibilit\u00e0 di compiere atti di valore. Dal 1940, il personale militare che si \u00e8 distinto per coraggio \"non in presenza del nemico\" viene insignito della George Cross, che in ordine di importanza viene posizionata immediatamente dopo la Victoria Cross.\nOnorificenze coloniali.\nNel 1867 la Victoria Cross venne estesa alle truppe coloniali, a seguito di una segnalazione riguardante il soldato coloniale Charles Heaphy per un'azione durante la Guerra in Nuova Zelanda nel 1864. Heaphy era sotto il comando britannico e la Victoia Cross venne pubblicata sulla gazzetta nel 1867. Lo stesso anno, il governo della Nuova Zelanda si assunse tutte le responsabilit\u00e0 per le operazioni non vennero inviate delle richieste per la Victoria Cross riguardanti le truppe locali che si distinguevano in azioni. Dopo atti coraggiosi di tre soldati neozelandesi nel novembre 1868 e nel gennaio 1869 durante la guerra della Nuova Zelanda, il 10 marzo 1869 venne creata una decorazione per i membri delle forze locali senza dover richiedere l'autorizzazione del segretario di stato per le colonie. Anche se il governatorato generale venne ripreso per l'eccesso di autorit\u00e0, questa onorificenza venne ratificata dalla Regina e venne rinominata in New Zealand Cross.\nLa questione se la richiesta potesse essere effettuata per truppe coloniali che non servivano con le truppe britanniche non venne sollevata in Nuova Zelanda, ma nel 1881 questo problema venne sollevato in Sud Africa. Il chirurgo John McCreal, un ufficiale delle forze Sudafricane fu nominato per gli atti di valore compiuti durante le ostilit\u00e0, che non erano stati approvati dal governo britannico. Fu insignito della Victoria Cross, secondo il principio che il valore in azione poteva essere riconosciuto indipendentemente dalle considerazioni politiche sulle operazioni militari. Pi\u00f9 recentemente, quattro soldati Australiani vennero insigniti della Victoria Cross per la guerra del Vietnam, anche se l'Inghilterra non fu coinvolta nel conflitto.\nLe truppe indiane non potevano inizialmente essere insignite con l'onorificenza poich\u00e9 potevano ricevere l'Indian Order of Merit dal 1837, l'onorificenza britannica pi\u00f9 antica per gli atti di valore in generale. Quando fu creata la Victoria Cross, le truppe indiane erano sotto il controllo della Compagnia Inglese delle Indie Orientali e non passarono sotto il diretto controllo della corona fino al 1860. Gli ufficiali europei e i soldati che prestarono il servizio nella Compagnia Inglese delle Indie Orientali non potevano ricevere l'Indian Order of Merit, quindi la Victoria Cross venne estesa per comprenderli nell'ottobre 1857. Fu solo alla fine del XIX secolo che si intensificarono le richieste della Victoria Cross per le truppe indiane. Esse poterono ufficialmente ricevere l'onorificenza nel 1911. La notizia della prima Victoria Cross assegnata ad un soldato delle truppe indiane apparve sulla \"London Gazette\" il 7 dicembre 1914.\nAltre onorificenze nel Commonwealth.\nRecentemente, diverse nazioni del Commonswealth hanno introdotto un proprio sistema di onorificenze, separato dal sistema britannico. Dopo la separazione dell'India nel 1947, le due nuove nazioni India e Pakistan iniziarono ad introdurre le proprie onorificenze. La Victoria Cross fu sostituita rispettivamente dalla Param Vir Chakra e dal Nishan-e-Haider, anche se le nuove nazioni continuarono a permettere a coloro insigniti della medaglia britannica di continuare a portarla. Diversi soldati e ufficiali pachistani vennero autorizzati ad indossare sia le medaglie inglesi che quelle ottenute nelle successive Guerre Indo-Pakistane. Tre nazioni del Commonwealth, Australia, Canada e Nuova Zelanda introdussero le proprie decorazioni per le azioni di coraggio e valore, sostituendo quelle britanniche come la Military Cross con le proprie. Tuttavia la maggior parte delle nazioni del Commonwealth considera come maggiore decorazione per il valore delle onorificenze simili alla Victoria Cross.\nL'Australia fu la prima nazione del Commonwealth a creare la propria Victoria Cross il 15 gennaio 1991. Anche se \u00e8 una medaglia separata, il suo aspetto \u00e8 identico a quello della controparte britannica. Il Canada ha fatto lo stesso nel 1993, creando una medaglia molto simile alla versione inglese, con la differenza della scritta che \u00e8 stata modificata con la scritta analoga in latino . Questa modifica fu compiuta a causa delle due lingue ufficiali del Canada, il francese e l'inglese. Mentre le medaglie neozelandesi e australiane sono ancora create con il metallo delle armi catturate durante la guerra di Crimea, quella canadese \u00e8 fatta di metallo di cui non \u00e8 nota la fonte.\nLa Nuova Zelanda \u00e8 stata la terza nazione ad adattare la Victoria Cross al proprio sistema di onorificenza. Mentre le medaglie della Nuova Zelanda e dell'Australia sono onorificenze tecnicamente separate, la decorazione \u00e8 identica al disegno britannico, compreso lo stesso metallo. Ad oggi (luglio 2007), solo una di queste medaglie \u00e8 stata conferita. Il destinatario \u00e8 un soldato neozelandese, conferito dell'onorificenza il 2 luglio 2007 per le sue azioni nel conflitto in Afghanistan del 2004. Una delle Victoria Cross canadese doveva essere conferita al Milite Ignoto il 7 aprile 2007, il giorno del 90\u00ba anniversario della battaglia di Vimy, ma a seguito di pressioni da parte delle associazioni di veterani l'assegnazione venne cancellata.\nAutorevolezza e privilegi.\nEssendo l'onorificenza britannica pi\u00f9 alta per il valore, la Victoria Cross \u00e8 sempre la prima medaglia ad essere assegnata a un'investitura, precedendo anche la nomina dei cavalieri, come avvenne durante la cerimonia per il conferimento della Victoria Cross a Johnson Beharry, il quale ricevette la medaglia prima del Generale Sir Mike Jackson. Per il suo status, la Victoria Cross \u00e8 la prima ad essere indossata tra le altre medaglie e appare sempre prima delle altre onorificenze. Le azioni di estremo valore che non avvengono di fronte al nemico sono riconosciute con il conferimento dello George Cross, che ha precedenza equivalente ma \u00e8 conferita per seconda poich\u00e9 \u00e8 pi\u00f9 recente.\nEsiste la convinzione errata che tutti i ranghi militari debbano sempre salutare chi ha ricevuto la Victoria Cross. Non esiste ufficialmente un tale obbligo nei regolamenti ma viene fatto per tradizione, quindi anche i militari di pi\u00f9 alto grado salutano un soldato semplice che ha ricevuto la Victoria Cross o la George Cross.\nCompenso.\nOriginalmente, il regolamento prevedeva che i sottufficiali, i soldati e i marinai insigniti della medaglia erano titolari di un compenso pari a 10 sterline annue. Nel 1898 la Regina Vittoria innalz\u00f2 la cifra a 50 sterline per coloro che non\npossedevano mezzi di sostentamento, erano anziani o malati. Ai giorni nostri le persone che hanno ricevuto questa onorificenza sono titolari di un compenso determinato dal governo che ha assegnato la medaglia. Dal 2002, il governo britannico assegna 1495 sterline annue. Nel gennaio 2005, sotto il \"Canadian Gallantry Awards Order\", i membri del forze canadesi o coloro che si sono arruolate nelle forze britanniche prima del 31 marzo 1949 mentre erano domiciliati in Canada ricevono 3000 dollari canadesi annui. Il governo australiano fornisce alle due persone ancora in vita che hanno ricevuto la medaglia una somma di 3230 dollari australiani annui, indicizzato con l'andamento dell'inflazione.\nDecorati.\nDal 1856 sono state assegnate 1356 medaglie a 1352 persone. Tre persone sono state insignite della Victoria Cross e della Metal Bar, che \u00e8 una medaglia per due azioni separate; Noel Godfrey Chavasse e Arthur Martin-Leake, entrambi membri della Royal Army Medical Corps e il neozelandese Charles Upham. Nel 1921 la medaglia \u00e8 stata conferita al Milite Ignoto statunitense della Prima Guerra Mondiale (il Milite Ignoto britannico \u00e8 stato reciprocamente conferito della Medal of Honor statunitense). Nel 1856 la Regina Vittoria ha depositato una Victoria Cross sotto la prima pietra dell'ospedale militare Netley, ed essa non viene conteggiata ufficialmente. Quando l'ospedale venne demolito nel 1966 la medaglia, nota col nome di \"Victoria Cross di Netley\" \u00e8 stata recuperata ed \u00e8 attualmente esposta all'Army Medical Services Museum ad Ash, nei pressi di Aldershot.\nCi sono diverse statistiche sul numero maggiore di medaglie conferite in una singola battaglia o guerra. Il numero maggiore di medaglie conferite per le azioni compiute durante un singolo giorno \u00e8 pari a 24, il 16 novembre 1857, in relazione all'Assedio di Lucknow, mentre il numero maggiore di medaglie per una singola azione \u00e8 pari a 11 per la difesa di Rorke's Drift il 22 gennaio 1879. Il conflitto che ha il maggior numero di medaglie \u00e8 la Prima Guerra Mondiale, con un totale di 634 Victoria Cross assegnate. Esistono solo undici persone ancora in vita che possiedono una Victoria Cross\u00a0\u2013 cinque inglesi, due australiani e quattro Gurka\u00a0\u2013 sette di loro a seguito di azioni valorose durante la Seconda Guerra Mondiale.\nIl capo chirurgo William Manley \u00e8 l'unica persona ad aver ricevuto la Victoria Cross e la Iron Cross. La prima venne conferita per le azioni durante la Guerra Neozelandese il 29 aprile 1864 e la Iron Cross per le cure prestate ai feriti durante la Guerra franco-prussiana del 1870-71. L'ufficiale neozelandese Lloyd Trigg \u00e8 l'unico militare le cui azioni, che gli valsero una Victoria Cross, sono state testimoniate dal nemico, poich\u00e9 non erano sopravvissuti testimoni alleati. La richiesta di onorificenza \u00e8 stata inviata dal capitano dell'U-Boot tedesco \"U-468\", affondato dall'aereo di Trigg. Anche il Capitano di corvetta Gerard Roope, Capitano della \"Glowworm\" venne decorato su raccomandazione del nemico, il capitano dell'incrociatore tedesco \"Admiral Hipper\", ma le sue azioni furono testimoniate anche da alcuni testimoni alleati sopravvissuti.\nVictoria Cross dopo la Seconda Guerra Mondiale.\nDalla fine della Seconda Guerra Mondiale, la Victoria Cross venne conferita 13 volte: quattro durante la Guerra di Corea, una nella confronto tra Indonesia e Malesia nel 1965, quattro per la Guerra del Vietnam, due durante la Guerra delle Falkland nel 1982, una per la Guerra in Iraq nel 2004 e una nella Guerra in Afghanistan nello stesso anno. La Nuova Zelanda ha assegnato una Victoria Cross, per azioni di valore compiute nel 2004, che tuttavia venne assegnata nel 2007.\nNel marzo 2002, \u00e8 stato riferito dai media che la Victoria Cross era stata assegnata ad un Sergente Maggiore di identit\u00e0 sconosciuta che prestava servizio nello Special Air Service per i combattimenti avvenuti a Tora Bora nel novembre 2001. Tuttavia questa assegnazione non venne mai confermata ed assieme ad un suo compagno venne invece insignito nell'ottobre 2002 con la Conspicuous Gallantry Cross.\nLe due medaglie conferite nel XXI secolo a militari britannici sono relative alle azioni compiute nella Guerra in Afghanistan e nella Guerra in Iraq. Il 18 marzo 2005 l'allora soldato Johnson Beharry del 1\u00ba battaglione (oggi con il grado di Lance Corporal) del Reggimento \"Princess of Wales\" divenne la prima persona insignita della Victoria Cross dal 1982 quando venne assegnata al Sergente Ian John McKay. Il conferimento pi\u00f9 recente (postumo) \u00e8 relativo al Caporale Bryan Budd il 14 dicembre 2006 del 3\u00ba reggimento paracadutisti britannico per due azioni di \"leadership ispiratrice e di grandissimo valore\" che lo portarono alla morte durante le azioni contro i Talebani in Afghanistan a luglio e ad agosto 2006.\n\u00c8 stato annunciato il 2 luglio 2007 che il caporale Bill Apiata dello Special Air Service Neozelandese \u00e8 stato insignito della Victoria Cross neozelandese per aver trasportato un compagno gravemente ferito per 70 metri su un terreno roccioso sotto il fuoco nemico di una mitragliatrice pesante durante il conflitto in Afghanistan nel 2004.\nVictoria Cross cancellate.\nIl regolamento originale comprendeva una clausola che prevedeva la cancellazione di una persona dal registro ufficiale a seguito di circostanze abiette, con l'annullamento del compenso. Re Giorgio V pensava che l'onorificenza non avrebbe mai dovuto essere ritirata, e lo espresse energicamente in una lettera al suo segretario privato Lord Stamfordham il 26 luglio 1920:\nDopo questo intervento le regole riguardante l'annullamento vennero modificate nel 1931 e otto persone a cui erano state ritirate le medaglie vennero reinseriti nell'elenco ufficiale.\nValore.\nVendite.\nAlcune persone vendettero la propria medaglia, spesso per evitare dispute tra i propri figli. Il valore intrinseco della Victoria Cross pu\u00f2 essere osservato dalle somme che raggiungono durante le aste. Nel 1955 la medaglia assegnata ad Edmund Barron Hartley venne venduta per la cifra record di 300 sterline. Nell'ottobre del 1966 una medaglia ricevuta per le azioni durante la Battaglia della Somme venne acquistata a una cifra di 900 sterline. Nel gennaio del 1969 la Victoria Cross di William Rennie raggiunse le 1700 sterline. Recentemente, nell'aprile del 2004, la medaglia conferita nel 1944 al sergente Normal Jackson della Royal Air Force venne battuta all'asta per un valore di 235\u00a0250 sterline.\nIl 24 luglio 2006 ad un'asta a Sydney, la Victoria Cross assegnata al Capitano Alfred Shout raggiunse il record mondiale di 1 milione di dollari australiani. Il Capitano Alfred Shout venne insignito postumo della Victoria Cross nel 1915 per un combattimento corpo a corpo nelle trincee di Lone Pine a Gallipoli in Turchia.\nFurti.\nData la rarit\u00e0 dell'onorificenza e delle sue vendite, la Victoria Cross ha un grande valore nel mercato nero: diverse medaglie sono state rubate e raggiungono alti prezzi essendo state inserite nell'elenco degli oggetti rubati dell'Interpol.\nLa Victoria Cross assegnata a Milton Fowler Gregg, che fu donata al Royal Canadian Regiment Museum in Canada nel 1979 venne rubata il giorno della festa nazionale canadese (1\u00ba luglio 1980) quando il museo era sovraffollato e non \u00e8 stata pi\u00f9 recuperata. Un'altra medaglia, assegnata nel 1917 al caporale canadese Filip Konowal venne rubata dallo stesso museo nel 1973 e recuperata solo nel 2004.\nIl 2 dicembre 2007, 9 Victoria Cross erano comprese tra le circa 100 medaglie rubate dal QEII Army memoria Museum a Waiouru in Nuova Zelanda per un valore totale di circa 20 milioni di dollari neozelandesi. Tra esse \u00e8 presente anche la medaglia di Charles Upham. \u00c8 stata offerta una ricompensa di 300\u00a0000 dollari neozelandesi in cambio di informazioni che permettano di recuperare le medaglie e assicurare alla giustizia i ladri. Lord Ashcroft ha contribuito in modo significativo all'ammontare di questa ricompensa. Il 16 febbraio 2008 la Polizia NeoZelandese ha annunciato che grazie alla ricompensa, tutte le medaglie sono state recuperate.\nCollezioni.\nCollezioni pubbliche.\nNel 2004 \u00e8 stato situato un monumento nell'Abbazia di Westminster nei pressi della tomba al Milite Ignoto. L'abbazia contiene monumenti a varie figure chiave della storia britannica come Charles Darwin e Giacomo I. Per questo motivo \u00e8 stato ritenuto il luogo pi\u00f9 opportuno per onorare la Victoria Cross.\nI musei nazionali che possiedono un numero significativo (almeno 10) di Victoria Cross sono:\nCollezioni private.\nil canonico William Lummis (1886\u20131985) \u00e8 stato uno storico militare che ha creato un archivio dei registri di servizio di coloro che erano stati insigniti della Victoria Cross. Questo archivio \u00e8 stato riassunto in un lavoro che \u00e8 stato considerato una fonte autorevole di informazioni. Tuttavia, a causa di alcune lacune, Lummin incoraggi\u00f2 David Harvey nel continuare il lavoro. Da queste ricerche Harvey pubblic\u00f2 il libro \"Monuments to Courage\". Nel 2007 le poste britanniche hanno utilizzato dei materiali dagli archivi di Lummis per creare una collezione di francobolli commemorativi su coloro che sono stati decorati con la Victoria Cross.\nLord Ashcroft ha accumulato una collezione privata di oltre 140 Victoria Cross, iniziando nel 1986 e raggiungendo una quantit\u00e0 di medaglie pari ad un decimo di tutte quelle assegnate. Le medaglie, raccolte in quella che viene chiamata \"la Collezione Ashcroft\", sono raffigurate in un libro dedicato alla collezione e pubblicato nel novembre 2006."}
{"id": "1633265", "revid": "1446238", "url": "https://it.wikipedia.org/wiki?curid=1633265", "title": "Hisor", "text": "Hisor (in tagico \u04b2\u0438\u0441\u043e\u0440; in russo \u0413\u0438\u0441\u0441\u0430\u0440, \"Gissar\") \u00e8 una citt\u00e0 del Tagikistan, sita nella regione di Du\u0161anbe, era capoluogo dell'ex distretto omonimo fino al 2018.\nL'insediamento giace a un'altezza di 799-824 metri, circondato da alte montagne e attraversato dal fiume Khanaka, un affluente del Kafirnigan.\nIl gruppo etnico prevalente \u00e8 quello dei tagiki (81.6%), seguito dagli uzbeki (12.3% ) e da una piccola minoranza russa (3.6%).\nHisor \u00e8 stata elevata allo status di citt\u00e0 il 26 giugno 1993."}
{"id": "1633272", "revid": "300067", "url": "https://it.wikipedia.org/wiki?curid=1633272", "title": "Sasha Vujacic", "text": ""}
{"id": "1633273", "revid": "104458", "url": "https://it.wikipedia.org/wiki?curid=1633273", "title": "Cavour", "text": ""}
{"id": "1633278", "revid": "666668", "url": "https://it.wikipedia.org/wiki?curid=1633278", "title": "CAF Futsal Championship 2008", "text": "Il quarto CAF Futsal Championship, disputato a partire dal 21 marzo 2008 a Tripoli in Libia, viene considerato il quarto campionato continentale africano per formazioni nazionali di calcio a 5 e anche quello con il pi\u00f9 alto numero di squadre partecipanti: un totale di dieci iscritte per la presenza della dopo il forfait del Madagascar.\nOltre al favorito e sempre presente , in questo torneo torna a calcare i parquet anche la assente dal secondo mondiale del 1992. A loro si aggiungono per la prima volta nella loro storia le nazionali di e . Dopo una prima fase che ha visto i campioni in carica costretti al pareggio sia dal Mozambico che dall'Angola, le semifinali hanno confermato la forza dell'Egitto ma anche dell'emergente Libia paese ospitante, un traino per il calcio a 5 del Nordafrica che completa la sua bella prova con il Marocco giunto poi terzo all'atto finale. La finale invece, tra le formazioni che hanno presentato il gioco migliore ed i risultati pi\u00f9 convincenti, ha premiato la nazionale libica dopo ben due supplementari con il punteggio di 4-3. La qualificazione alla finale consente a Egitto e Libia di qualificarsi ai sesti FIFA Futsal World Cup in programma in Brasile."}
{"id": "1633279", "revid": "599013", "url": "https://it.wikipedia.org/wiki?curid=1633279", "title": "Denise Lewis", "text": "Questa impresa, che segue il bronzo ottenuto ad Atlanta 1996, \u00e8 stata classificata al 90\u00ba posto della classifica 100 Greatest Sporting Moments stilata da Channel 4. Alle Olimpiadi di Atene 2004 cerca di difendere il titolo, ma \u00e8 costretta a ritirarsi per i postumi di un infortunio.\nOltre alle medaglie olimpiche il suo palmar\u00e8s conta anche 2 argenti mondiali, due ori ai Giochi del Commonwealth ed un titolo europeo.\nIl suo primato personale di 6.831 punti \u00e8 anche record del Commonwealth."}
{"id": "1633297", "revid": "486946", "url": "https://it.wikipedia.org/wiki?curid=1633297", "title": "Collegio Cutelli", "text": ""}
{"id": "1633302", "revid": "339392", "url": "https://it.wikipedia.org/wiki?curid=1633302", "title": "De Sonnaz", "text": ""}
{"id": "1633303", "revid": "2196166", "url": "https://it.wikipedia.org/wiki?curid=1633303", "title": "Ponte Juscelino Kubitschek", "text": "Il ponte Juscelino Kubitschek attraversa il lago Parano\u00e1 a Brasilia, Distrito Federal, capitale del Brasile, unendo il Plano Piloto (area centrale di Brasilia) con il settore residenziale lago Sul. Ricevette il suo nome in omaggio a Juscelino Kubitschek de Oliveira, ex-presidente del Brasile, che sul finire degli anni cinquanta decise di costruire Brasilia come la nuova capitale del paese, in sostituzione a Rio de Janeiro.\nIl progetto.\nIl ponte fu progettato dall'architetto Alexandre Chan e dall'ingegnere strutturista M\u00e1rio Vila Verde, e il suo costo stimato in 160 milioni di Reais (equivalenti a 56.8 milioni di dollari americani 2003). Nonostante la complessit\u00e0 del progetto strutturale e l'alto costo associato alla soluzione prescelta rispetto a una struttura convenzionale, le originali caratteristiche geometriche conferiscono a questo ponte una bellezza architettonica e grandiosit\u00e0 all'altezza della scala monumentale di Brasilia.\nLa struttura sospesa del ponte ha una lunghezza di 720 metri ed \u00e8 costituita da tre campate da 240 metri l'una, per un totale di 1.200\u00a0m comprendendo gli estremi; \u00e8 larga 24 metri, ospitando tre corsie nelle due direzioni e due pedonali di 1,5\u00a0m. La struttura ha quattro pilastri sommersi nel lago Parano\u00e1, e il peso dell'impalcato \u00e8 sopportato da tre archi di acciaio di 60\u00a0m di altezza, che si trovano su piani differenti, imitando il salto di una pietra che rimbalzi sulla superficie dell'acqua. Gli impalcati sono sospesi da tiranti di acciaio alternati sui due lati dell'impalcato, ci\u00f2 che fa s\u00ec i cambi si intreccino radialmente formando una superficie parabolica.\nPremi internazionali.\nIl ponte JK fu inaugurato il 15 dicembre 2002 e divenne subito una delle icone architettoniche di Brasilia. Grazie alla qualit\u00e0 estetica e all'armonia con l'ambiente circostante, l'architetto Alexander Chan ricevette nel 2003 la medaglia Gustav Lindenthal, consegnatagli dalla Societ\u00e0 degli ingegneri dello Stato della Pennsylvania, Stati Uniti. Questo ponte \u00e8 unico al mondo e architettonicamente \u00e8 comparabile solo al ponte pedonale dell'acquario pubblico del porto di Nagoya, in Giappone. Grazie a questo premio, localmente la struttura \u00e8 conosciuta come \"il ponte pi\u00f9 bello del mondo\".\nQuesto ponte vinse anche il Premio Abcem 2003 - Migliori opere in acciaio dell'anno - nella categoria ponti e viadotti, assegnato dall'associazione brasiliana della costruzione metallica."}
{"id": "1633308", "revid": "113495004", "url": "https://it.wikipedia.org/wiki?curid=1633308", "title": "Gummersbach", "text": "Gummersbach \u00e8 una citt\u00e0 di 52.467 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia e al circondario di Oberberg (targa GM).\nGummersbach si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "1633311", "revid": "68105", "url": "https://it.wikipedia.org/wiki?curid=1633311", "title": "A. L. Breguet", "text": ""}
{"id": "1633314", "revid": "124123", "url": "https://it.wikipedia.org/wiki?curid=1633314", "title": "Morti nel 1140", "text": ""}
{"id": "1633315", "revid": "767487", "url": "https://it.wikipedia.org/wiki?curid=1633315", "title": "Dublin (California)", "text": "Dublin \u00e8 una citt\u00e0 suburbana ad est della baia di San Francisco nella Contea di Alameda in California USA. Si trova lungo il lato nord della Interstate 580 presso l'intersezione con la Interstate 680, a circa 10 miglia ad est di Hayward, e a 25 miglia a nord di San Jose. La pi\u00f9 grande area metropolitana pi\u00f9 vicina \u00e8 quella di Oakland, a circa 25 miglia a ovest-nord-ovest dalla Interstate 580. La popolazione era di 46.063 persone secondo il censimento del 2010 mentre secondo le stime del 2017 dello Stato della California, la popolazione ammonta a 60.939 abitanti. Dublin ospita la sede principale della Sybase, Inc e della Arlen Ness.\nGeografia fisica.\nSecondo l'United States Census Bureau, la citt\u00e0 copre un'area totale di 32,6\u00a0km\u00b2.\nStoria.\nDublin Boulevard, una strada con orientamento est-ovest poco pi\u00f9 a nord dell'Interstate 580, faceva parte della Lincoln Highway e successivamente dell'Highway 50. La strada curvava verso sud vicino all'odierna Hansen Drive per seguire l'attuale Dublin Canyon Road verso Hayward.\nDiversi siti storici si sono preservati e sono posizionati dove la Dublin Boulevard \u00e8 attraversata da Donlan Way, che \u00e8 a sua volta il segmento pi\u00f9 a nord della strada principale per Sunol e Niles Canyon (oggi Foothill Road): \nNel 1960 vennero costruite le prime case a Dublin, trasformando di fatto la comunit\u00e0 rurale in un sobborgo. Da quel momento in avanti si verific\u00f2 una crescita costante sia dal punto di vista residenziale che da quello economico.\nParata del Giorno di San Patrizio (Saint Patrick's Day Parade).\nDublin \u00e8 conosciuta per la sua parata nel giorno di San Patrizio. Ogni anno, nel periodo del Giorno di San Patrizio, molti turisti provenienti da tutta la Contea di Alameda e dalla Tri-Valley si presentano per partecipare ai festeggiamenti. La parata \u00e8 seguita da una fiera che dura tutto il fine settimana, dove si possono acquistare diversi gingilli e altri oggetti che si possono acquistare nelle fiere.\nNel 2007 la fiera \u00e8 stata spostata in Dublin Blvd per interessare anche la crescente popolazione ad est di Dublin ed incrementando cos\u00ec le dimensioni della fiera."}
{"id": "1633318", "revid": "125796182", "url": "https://it.wikipedia.org/wiki?curid=1633318", "title": "Peter Pan, il musical", "text": "Peter Pan, il musical \u00e8 uno spettacolo musicale tratto dal romanzo \"Peter e Wendy\" di James Matthew Barrie.\nFrutto della collaborazione tra ATI II Sistina e Teatro Delle Erbe - Officine Smeraldo, il musical \u00e8 una produzione totalmente italiana con un cast di 25 artisti. Si distingue per l'utilizzo di ricercati effetti speciali per simulare il volo di Peter Pan e per l'utilizzo di tecnologie laser per il personaggio di Trilly, nonch\u00e9 per le scenografie dipinte e le animazioni digitali.\nLe musiche dell'opera sono tratte dall'album \"Sono solo canzonette\" di Edoardo Bennato, e riarrangiate in versione musical dallo stesso cantautore.\nLa locandina dello spettacolo \u00e8 un lavoro del famoso cartellonista Silvano Campeggi, detto \"Nano\".\nL'8 dicembre 2006 l'opera debutta al Teatro Augusteo di Napoli. Di grande impatto visivo e coinvolgimento, nella stagione teatrale 2006-07 \u00e8 stato lo spettacolo pi\u00f9 visto in assoluto in Italia con 135.141 spettatori.\nL'opera vince nel 2006 il Premio Gassman come \"miglior musical\" nella stagione di riferimento.\nNumeri musicali.\nAtto I \nAtto II"}
{"id": "1633319", "revid": "767487", "url": "https://it.wikipedia.org/wiki?curid=1633319", "title": "Wilhelm H. Roscher", "text": "Biografia.\nWilhelm H. Roscher era figlio dell'economista della vecchia scuola storica tedesca Wilhelm G.F. Roscher. Roscher nacque a Gottinga nel 1845, il 12 febbraio, e tre anni pi\u00f9 tardi la sua famiglia si trasfer\u00ec a Lipsia. Qui frequent\u00f2 il Nikolai Gymnasium e la scuola di St. Afra presso Mei\u00dfen, pass\u00f2 poi agli studi classici per tre semestri a Gottinga e, nel 1869, ritornato a Lipsia, consegu\u00ec il suo dottorato.\nTra i suoi amici all'universit\u00e0 di Lipsia c'erano Friedrich Nietzsche e Erwin Rohde. Con essi Roscher fond\u00f2 il Club di Filologia. Roscher e Rohde viaggiarono insieme in Italia, e Roscher visit\u00f2 la Grecia e l'Asia Minore nel 1873-74. Nel 1876 spos\u00f2 Eveline Koller, una svizzera originaria di Herisau. Ebbero tre bambini.\nLa sua carriera pubblica fu esclusivamente quella di insegnante. Insegn\u00f2 i classici nella sua vecchia scuola di St. Afra per undici anni, quindi fino ai sessant'anni (1905) insegn\u00f2 al Gymnasium a Wurzen. Roscher visse altri diciotto anni dopo essere andato in pensione, e mor\u00ec all'et\u00e0 di settantotto anni a Dresda il 7 marzo 1923.\nUn prezioso affresco della vita di Wilhelm H. Roscher \u00e8 offerto dallo psicoanalista James Hillman nel libro \"Saggio su Pan.\"\nIl \"Lexikon\".\nRoscher dedic\u00f2 la maggior parte della sua vita di studioso ad una enciclopedia, il titolo della quale in italiano suonerebbe \"Lessico generale della mitologia greca e romana\" (\"Ausfuhrliches Lexikon der griechischen und r\u00f6mischen Mythologie\"). La pubblicazione ebbe inizio nel 1884, ed era stata completata sotto la direzione di Roscher fino alla lettera 'T' quando egli mor\u00ec. Il \"Lexikon\" non si limita ad esaminare l'intero \"corpus\" degli autori classici, ma passa in rassegna la letteratura posteriore, istituisce confronti, offre commenti, ed \u00e8 inoltre riccamente illustrato. Gran parte delle ricerche precedenti di Roscher e quelle da lui compiute contemporaneamente alla compilazione del \"Lexikon\" sono state in seguito inserite nell'edizione definitiva del \"Lexikon\"."}
{"id": "1633325", "revid": "125815411", "url": "https://it.wikipedia.org/wiki?curid=1633325", "title": "Stazione di Messina Marittima", "text": "La stazione di Messina Marittima \u00e8 una stazione di interscambio tra treno e traghetto e di imbarco dei viaggiatori e dei rotabili ferroviari per il collegamento della rete siciliana a quella della penisola.\nStoria.\nIl 12 dicembre 1866 veniva inaugurata la Stazione di Messina Centrale ma non venne realizzato il collegamento agli imbarcaderi a causa delle difficolt\u00e0 economiche della Societ\u00e0 Vittorio Emanuele. Nel 1885 subentrava nell'esercizio la Societ\u00e0 Sicula, ma si dovette aspettare il 20 giugno del 1889, data dell'apertura del primo tratto della linea per Palermo, perch\u00e9 la stazione centrale di Messina fosse collegata con lo scalo al Porto di Messina con un binario di raccordo lungo 574 metri. Gli impianti ferroviari e di imbarco vennero duramente coinvolti nelle distruzioni del Terremoto di Messina del 1908 ed in seguito ricostruiti.\nLa nuova stazione marittima venne realizzata tra il 1937 e il 1939 e si integrava architettonicamente con lo stile di \"Messina Centrale\"; fu costruita al posto della precedente struttura di imbarco, su progetto dell'architetto Angiolo Mazzoni e rappresenta un esempio di architettura futurista, con grandi ambienti e architettura lineare ed imponente. Il progetto esecutivo del grande mosaico, che si trova sulla parete interna della galleria posta a cavallo del fascio binari di imbarco, \u00e8 opera di Michele Cascella, noto artista italiano. Il soggetto prese spunto da un discorso di Mussolini a Palermo nel quale questi \"elevava\" la Sicilia \"all'onere di essere il Centro dell'Impero\" e l'esecuzione, sulla base del dipinto-bozza, venne commissionata all'Opificio delle pietre dure della Scuola del Mosaico della Reverenda Fabbrica di San Pietro.\nArchitettura.\nIl fabbricato della stazione, contiguo a quello della stazione centrale di Messina, mostra evidente la progettazione tipica dall'aspetto imponente del ventennio fascista. Fu concepito dall'architetto Angiolo Mazzoni, nello stile divenuto tipico delle costruzioni pubbliche dell'epoca: lo testimoniano i grandi ambienti a struttura semplice e lineare nei quali \u00e8 imponente lo sviluppo verticale. La struttura fa largo uso di rivestimenti in travertino ed ampie vetrate.\nSalone dei Mosaici.\nIl lato nord della stazione di Messina Marittima si sviluppa verso il mare con un lungo salone panoramico a ponte che scavalca il fascio binari che accede alle invasature dei traghetti. Il salone, dal quale \u00e8 possibile vedere le navi attraccate e le manovre di imbarco, \u00e8 decorato dal grandioso mosaico a tesserine vetrificate che raffigura aspetti storici, sociali e ambientali mutuati dalla tradizione siciliana. Dalle aperture poste ad intervalli in corrispondenza delle singole invasature di approdo si protendevano i lunghi ponti di accesso al ponte viaggiatori delle navi traghetto, non pi\u00f9 utilizzati dal 2000 e demoliti nel 2012.\nCaratteristiche.\nLa stazione ferroviaria di Messina Marittima ha una forma ad arco; si affaccia in parte sulla strada e sulla banchina ovest del porto e prosegue scavalcando, dal lato del mare per tutta la sua lunghezza, il fascio binari d'imbarco. Il lato sud del fabbricato \u00e8 contiguo ed unito alla stazione di Messina Centrale. Questa parte \u00e8 posta su due livelli uniti da scale mobili e scalinate pedonali; al piano terra si trovano la biglietteria, le edicole e i servizi. Non \u00e8 previsto l'accesso di viaggiatori ai treni ma soltanto alle navi traghetto.\nIl fascio binari consta di 6 binari aperti verso l'imbarco. Da questi si diramano i binari verso l'ampio fascio merci e verso i dieci binari che dal mare si prolungano fino a raggiungere la contigua Stazione di Messina Centrale.\nServizi.\nLa stazione \u00e8 fornita di "}
{"id": "1633329", "revid": "123531183", "url": "https://it.wikipedia.org/wiki?curid=1633329", "title": "Maria Giovanna Biga", "text": "Dopo una laurea umanistica nel 1975 in \"Storia del Vicino Oriente Antico\" presso l'universit\u00e0 torinese, ha ottenuto il dottorato alla Sapienza di Roma. Negli anni settanta ha collaborato con Giovanni Pettinato alla realizzazione di un dizionario neosumerico, studiando inoltre al Pontificio Istituto Biblico. Dopo essere stata ricercatrice, \u00e8 divenuta docente di storia orientale per la Scuola di Specializzazione dell'universit\u00e0 romana; nel 1998 ha ottenuto l'incarico per la docenza di \"Religioni del Vicino Oriente antico\". Dal 2001 ha insegnato anche all'Universit\u00e0 degli Studi della Tuscia e all'\u00c9cole pratique des hautes \u00e9tudes di Parigi. Insieme a Mario Liverani e Loredana Sist \u00e8 direttrice dal 1997 della rivista accademica \"Atlante Storico del Vicino Oriente Antico\".\nFin dal 1976 ha partecipato in qualit\u00e0 di epigrafista alla \"Missione Archeologica Italia in Siria\" lavorando con Paolo Matthiae negli scavi di Ebla. Ha curato anche la sezione orientale della mostra \"Il giardino antico da Babilonia a Roma\" svoltasi al Giardino di Boboli di Firenze."}
{"id": "1633330", "revid": "2208340", "url": "https://it.wikipedia.org/wiki?curid=1633330", "title": "Ponte dello stretto di Akashi", "text": "Il \u00e8 il ponte sospeso pi\u00f9 lungo del mondo. \u00c8 alto e lungo metri. La sua campata principale \u00e8 lunga metri. Inaugurato il 5 aprile 1998, unisce la citt\u00e0 di K\u014dbe sull'isola di Honsh\u016b all'isola Awaji, passando al di sopra dello stretto di Akashi.\nCaratteristiche tecniche.\nIniziato a costruire nel 1988 dopo venti anni di progettazione, \u00e8 stato inaugurato nel 1998 e il 17 gennaio 1995 ha resistito al terremoto di Kobe d'intensit\u00e0 6,8 della scala Richter, quando gi\u00e0 erano state issate le due torri, alte 300 metri, e l'epicentro del sisma era localizzato proprio nella faglia nello stretto di Akashi. Le due torri non subirono danneggiamenti estremi, sebbene il terremoto abbia mietuto oltre 6 000 vittime nel paese, ma la torre sud si spost\u00f2 di 120\u00a0cm e i lavori ripresero soltanto dopo un mese. Il governo giapponese ha fatto costruire due appositi siti in grado di contenere i modelli delle due torri in scala 1:100 in modo da sottoporli ad apposite prove nella galleria del vento che ne dimostrassero la capacit\u00e0 di sopportare venti con velocit\u00e0 fino a .\nI due cavi sospesi che sorreggono le campate sono composti da 290 trefoli ciascuno e la teleferica che li ha installati ha dovuto fare 290 viaggi per ogni cavo, dopo che il primo trefolo era stato tirato in opera grazie a un cavo in kevlar posato da un elicottero da una sponda all'altra. Poich\u00e9 il problema principale di questi tiranti d'acciaio \u00e8 la corrosione, ognuno dei due cavi \u00e8 sottoposto a un getto d'aria 24 ore su 24 per evitare la condensa dell'umidit\u00e0.\nData l'enorme dimensione del ponte, risulta che l'80% della sua capacit\u00e0 portante \u00e8 impegnata a reggere il peso proprio dell'opera e solo il restante 20% \u00e8 destinato a sostenere il traffico stradale. Il progetto iniziale prevedeva anche il traffico ferroviario che, in una fase successiva, fu soppresso per ragioni non note.\nDati.\nIl ponte di Akashi detiene il primato del ponte sospeso pi\u00f9 lungo al mondo.\nCosti.\nIl costo di costruzione totale stimato \u00e8 di 500 miliardi di yen (circa 3,6 miliardi di dollari secondo il cambio di valuta del 1998) ed \u00e8 previsto che sia ripagato dal pedaggio, attualmente di 2.300 yen. Il ponte \u00e8 attraversato da 23.000 vetture al giorno.\nCostruzione.\nFondazioni.\nNel 1989 furono poggiati sul fondale marino, ad una profondit\u00e0 uno di e l'altro di 60 metri, due cassoni cilindrici del diametro rispettivamente di 78 metri l'altro di 80 metri, muniti di una doppia parete, che dovevano costituire la fondazione delle due torri. I cilindri furono calati su un letto di posa del fondale marino in cui era stato dapprima scavato un anello e completato con del vespaio atto a far s\u00ec che durante la fase di appoggio dei due manufatti non vi fossero gravi slittamenti dovuti alla viscosit\u00e0 del fondale stesso. La messa in opera fu eseguita alla perfezione con un margine di errore di soli 2\u00a0cm. In seguito, i cassoni cavi furono riempiti con uno speciale cemento resistente all'acqua e alla sommit\u00e0 di essi fu realizzata la piastra di ancoraggio su cui poi furono posizionate le torri, realizzate in cantiere."}
{"id": "1633336", "revid": "767487", "url": "https://it.wikipedia.org/wiki?curid=1633336", "title": "Mitar Mrkela", "text": "Carriera.\nClub.\nDebutta da professionista nel 1981 nell'OFK Belgrado, dove resta per due stagioni, e a solo 16 anni viene ingaggiato dalla Stella Rossa di Belgrado, di cui diventa ben presto uno degli uomini simbolo, e con cui vince tre campionati della RSF di Jugoslavia e due Coppe di Jugoslavia.\nAll'inizio della stagione 1990-1991 si trasferisce nei Paesi Bassi al dove gioca per due stagioni.\nPassa poi per un anno al Be\u015fikta\u015f, e chiude la carriera, sempre nei Paesi Bassi, al Cambuur Leeuwarden.\nCon la Nazionale jugoslava vanta solo 5 presenze ma la vittoria della medaglia di bronzo alle Olimpiadi del 1984."}
{"id": "1633338", "revid": "455046", "url": "https://it.wikipedia.org/wiki?curid=1633338", "title": "Commissario europeo per le relazioni interistituzionali", "text": "Il Commissario europeo per le relazioni interistituzionali \u00e8 un membro della Commissione europea. \nL'attuale commissario \u00e8 lo slovacco Maro\u0161 \u0160ef\u010dovi\u010d, appartenente al Partito del Socialismo Europeo.\nCompetenze.\nDal 2010 le deleghe al personale e all'amministrazione da un lato e quelle alle relazioni interistituzionali dall'altro sono state assegnate al medesimo commissario. Fino al 2004 la delega ai rapporti interistituzionali era in realt\u00e0 limitata alla gestione dei rapporti tra la Commissione ed il Parlamento Europeo, mentre successivamente \u00e8 stata ampliata.\nIl commissario attuale.\nL'attuale commissario \u00e8 Maro\u0161 \u0160ef\u010dovi\u010d.\nCronologia.\nLegenda:\u00a0Sinistra/Socialisti - \u00a0Destra/Conservatori - \u00a0Liberali"}
{"id": "1633346", "revid": "187795", "url": "https://it.wikipedia.org/wiki?curid=1633346", "title": "LD Alajuelense", "text": ""}
{"id": "1633347", "revid": "124491099", "url": "https://it.wikipedia.org/wiki?curid=1633347", "title": "Barth\u00e9lemy Louis Joseph Sch\u00e9rer", "text": "Biografia.\nDopo aver servito per undici anni nell'esercito austriaco, disert\u00f2 passando al servizio della Francia col grado di maggiore in un reggimento di artiglieria di base a Strasburgo. Prest\u00f2 servizio per l'esercito danese nella \"l\u00e9gion de Maillebois\" dal 1785 al 1790 e fu congedato col grado di tenente colonnello.\nRitornato in Francia dopo la Rivoluzione, nel 1792 era capitano nell'82\u00ba Reggimento di fanteria. Fu aiutante di campo del generale Despretz\u00a0\u2013 Crassier a Valmy, nel 1793 serv\u00ec nell'Armata del Reno come aiutante di campo maggiore del generale Alexandre de Beauharnais.\nNel 1794 fu promosso generale di divisione nell'Armata di Sambre-et-Meuse, fu autore della conquista di Mons, Landrecies, Le Quesnoy, Valenciennes, Cond\u00e9. Il 3 maggio dello stesso anno spos\u00f2 a Delle con cerimonia civile Marie Fran\u00e7oise Henriette Caroline M\u00fcller. Il 3 novembre fu nominato una prima volta comandante dell'Armata d'Italia prima di essere trasferito all'Armata dei Pirenei Orientali il 3 marzo 1795; il 14 giugno \nSch\u00e9rer comand\u00f2 12.000 uomini contro 28.000 spagnoli in uno scontro sul fiume Fluvi\u00e0.\nDal settembre 1795 torn\u00f2 in Italia a rimpiazzare Kellermann come comandante in capo; riport\u00f2 contro gli Austro-Sardi la vittoria di Loano, ma non riusc\u00ec a sfruttarla. Fu quindi richiamato in patria e sostituito dal giovane Napoleone Bonaparte.\nNon ebbe incarichi per alcuni mesi prima di essere nominato ispettore generale di cavalleria dell'Armata dell'interno, e poi dell'Armata di Reine-et-Moselle. Fu poi ministro della Guerra dal 23 luglio 1797 al 22 gennaio 1799, data in cui torn\u00f2 alla testa dell'Armata d'Italia; durante il suo ministero fu introdotta in Francia la coscrizione obbligatoria con decreto del 4 settembre 1798.\nNon fu in grado di fermare l'avanzata austro-russa di Suvorov: fu battuto da Paul Kray a Pastrengo (26 marzo), Verona (30 marzo) e Magnano (nei pressi di Verona, 5 aprile), e costretto a ritirarsi oltre il Mincio dove lasci\u00f2 il comando a Moreau.\nDovette comparire davanti a una commissione d'inchiesta, ma fu assolto; si ritir\u00f2 quindi a vita privata nelle sue propriet\u00e0 di Chauny dopo il 18 brumaio, e mor\u00ec nel 1804, dopo aver pubblicato le sue memorie in \"Pr\u00e9cis de ses Op\u00e9rations militaires en Italie.\""}
{"id": "1633348", "revid": "1305772", "url": "https://it.wikipedia.org/wiki?curid=1633348", "title": "Jamaica Say You Will", "text": ""}
{"id": "1633350", "revid": "287204", "url": "https://it.wikipedia.org/wiki?curid=1633350", "title": "Afar", "text": ""}
{"id": "1633355", "revid": "35804", "url": "https://it.wikipedia.org/wiki?curid=1633355", "title": "Coppa del mondo VIVA 2006", "text": "La Coppa del mondo VIVA 2006 (ing. \"VIVA World Cup 2006\") \u00e8 stata la prima edizione competizione mondiale riservata alle selezioni di calcio delle nazioni non riconosciute o riconosciute ma non affiliate n\u00e9 alla FIFA n\u00e9 alle organizzazioni continentali e si \u00e8 svolta in Occitania tra il 20 novembre ed il 24 novembre 2006.\nStoria.\nNell aprile del 2005 la NF-Board annunci\u00f2 che la Repubblica Turca di Cipro del Nord era stata scelta per ospitare l'edizione inaugurale della VIVA World Cup, dopo aver ospitato con successo il torneo per celebrare i 50 anni della KTFF, federazione calcistica nazionale, chiamato \"KTFF 50th Anniversary Cup\", a cui presero parte , membro dell'NF-Board, e , non affiliato alla FIFA. L'NF-Board sperava che 16 selezioni volessero prendervi parte.\nNella primavera del 2005, fu eletto nella Repubblica Turca di Cipro del Nord un nuovo governo. L'NF-Board accus\u00f2 il governo di Ferdi Sabit Soyer di voler restringere il numero di nazioni invitate, evitando cos\u00ec potenziali problemi politici. Da parte sua, la KTFF accus\u00f2 la NF-Board di irragionevoli richieste finanziarie.\nL'esito di questi problemi fu che la NF-Board decise di concedere i diritti per l'organizzazione del torneo all'. In risposta, la KTFF annunci\u00f2 di voler organizzare un suo torneo, la ELF Cup, disputata in contemporanea alla VIVA World Cup. Alcuni membri dell'NF-Board accettarono l'invito e presero parte alla ELF Cup.\nL'Occitania annunci\u00f2 che il torneo sarebbe stato giocato tra il 19 ed il 25 novembre 2006, e che le gare si sarebbero disputate a Hy\u00e8res les Palmiers, vicino a Tolone. Il numero di partecipanti fu inizialmente abbassato ad otto, vista la decisione di alcuni membri della NF-Board di partecipare alla ELF Cup, per poi scendere ulteriormente a sei: , , , , e , ospite del torneo.\nIn seguito, l'assenza di e all'Assemblea Generale della NF-Board nel settembre del 2006 ed i problemi logistici della selezione dei , gettarono nuovi dubbi sul torneo, ormai ridotto a sole tre squadre. Fortunatamente il riusc\u00ec ad inviare una squadra e le quattro selezioni, dodici in meno di quanto si sperava inizialmente, furono pronte per giocarsi il titolo.\nPrima dell'inizio del torneo si presentarono ancora nuovi problemi per gli organizzatori, in quanto gli africani non riuscirono a presentarsi a causa di problemi di visto per i suoi giocatori. La squadra rimase ugualmente iscritta, ma perse tutte le gare a tavolino.\nLa finale si \u00e8 disputata il 24 novembre 2006 tra e , con una schiacciante vittoria di quest'ultima 21-1, che ha portato a 42 le reti segnate dai lapponi nelle quattro gare disputate.\nTorneo.\n\"Tutti gli orari sono UTC+1\""}
{"id": "1633356", "revid": "92723", "url": "https://it.wikipedia.org/wiki?curid=1633356", "title": "Gambela", "text": "Gambela (o Gambella) \u00e8 una citt\u00e0 dell'Etiopia, capoluogo della regione omonima. Si trova alla confluenza fra il fiume Baro e il suo tributario Jajjaba. La popolazione appartiene prevalentemente alle etnie Anuak e Nuer.\nStoria.\nGambela \u00e8 stata fondata nel primo decennio del XX secolo, per volont\u00e0 del Regno Unito, per servire da porto fluviale sul Baro (affluente del Nilo) per il commercio di beni di produzione locale (soprattutto caff\u00e8). Alla met\u00e0 degli anni trenta il porto era in piena attivit\u00e0, e navi da carico salpavano due volte al mese dirette a Khartoum. Nel 1927, sotto il governo del Ras Tafari (in seguito Hail\u00e9 Selassi\u00e9), fu costruita una strada che congiungeva Gambela alle cittadine di Metu e Gore.\nNel 1936 Gambela divenne parte dell'Africa Orientale Italiana. La popolazione britannica abbandon\u00f2 la citt\u00e0 e il commercio fluviale fu interrotto. Nei quattro anni successivi, gli italiani costruirono una strada che collegava Gambela a Nekemte. Nel 1941, i King's African Rifles britannici riconquistarono la citt\u00e0.\nNel 1941, da Gambela part\u00ec il tentativo di insurrezione di Lij Tewodros, autoproclamatosi imperatore. La rivolta fu spenta dall'esercito coloniale del Congo belga.\nOccupata dai Britannici, fu ripresa dalle truppe del generale Pietro Gazzera, fino alla fine dell'assedio di Saio, il 6 luglio 1941, da parte delle truppe belghe.\nUn trattato anglo-etiopico del 19 dicembre 1944 abol\u00ec i precedenti privilegi britannici sulla citt\u00e0, che continu\u00f2 comunque a essere un'enclave \"de facto\" per circa un decennio. Gradualmente, il governo etiopico rafforz\u00f2 il proprio controllo su Gambela, restringendo l'autonomia amministrativa dei residenti britannici. Quando il Sudan ottenne l'indipendenza, il controllo di Gambela pass\u00f2 ai sudanesi, che la restituirono formalmente all'Etiopia il 15 ottobre 1956.\nDurante l'epoca di Derg il porto venne chiuso, ed \u00e8 tuttora non operativo.\nIl Fronte Democratico Rivoluzionario del Popolo Etiope annunci\u00f2 di aver preso il controllo di Gambela il 27 maggio 1991.\nIl 13 dicembre 2003, durante un'azione di rappresaglia, l'esercito etiope sferr\u00f2 un violento attacco contro la popolazione Anuak di Gambela. Secondo una stima di Human Rights Watch, le vittime furono 424.."}
{"id": "1633364", "revid": "295403", "url": "https://it.wikipedia.org/wiki?curid=1633364", "title": "Copa Interclubes UNCAF", "text": "La Copa Interclubes UNCAF \u00e8 stata una competizione internazionale annuale di calcio per club organizzata dall'UNCAF, l'organo che gestisce il calcio nell'America centrale, i vincitori di ogni campionato nazionale si qualificavano automaticamente. Dal 1999 al 2007 le migliori tre squadre della competizione si qualificavano per la CONCACAF Champions' Cup. Con la trasformazione di quest'ultima in CONCACAF Champions League tutti i paesi del Centroamerica hanno diritto a posti nella massima competizione continentale, la Copa Interclubes UNCAF \u00e8 stata quindi abolita."}
{"id": "1633365", "revid": "39884", "url": "https://it.wikipedia.org/wiki?curid=1633365", "title": "Robyn Thorn", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Tokyo 1964."}
{"id": "1633366", "revid": "486946", "url": "https://it.wikipedia.org/wiki?curid=1633366", "title": "Commissario europeo per le Relazioni con il Parlamento Europeo", "text": ""}
{"id": "1633369", "revid": "123442153", "url": "https://it.wikipedia.org/wiki?curid=1633369", "title": "Giovanni Conversini", "text": "\u00c8 spesso confuso (anche da Baldelli) con Giovanni da Ravenna, primo amanuense di Petrarca; in realt\u00e0 Conversini incontr\u00f2 Petrarca solo in un paio di occasioni, bench\u00e9 suo zio, il cardinale Tommaso da Frignano, fosse grande amico del poeta aretino. Da qui nacque ed \u00e8 tuttora vivo l'equivoco.\nBiografia.\nLa vita di Giovanni non lascia adito a dubbi o supposizioni: lui stesso l'ha dettagliatamente raccontata nella sua autobiografia intitolata \"Rationarium vitae\".\nStudente e goliardo.\nIl padre Conversino da Frignano si era laureato medico a Bologna e dal 1321 era stato titolare della cattedra di medicina all'Universit\u00e0 di Siena. Poi nel 1342 incontr\u00f2 Luigi I d'Ungheria che gli offr\u00ec il posto di medico di corte a Buda. Conversino accett\u00f2 e, un anno dopo il suo arrivo nella capitale ungherese, nacque suo figlio Giovanni.\nDopo la morte della madre, nel 1345, il padre, che rimase a Buda per il resto della vita, lo mand\u00f2 in Italia dallo zio Tommaso insieme al suo tutore Michele da Zagabria.\nFece i suoi studi elementari prima a Ferrara, poi a Bologna e infine presso le suore di San Paolo a Ravenna, finch\u00e9 non entr\u00f2 alla scuola di grammatica di Donato Albanzani.\nMa nel 1353 mor\u00ec anche suo padre, e lo zio Tommaso, francescano in carriera, per non privare il nipote dell'eredit\u00e0 paterna, combin\u00f2 per lui il fidanzamento con Margherita Furlan, di poco pi\u00f9 vecchia di lui, figlia di un medico. Giovanni, di appena dieci anni, si trasfer\u00ec dai futuri suoceri. Due anni dopo si sposarono, ma subito dopo il matrimonio morirono entrambi i suoceri, e i due rimasero da soli e senza alcuna supervisione da parte di adulti.\nCome \u00e8 ovvio i due sposini cominciarono a bisticciare. Giovanni diceva che Margherita era frivola, irresponsabile, pigra e incapace di mandare avanti la casa, cos\u00ec lo zio Tommaso si vide costretto a mandare Giovanni a studiare dai francescani di Ferrara.\nDopo una breve parentesi a servizio di Michele di Lapo de' Medici a Firenze, nel 1357, Giovanni torn\u00f2 a Ravenna dove la moglie aspettava un bambino, il loro unico figlio, a cui dettero il nome di Conversino. Giovanni fece appena in tempo a vedere il beb\u00e8 che subito ripart\u00ec per Bologna per continuare i suoi studi di trivio.\nNella primavera del 1359 aveva gi\u00e0 completato le prime due parti di grammatica e di dialettica e quindi si iscrisse al corso di retorica. Il primo modulo era incentrato sulla \"ars dictaminis\" ed era tenuto da Pietro da Forl\u00ec sulla \"Brevis introductio ad dictamen\" di Giovanni di Bonandrea. Finito questo, a Pasqua del 1360 concluse il corso sulla \"Rhetorica ad Herennium\". I suoi brillantissimi risultati agli esami convinsero i suoi colleghi studenti ad eleggerlo lettore proprio per tenere l'anno dopo lezioni sulla \"Brevis introductio ad dictamen\" e sulla \"Rhetorica ad Herennium\". Per esigenze economiche, fu costretto ad abbandonare gli studi letterari e a scegliere di laurearsi in giurisprudenza e cos\u00ec nel 1363 concluse gli studi universitari con il diploma notarile.\nL'attrazione per le lettere rimaneva comunque forte e dunque, invece di tornare dalla moglie e trovarsi un posto da notaio, essendo accademicamente vicino al grammatico Pietro da Moglio, nel settembre del 1363 segu\u00ec il suo mentore a Padova e ne attese le lezioni fino alla primavera successiva. Si spost\u00f2 poi di nuovo a Bologna, dove era popolarissimo tra gli studenti, che infatti gli chiesero di tenere un ciclo di lezioni sul \"Factorum ac Dictorum Memorabilium libri IX\" di Valerio Massimo. E la sua autorit\u00e0 crebbe ancora quando, grazie ad Albanzani, fu presentato a Petrarca.\nNon pi\u00f9 studente ma nemmeno accademico, divenne un riferimento della vita goliardica bolognese, finch\u00e9 alcuni screzi con le autorit\u00e0 cittadine lo costrinsero ad accettare un lavoro di tutore a Ferrara. Ci rimase poco perch\u00e9 un suo ex compagno di universit\u00e0, Niccol\u00f2 Boschetti, gli fece avere un posto di insegnante di grammatica latina a Treviso, posto che lui accett\u00f2 di buon grado. E a Treviso incontr\u00f2 il notaio e studioso Paolo Rugolo che divenne il suo pi\u00f9 caro amico.\nDopo poco, nel 1367, dovette fare di nuovo ritorno a Ravenna perch\u00e9 il figlio Conversino, giocando, aveva perso la vista da un occhio. Ormai per\u00f2 la sua fama di maestro e studioso lo precedeva e subito dopo il suo rientro a casa, Guido II da Polenta lo scelse per rappresentare Ravenna come notaio forestiero alla corte del podest\u00e0 di Firenze. Prese servizio nel luglio del 1368 ma dur\u00f2 poco, vista la noia e la mole del lavoro notarile, e quindi dette prontamente le dimissioni e accett\u00f2 di fare il lettore allo Studio Fiorentino per commentare le Georgiche di Virgilio oltre al suo cavallo di battaglia Ad Herennium. Anche stavolta abbandon\u00f2, ovviamente, quasi subito su invito del vescovo Pietro da Barone, che lo voleva di nuovo insegnante di latino a Treviso.\nMargherita e Conversino, abbandonati a Ravenna e rimasti senza denari, lo raggiunsero a Treviso. Erano entrambi in condizioni fisiche disastrose, malnutriti e malaticci. Margherita mor\u00ec due settimane dopo il suo arrivo, mentre Conversino riusc\u00ec a salvarsi.\n\"Mia moglie e mio figlio rientrarono nella mia vita nelle condizioni pi\u00f9 tristi in cui li avessi mai visti. Grazie al cambio di regione e la migliore qualit\u00e0 dell'aria, mio figlio pot\u00e9 uscire dalla malattia. Ma mia moglie, dopo poco che si fu ammalata, mor\u00ec. Mor\u00ec perch\u00e9 l'avevo trascurata. Mor\u00ec per colpa mia\".\nSubito dopo la tragedia familiare, Paolo Rugolo gli trov\u00f2 un posto di insegnante a Conegliano dove, nel luglio del 1372, venne a fargli visita il cognato Luigi. Ma non era una visita di cortesia: Luigi voleva vendicare la sorella. Lo avvelen\u00f2 con dell'arsenico, ma sbagli\u00f2 le dosi e Giovanni rimase allettato per quasi sei mesi.\nQuesto periodo di riposo forzato lo costrinse a ripensare tutta la sua vita e non appena si fu rimesso visit\u00f2 lo zio Tommaso a Venezia. Lo zio, divenuto patriarca di Grado, era profondamente arrabbiato per la condotta irresponsabile e scapestrata del nipote e molto freddamente gli fece intendere di non essere pi\u00f9 gradito in famiglia, almeno finch\u00e9 non avesse mutato comportamento. Giovanni lasci\u00f2 Venezia e riusc\u00ec a trovarsi un posto di maestro a Belluno, dove avrebbe potuto ricominciare. Fu forse di buon auspicio la visita che fece a Petrarca nella sua casa di Arqu\u00e0 per il Natale del 1373.\nMaestro, notaio e padre di famiglia.\nAgli inizi del 1374, Giovanni mise su casa a Belluno e cominci\u00f2 le lezioni nella locale scuola di grammatica. Belluno segn\u00f2 una vera svolta nella vita di Giovanni, tanto che nel 1375 mise giudizio e spos\u00f2 Benasuda, una ricca vedova bellunese, da cui l'anno dopo ebbe Israele, il loro unico figlio.\nCominci\u00f2 anche a scrivere brevi trattati come il \"De fato\", sulla questione del libero arbitrio, il \"De miseria humanae vitae\" e il frammentario \"De Christi conceptu\", sugli aspetti stoicisti del cristianesimo.\nIn questi anni si fecero pi\u00f9 distesi anche i rapporti con lo zio che infatti, nel 1378, gli invi\u00f2, come tardivo regalo di matrimonio, tre casse di libri lasciati da suo padre in eredit\u00e0 al fratello. Quegli stessi, preziosissimi libri che erano appartenuti alla biblioteca reale angioina e che Luigi d'Ungheria aveva confiscato a Napoli e poi regalati a Conversino. Giovanni, per ringraziarlo, gli dedic\u00f2 un trattato intitolato \"Dialogus inter Johannem et Literam\" sullo status di religioso. Lo zio, divenuto nel frattempo cardinale e trasferitosi alla Corte papale, evidentemente apprezz\u00f2, perch\u00e9, quando nel 1379 il comune di Belluno non gli rinnov\u00f2 il contratto, lo invit\u00f2 a Roma per una breve vacanza.\nDi ritorno da Roma si ferm\u00f2 a Padova dove rimase ospite del medico Marsilio da Santasofia e il grammatico Carletto Galmarelli. Ma quella che doveva essere una rimpatriata si trasform\u00f2 in un lungo soggiorno dato che Francesco il Vecchio da Carrara volle che Giovanni, come scrittore e intellettuale, rimanesse alla sua corte. In poco tempo si guadagn\u00f2 la simpatia e l'amicizia del signore di Padova, che gli regal\u00f2 anche una casa in citt\u00e0, attirandosi, come \u00e8 ovvio, le invidie degli altri cortigiani che lo costrinsero, per prudenza, a rinviare la pubblicazione del \"Familiae carrariensis natio\". A Padova ebbe modo di farsi conoscere dai maggiori rappresentanti del gotha accademico come Baldo degli Ubaldi, Arsendino Arsendi e Lombardo della Seta. Sul finire del 1382 per\u00f2, per la morte improvvisa della moglie, Giovanni fu costretto a tornare a Belluno per poi ripartire di nuovo e stabilirsi a Venezia, dove trov\u00f2 lavoro come maestro. Ma nella citt\u00e0 lagunare insegn\u00f2 appena sei mesi.\nInfatti la regina Elisabetta di Ungheria, da poco vedova di Luigi I che era sempre rimasto legatissimo alla memoria di Conversino senior, gli offr\u00ec il posto di \"notarius mayor\" nella Repubblica di Ragusa, all'epoca stato vassallo ungherese. Giovanni accett\u00f2 e ci si trasfer\u00ec con il figlio Israele.\nCome nella sua esperienza fiorentina, il lavoro di notaio comportava una cospicua mole di lavoro. Non solo doveva redigere ogni tipo di documento notarile, ma anche presiedere, da giudice, le cause civili e rogare, dopo averli controllati, decreti e statuti. Stavolta per\u00f2 non abbandon\u00f2 il posto e anzi trov\u00f2 anche il tempo per comporre il \"De primo eius introitu ad aulam\", saggio sulla corruzione delle corti, e l\"'Historia Ragusii\".\nLasci\u00f2 la citt\u00e0 dalmata nel 1388 e fece ritorno a Venezia dove, sotto il patronato del suo ex allievo Marco Giustinian (futuro condottiero ed eroe veneziano detto poi il Grande), apr\u00ec una scuola di grammatica nella contrada di San Patrignano e fece vita da protagonista nell'ambiente intellettuale cittadino. Ma l'anno dopo arriv\u00f2 a Venezia anche suo figlio Conversino e cominciarono una serie di spiacevoli discussioni e litigi che finirono anche in tribunale. Amareggiato, decise di andarsene altrove. Da Padova, occupata dai Visconti, ebbe un'offerta per insegnare all'universit\u00e0 ma, fedele alla memoria di Francesco da Carrara, rifiut\u00f2 di lavorare con i nuovi signori e cos\u00ec nell'ottobre del 1389, si trasfer\u00ec a Udine dove fu assunto come semplice maestro elementare.\nI trionfi padovani.\nCon la fine dell'occupazione dei Visconti e il ritorno dei Carrara, Giovanni cominci\u00f2 a pensare sempre pi\u00f9 seriamente a quella proposta, per altro ancora validissima, di insegnare all'Universit\u00e0 di Padova. Decisione che prese nel 1392.\nNell'ateneo padovano gli furono assegnati i corsi di grammatica e retorica, corsi allora frequentati da studenti promettenti come Pier Paolo Vergerio, Sicco Polenton, Guarino Veronese. Secondo Polenton \"quest'uomo era, sia per la santit\u00e0 della sua morale che per la sua conoscenza di tutti gli aspetti delle arti umanistiche e retoriche, il principe dei cattedratici tra tutti gli accademici che vissero in Italia ai suoi tempi\".\nLa sua fama arriv\u00f2 ben presto a corte e nel 1393 Francesco Novello, succeduto al padre, lo volle come cancelliere. Giovanni pose per\u00f2 una condizione: poter tenere lezioni private ai pi\u00f9 brillanti studenti padovani. Francesco naturalmente acconsent\u00ec e tra questi pochi fortunati pot\u00e9 infilarsi anche Vittorino da Feltre. Nel 1396 si rimise anche a scrivere: \"De fortuna aulica\", sulla vita di corte, \"Dolosi astus narratio\", sugli intrighi alla corte di Ferrara, \"Violate pudicicie narratio\" o \"Historia Elysia\" sulla fedelt\u00e0 coniugale. E ancora, tutte nel 1399, l\"'Apologia\", contro le invidie dei cortigiani, \"De lustro Alborum in Urbe Padua\", sulla grande processione del '99 della Compagnia dei Flagellanti o dei Bianchi, e il \"De dilectione regnantium\" sull'arte politica.\nNel 1400 venne incaricato di portare a termine tre importanti missioni diplomatiche. In gennaio si rec\u00f2 a Firenze per assoldare il capitano di ventura Alberico da Barbiano perch\u00e9 entrasse al servizio di Padova e per mettere al corrente la signoria fiorentina dei piani dei Visconti per prendere Perugia. Poi fu a Bologna per rafforzare la citt\u00e0 alleata, arbitrando la disputa tra la fazione di Nanni Gozzadini e Giovanni Bentivoglio. Infine in estate fu inviato a Roma per consegnare delle missive del signore di Padova al capitano di ventura Conte da Carrara, figlio illegittimo di Francesco il Vecchio e fratellastro di Francesco Novello, e a papa Bonifacio IX.\nTutte e tre le missioni, pur tra mille difficolt\u00e0 (per esempio fu derubato prima di entrare a Roma), furono portate a termine con successo, ma al suo ritorno a Padova fu segnato da una tragedia domestica. I suoi due figli illegittimi, nati a Udine da una relazione, erano entrambi morti di peste. I due piccoli, orgoglio e speranza del padre, a differenza di Conversino si stavano dimostrando, sotto la guida di Giovanni, brillanti nelle lettere e nelle arti e dunque la perdita non fu solo affettiva. Colto da profondo sconforto, Giovanni decise di chiudere con questo episodio la \"Rationarium vitae\", cominciata a comporre diversi anni prima, quasi a dire che la parte pi\u00f9 importante della sua vita finiva qui. Le disgrazie per\u00f2 continuarono. Nello stesso anno mor\u00ec di peste anche Israele che, ormai venticinquenne, si era stabilito a Padova per studiare all'universit\u00e0.\nNonostante il periodo veramente difficile Giovanni continu\u00f2 il suo lavoro di cancelliere, ma le mire espansionistiche di Francesco Novello in Lombardia, dopo l'assassinio di Giangaleazzo Visconti nel settembre del 1402, trovarono ampie critiche da parte sua. Pi\u00f9 volte avvert\u00ec Francesco che stava andando incontro al disastro. Ma il signore di Padova non gli dette ascolto e anzi ridusse gli stipendi di tutti gli impiegati pubblici per destinare i risparmi al bilancio militare. L'ultimo suo atto da cancelliere della signoria fu quello di rogare un trattato di alleanza con Guglielmo della Scala, poi si licenzi\u00f2 e poco prima del 23 giugno 1404, quando i veneziani dichiararono guerra a Francesco Novello, lasci\u00f2 Padova e torn\u00f2 a Venezia.\nNei sei mesi successivi alla sua partenza sistem\u00f2 in forma definitiva la \"Familiae carrariensis natio\" e scrisse \"ex novo\" il suo capolavoro: la \"Dragmalogia De Eligibili Vite Genere\", una cronaca o meglio una serie di episodi della storia veneziana.\nLa caduta di Padova nel novembre 1405 e la conseguente annessione a Venezia resero vane tutte le sue speranze di tornare, finita la guerra, al suo ruolo di cancelliere. Il suo ex allievo Pier Paolo Vergerio, passato a Roma, tent\u00f2 allora di convincerlo ad entrare al servizio della curia romana piuttosto che fare il tutore per qualche viziato rampollo veneziano, ma Giovanni declin\u00f2.\nNon pi\u00f9 giovanissimo, il caldo torrido dell'estate veneziana del 1406 lo convinse ad accettare la proposta di direttore delle scuole pubbliche di Muggia, da dove non ripart\u00ec pi\u00f9."}
{"id": "1633373", "revid": "1817847", "url": "https://it.wikipedia.org/wiki?curid=1633373", "title": "Torre del Coltellazzo", "text": "La torre del Coltellazzo o di Sant'Efisio \u00e8 una torre costiera del golfo di Cagliari. Sorge sulla cima del promontorio che domina le rovine della citt\u00e0 di Nora, nel territorio del comune di Pula.\nLa torre, edificata nei pressi dei resti dell'acropoli di Nora, entr\u00f2 in funzione dal 1607, anche se l'esistenza di un precedente insediamento militare \u00e8 attestato dagli inizi del XIV secolo. Jorge Aleo, nel 1680, ne fa menzione, chiamandola \"Fortalleza Coltellaz\". Nel settecento l'edificio venne inglobato in un forte, eretto tra il 1722 e il 1728 su progetto dell'ingegnere piemontese Antonio Felice de Vincenti. Ulteriori lavori vennero attuati nel XIX secolo, quando la torre venne dotata di un faro.\nLa torre del Coltellazzo, dal XVIII secolo chiamata anche torre di Sant'Efisio, in ricordo del martire guerriero, che la tradizione vuole ucciso a Nora per decapitazione, era \"torre de armas\" o \"gagliarda\", ovvero per difesa pesante, con una guarnigione di uomini comandati da un alcalde (comandante). \u00c8 in contatto visivo con le torri di Cala d'Ostia, di San Macario e del Diavolo. Edificata in arenaria calcarea, di struttura tronco-conica, misura circa 11 metri di altezza per 12 metri di diametro alla base e presenta una camera interna voltata a cupola costolonata, sostenuta da un pilastro centrale."}
{"id": "1633374", "revid": "599013", "url": "https://it.wikipedia.org/wiki?curid=1633374", "title": "Janice Murphy", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di Tokyo 1964."}
{"id": "1633379", "revid": "33751", "url": "https://it.wikipedia.org/wiki?curid=1633379", "title": "CD Motagua", "text": ""}
{"id": "1633380", "revid": "1774874", "url": "https://it.wikipedia.org/wiki?curid=1633380", "title": "Doctor My Eyes", "text": "Doctor My Eyes (italiano: \"Dottore i miei occhi\") \u00e8 il primo singolo tratto dall'album d'esordio del cantante Jackson Browne intitolato \"Jackson Browne\". Nel 1972 la canzone sal\u00ec fino all'ottavo posto della classifica di \"Billboard\" preludendo ai numerosi altri successi che seguiranno nella carriera del cantante.\nIl brano, scritto interamente da Browne, \u00e8 un pezzo spensierato dal gusto country-rock.\nVersioni.\nLa versione dei Jackson 5.\nIl gruppo musicale statunitense The Jackson 5 registr\u00f2 una versione di questo brano e la inser\u00ec nel suo album in studio \"Lookin' Through the Windows\", dal quale la canzone venne estratta come terzo ed ultimo singolo."}
{"id": "1633381", "revid": "1573940", "url": "https://it.wikipedia.org/wiki?curid=1633381", "title": "Lynette Bell", "text": "Specializzata nello stile libero, ha vinto la medaglia d'argento nella staffetta 4x100\u00a0m sl alle olimpiadi di ."}
{"id": "1633382", "revid": "1442080", "url": "https://it.wikipedia.org/wiki?curid=1633382", "title": "Tonino Martino", "text": "Caratteristiche tecniche.\nGiocatore.\nDa calciatore ha ricoperto il ruolo di centrocampista esterno.\nCarriera.\nEsordisce col Penne e col Celano Olimpia, per poi passare nel 1991 al Lanciano in Serie C2. La stagione successiva va al Castel di Sangro, sempre in Serie C2: vi rester\u00e0 sino al gennaio 1998, raggiungendo nel 1996 la promozione in Serie B.\nNel gennaio 1998 passa all'Empoli in Serie A, dove esordisce in massima serie e raccoglie 10 presenze. Per la stagione 1998-1999 si accasa alla , che in quella stagione raggiunge la prima promozione in Serie A, avallata proprio dal decisivo gol di Martino in -Reggina (1-2) il 13 giugno 1999. La stagione successiva raccoglie altre 9 presenze in Serie A con la squadra amaranto, per poi passare a gennaio al in Serie B, squadra che a fine stagione retrocede in Serie C1.\nDal 2000 al 2002 \u00e8 al Livorno, dove disputa due campionati di Serie C1, conquistando nella seconda stagione la promozione in Serie B.\nPer la stagione 2002-2003 resta in terza serie, tornando dopo dieci anni al Lanciano. Fra il 2003 e il 2005 \u00e8 al , disputando un campionato di Serie C2, e militando nella squadra pugliese anche la stagione successiva, dopo il fallimento, in Eccellenza. Nel 2005 \u00e8 tornato al Castel di Sangro in Promozione, raggiungendo la promozione in Eccellenza nella stagione 2006-2007, come capitano della squadra. Nel dicembre 2009 chiude l'esperienza a Castel di Sangro e si accasa allo Sporting Scalo sempre in Eccellenza Abruzzo.\nNella stagione 2010-2011 a 40 anni diventa allenatore-calciatore nel Casoli di Atri in Promozione, l'anno seguente \u00e8 a Popoli in Seconda Categoria abruzzese dove chiude definitivamente con il calcio giocato. Successivamente allena in Seconda Categoria abruzzese prima il Decontra Scafa nel 2013-2014 e poi il Popoli dove torna in veste di tecnico per la stagione 2014-2015.\nPer la stagione 2018-2019 il suo amico Emanuele Belardi lo chiama alla Reggina per fare da allenatore e osservatore di nuovi talenti, tornando quindi a Reggio Calabria a 18 anni dal suo storico gol che valse la promozione in Serie A."}
{"id": "1633384", "revid": "187795", "url": "https://it.wikipedia.org/wiki?curid=1633384", "title": "CSD Municipal", "text": ""}
{"id": "1633390", "revid": "287204", "url": "https://it.wikipedia.org/wiki?curid=1633390", "title": "Pauline van der Wildt", "text": "Specializzata nello stile libero, ha vinto la medaglia di bronzo nella staffetta 4x100m sl alle olimpiadi di Tokyo 1964."}
{"id": "1633391", "revid": "287204", "url": "https://it.wikipedia.org/wiki?curid=1633391", "title": "Francesco Sofia Alessio", "text": "Biografia.\nNacque a Radicena, un comune soppresso nel 1928 per costituire Taurianova. Alla nascita il cognome della madre, Rosina Alessio, fu unito a quello del padre, Casimiro Sofia, \"per distinguerlo da un congiunto omonimo\". Rimasto orfano di padre in et\u00e0 infantile fu educato da un sacerdote profondo conoscitore delle lingue greca e latina, don Domenico Barillari. Conseguita l'abilitazione magistrale nel 1894, svolse per molti anni la professione di insegnante nelle scuole primarie e secondarie. Nel 1928 venne nominato bibliotecario a Reggio di Calabria. Il 16 maggio 1907 il poeta spos\u00f2 Concetta Ursida. Dal matrimonio nacquero quattro figli: Pasquale, Luigi, Giulio e Ines.\nScrittore di carmi in latino, nel 1907 ottenne la gran lode (\"magnae laudis\") al \"Certamen Hoeufftianum\", il prestigioso concorso di poesia latina bandito dall\"Accademia reale olandese delle arti e delle scienze\", con il poemetto \"\"Duo Magi\". Partecip\u00f2 numerose volte al concorso di Amsterdam ottenendo tre volte la medaglia d'oro (nel 1917 col carme \"Sepulcrum Joannis Pascoli\", nel 1920 col carme \"Ultimi Tibulli dies\"; nel 1936 col carme \"Asterie\"\") e dodici volte la gran lode. I temi dei suoi carmi sono soprattutto religiosi."}
{"id": "1633393", "revid": "1573940", "url": "https://it.wikipedia.org/wiki?curid=1633393", "title": "Toos Beumer", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle olimpiadi di Tokyo 1964."}
{"id": "1633394", "revid": "599013", "url": "https://it.wikipedia.org/wiki?curid=1633394", "title": "Dragan Mladenovi\u0107", "text": "Carriera.\nDebutta da professionista nel 1995 nella squadra della sua citt\u00e0, lo Sloga Kraljevo, ma dopo tre stagioni di buon livello, viene ingaggiato dallo Zemun dove gioca per altre tre stagioni, fino al 2002, con l'eccezione della stagione 2000-2001, quando gioca in prestito al Rudar Pljevlja.\nNell'estate del 2002 viene ingaggiato dalla Stella Rossa di Belgrado con cui vince il campionato 2003-2004 e la Coppa di Serbia e Montenegro 2004.\nAll'inizio della stagione 2004-2005 si trasferisce in Scozia, ai Rangers ma dopo pochi mesi passa in prestito alla formazione spagnola del Real Sociedad.\nRientrato ai Rangers, gli viene rescisso il contratto, e torna quindi alla con cui vince il \"double\" campionato-Coppa.\nDal 2006 al 2009 ha giocato in Corea del Sud all'Incheon United."}
{"id": "1633396", "revid": "287204", "url": "https://it.wikipedia.org/wiki?curid=1633396", "title": "Dragan Mladenovic", "text": ""}
{"id": "1633398", "revid": "1543377", "url": "https://it.wikipedia.org/wiki?curid=1633398", "title": "Metodo di Muller", "text": "Il metodo di Muller \u00e8 una generalizzazione del metodo delle secanti per trovare lo zero di una funzione. \nNel metodo di Muller si utilizza un polinomio di secondo grado per interpolare la funzione."}
{"id": "1633400", "revid": "1573940", "url": "https://it.wikipedia.org/wiki?curid=1633400", "title": "Winnie van Weerdenburg", "text": "Specializzata nello stile libero, ha vinto la medaglia di bronzo nella staffetta 4x100\u00a0m sl alle olimpiadi di Tokyo 1964."}
{"id": "1633402", "revid": "124123", "url": "https://it.wikipedia.org/wiki?curid=1633402", "title": "Natallja Sazanovi\u010d", "text": "Nella prova di Atlanta ha stabilito il suo record personale con 6563 punti. Inoltre \u00e8 campionessa mondiale indoor 2001. Ha partecipato anche ai Giochi di Atene 2004 ma si \u00e8 ritirata dopo due prove."}
{"id": "1633403", "revid": "320578", "url": "https://it.wikipedia.org/wiki?curid=1633403", "title": "Natalya Sazanovich", "text": ""}
{"id": "1633411", "revid": "648716", "url": "https://it.wikipedia.org/wiki?curid=1633411", "title": "Erica Terpstra", "text": "Specializzata nello stile libero, consegu\u00ec un argento nella staffetta misti (del cui record mondiale fu detentrice insieme alle compagne) e un bronzo nella stile libero alle Olimpiadi di Tokyo del 1964.\nTerminata la carriera sportiva fu dirigente e presidente del comitato olinpico olandese ed entr\u00f2 in parlamento nelle file del Partito Popolare per la Libert\u00e0 e la Democrazia, divenendo anche sottosegretario di Stato con delega allo sport."}
{"id": "1633412", "revid": "35804", "url": "https://it.wikipedia.org/wiki?curid=1633412", "title": "Coppa del mondo VIVA 2008", "text": "La Coppa del mondo VIVA 2008 (ing. \"VIVA World Cup 2008\") \u00e8 stata la seconda edizione competizione mondiale riservata alle selezioni di calcio delle nazioni non riconosciute o riconosciute ma non affiliate n\u00e9 alla FIFA n\u00e9 alle organizzazioni continentali. Il paese ospitante \u00e8 stata la Lapponia svedese, unica candidata, mentre le citt\u00e0 sedi delle gare sono state G\u00e4llivare e Malmberget. Il torneo si \u00e8 svolto dal 7 al 13 luglio 2008.\nNonostante l'interesse mostrato da diverse squadre iscritte alla federazione, solo cinque di esse hanno preso parte. La vittoria \u00e8 andata alla .\nCitt\u00e0 e Stadi.\nGli stadi scelti per disputare le partite del torneo VIVA World Cup 2008 sono stati due, situati in due citt\u00e0 della Lapponia.\nLe date.\nLa cerimonia d'apertura del torneo \u00e8 stata effettuata il 7 luglio 2008 alle 22:00. Alle 23:00 dello stesso giorno vi \u00e8 stata la prima partita, tra e .\nLe restanti partite della fase a gironi sono state disputate tra l'8 ed il 12 luglio, in orari variabili. Le ultime partite sono state tutte giocate il 13 luglio: alle 11:00 vi \u00e8 stata la finale per il terzo posto, giocata a Malberget; alle 14:00 ed alle 17:00, a G\u00e4llivare, si sono svolte le finali mentre le premiazioni sono avvenute alle 20:00 al Grand Hotel di G\u00e4llivare.\nTorneo.\n\"Tutti gli orari sono UTC+2\""}
{"id": "1633417", "revid": "247667", "url": "https://it.wikipedia.org/wiki?curid=1633417", "title": "1 - 2 + 3 - 4 ...", "text": ""}
{"id": "1633418", "revid": "287204", "url": "https://it.wikipedia.org/wiki?curid=1633418", "title": "1 - 2 + 3 - 4 + ...", "text": ""}
{"id": "1633419", "revid": "247667", "url": "https://it.wikipedia.org/wiki?curid=1633419", "title": "1 - 2 + 3 - 4...", "text": ""}
{"id": "1633420", "revid": "247667", "url": "https://it.wikipedia.org/wiki?curid=1633420", "title": "1 - 2 + 3 - 4 +...", "text": ""}
{"id": "1633421", "revid": "247667", "url": "https://it.wikipedia.org/wiki?curid=1633421", "title": "1-2-3-4-", "text": ""}
{"id": "1633422", "revid": "247667", "url": "https://it.wikipedia.org/wiki?curid=1633422", "title": "1-2-3-4", "text": ""}
{"id": "1633423", "revid": "247667", "url": "https://it.wikipedia.org/wiki?curid=1633423", "title": "1-2-3-4-...", "text": ""}
{"id": "1633424", "revid": "247667", "url": "https://it.wikipedia.org/wiki?curid=1633424", "title": "1-2-3-4...", "text": ""}
{"id": "1633425", "revid": "247667", "url": "https://it.wikipedia.org/wiki?curid=1633425", "title": "1-2-3-4 ...", "text": ""}
{"id": "1633426", "revid": "68105", "url": "https://it.wikipedia.org/wiki?curid=1633426", "title": "Termopressa", "text": ""}
{"id": "1633427", "revid": "247667", "url": "https://it.wikipedia.org/wiki?curid=1633427", "title": "1+2+3+4", "text": ""}
{"id": "1633428", "revid": "247667", "url": "https://it.wikipedia.org/wiki?curid=1633428", "title": "1+2+3+4...", "text": ""}
{"id": "1633429", "revid": "227211", "url": "https://it.wikipedia.org/wiki?curid=1633429", "title": "1+2+3+4 ...", "text": ""}
{"id": "1633431", "revid": "247667", "url": "https://it.wikipedia.org/wiki?curid=1633431", "title": "1+2+3+4+", "text": ""}
{"id": "1633432", "revid": "247667", "url": "https://it.wikipedia.org/wiki?curid=1633432", "title": "1+2+3+4+...", "text": ""}
{"id": "1633433", "revid": "247667", "url": "https://it.wikipedia.org/wiki?curid=1633433", "title": "1+2+3+4+ ...", "text": ""}
{"id": "1633437", "revid": "287204", "url": "https://it.wikipedia.org/wiki?curid=1633437", "title": "1 + 2 + 3 + 4 + ...", "text": ""}
{"id": "1633438", "revid": "154893", "url": "https://it.wikipedia.org/wiki?curid=1633438", "title": "1 + 2 + 3 + 4 +", "text": ""}
{"id": "1633439", "revid": "247667", "url": "https://it.wikipedia.org/wiki?curid=1633439", "title": "1 + 2 + 3 + 4", "text": ""}
{"id": "1633440", "revid": "247667", "url": "https://it.wikipedia.org/wiki?curid=1633440", "title": "1 - 2 - 3 - 4 - ...", "text": ""}
{"id": "1633442", "revid": "247667", "url": "https://it.wikipedia.org/wiki?curid=1633442", "title": "1 - 2 - 3 - 4 -", "text": ""}
{"id": "1633443", "revid": "247667", "url": "https://it.wikipedia.org/wiki?curid=1633443", "title": "1 - 2 - 3 - 4", "text": ""}
{"id": "1633447", "revid": "1784492", "url": "https://it.wikipedia.org/wiki?curid=1633447", "title": "Rajko Miti\u0107", "text": "Carriera.\nGiocatore.\nDebutta da professionista nel 1945 nel primo campionato della RSF di Jugoslavia con la maglia \"nazionale\" della Repubblica Socialista di Serbia, con cui trionfa.\nIngaggiato dalla Stella Rossa di Belgrado, diventa una delle prime bandiere della formazione di Belgrado, vincendo cinque campionati della RSF di Jugoslavia, altrettante Coppe di Jugoslavia, la Mitropa Cup 1958, venendo nominato per questo \"Zvezdine zvezde\" (\"Stella della Stella Rossa Belgrado\").\nCon la Nazionale jugoslava vanta 59 presenze e 32 gol e la partecipazione alle Olimpiadi del 1948 e alle Olimpiadi del 1952, competizioni concluse con la vittoria della medaglia d'argento, a cui si aggiunge la partecipazione ai Mondiali del 1950 e ai Mondiali del 1954.\nNel il si gioca una partita decisiva contro la Jugoslavia per il passaggio del turno. Mentre attraversa il sottopassaggio per entrare in campo, Miti\u0107, capitano degli jugoslavi, batte la testa contro una trave sporgente e inizia a perdere copiosamente sangue: all'epoca non \u00e8 possibile fare sostituzioni dopo l'inserimento in distinta n\u00e9 posticipare l'incontro di qualche minuto. La Jugoslavia inizia la partita in dieci uomini e Ademir segna il gol dell'1-0 al 3'. Miti\u0107 riesce ad arrivare sul terreno di gioco dopo venti minuti, vistosamente fasciato sul volto: il Brasile vince l'incontro 2-0.\nAllenatore.\nNominato vice-allenatore della nel 1960, ricopre il ruolo per sei anni, assistente prima di Mi\u0161a Pavi\u0107 e poi di Ivan Toplak.\nNel 1966 viene nominato allenatore della Nazionale jugoslava con cui partecipa agli Europei del 1968 vincendo, anche in questo caso, la medaglia d'argento, dopo aver perso la finale con l'."}
{"id": "1633449", "revid": "2048388", "url": "https://it.wikipedia.org/wiki?curid=1633449", "title": "Guglielmo Libri Carucci dalla Sommaja", "text": "Biografia.\nIl conte Guglielmo Libri inizi\u00f2 a frequentare l'Universit\u00e0 di Pisa nel 1816 iscrivendosi alla Facolt\u00e0 di Giurisprudenza, ma passando presto allo studio della matematica, sua vera passione, insieme alla bibliofilia.\nSi laure\u00f2 nel 1820 ed i suoi primi lavori furono notati da Charles Babbage, da Augustin-Louis Cauchy e da Carl Friedrich Gauss.\nNel 1823, all'et\u00e0 di 20 anni, fu nominato professore di Fisica Matematica a Pisa ma l'anno seguente lasci\u00f2 l'insegnamento per trascorrere un anno a Parigi.\nAl suo ritorno in Italia fu coinvolto nei movimenti carbonari che miravano ad ottenere una costituzione liberale nel Granducato di Toscana.\nArrestato, nel 1833 scapp\u00f2 in Francia e divenne cittadino francese. Il suo nome aristocratico, unito alla fama di valente matematico, gli apr\u00ec parecchie porte fra cui quelle dell'Accademia delle scienze francese. Fu pure insignito della massima onorificenza d'oltralpe, la Legion d'onore.\nTra il 1838 e il 1841 il conte Libri, avvalendosi della consultazione diretta di innumerevoli tomi e manoscritti antichi, pubblic\u00f2 un'importante opera in quattro volumi intitolata \"Storia delle Scienze Matematiche in Italia dal Rinascimento al XVII secolo\". Il valore dell'opera per gli studiosi di storia delle matematiche consiste soprattutto nelle note che occupano circa la met\u00e0 del testo e che riportano brani, in larga misura inediti, degli autori studiati.\nNel 1843 Libri, superando le candidature di matematici del calibro di Augustin-Louis Cauchy e di Jean-Marie Duhamel, ottenne la prestigiosa cattedra di matematica al Coll\u00e8ge de France.\nLa \"bibliofilia\".\nLibri non fu soltanto un eccellente matematico, ma anche un appassionato ed espertissimo bibliofilo (\"sui generis\" per\u00f2, dato che non esitava a strappar via dai volumi le pagine che pi\u00f9 gli interessavano) e soprattutto un incredibile ed inaudito ladro di libri. La maggior parte dei furti li perpetr\u00f2 ai danni della Biblioteca Medicea Laurenziana di Firenze e di parecchie biblioteche francesi, sfruttando nel secondo caso la circostanza che per la sua erudizione e la sua indiscussa competenza in materia era stato nominato \"Secr\u00e9taire de la Commission du Catalogue g\u00e9n\u00e9ral des manuscrits des biblioth\u00e8ques publiques de France\".\nCon il passare del tempo, questa sua incresciosa attivit\u00e0 divenne sempre pi\u00f9 impudente e frenetica tanto da destare i primi sospetti e quando Libri intu\u00ec che stava per essere scoperto fece imbarcare per l'Inghilterra 18 grossi bauli pieni di refurtiva (i pezzi sottratti erano almeno 30.000) e ripar\u00f2 a Londra dove entr\u00f2 in contatto con Antonio Panizzi, direttore della British Library. Alla met\u00e0 degli anni quaranta la sua biblioteca contava oltre 1800 manoscritti e 40.000 volumi a stampa provenienti da aste, acquisizioni di importanti fondi privati e, in parte, come fu provato in seguito, da appropriazione indebita. Dopo la prima denuncia anonima di furto vendette la sua collezione a lord Bertram Ashburnham.\nNel 1848 venne formalmente denunciato e nel 1850 la Corte d'appello di Parigi lo condann\u00f2 in contumacia a dieci anni di prigione. Nello stesso anno fu sostituito da Gabriel Lam\u00e9 alla cattedra di matematica del \"Coll\u00e8ge de France\".\nGrazie all'aiuto di amici influenti riusc\u00ec alla fine del 1857 a rientrare in possesso delle sue carte e dei libri, circa 15.000 volumi, ancora conservati a Parigi. Sebbene fosse arrivato in Inghilterra con nient'altro se non i \"suoi\" libri, egli visse comodamente fra agi e ricchezze. Per ottenere questo risultato gli bast\u00f2 mettere in vendita il suo bottino sul mercato antiquario inglese: da due sole grandiose aste organizzate nel 1861 riusc\u00ec ad ottenere oltre un milione di franchi, una somma enorme quando si consideri che, in quei tempi, la paga media giornaliera di un lavoratore era di quattro franchi.\nNel 1868 si ammal\u00f2 e decise di far ritorno in Italia. Si stabil\u00ec in una villa di Fiesole dove mor\u00ec l'anno dopo. Venne sepolto nel Cimitero delle Porte Sante di Firenze.\nDopo la sua morte sia il governo francese che quello italiano riuscirono a riacquistare buona parte delle opere sottratte (negoziandone l'acquisto dall'erede di lord Ashburnham), reintegrando in una certa misura i patrimoni delle biblioteche depredate.\nNel febbraio 2010, in una piccola universit\u00e0 privata della Pennsylvania \u00e8 stata rinvenuta una lettera di Cartesio datata 27 maggio 1641 indirizzata all'amico Marin Mersenne. Si tratta di quattro cartelle ritenute molto importanti dagli studiosi del grande matematico e filosofo francese. Esse facevano parte dell'inventario delle opere rubate da Libri ed erano considerate ormai disperse. L'8 giugno dello stesso anno, le quattro cartelle sono state restituite all'Institut de France."}
{"id": "1633450", "revid": "287204", "url": "https://it.wikipedia.org/wiki?curid=1633450", "title": "Rajko Mitic", "text": ""}
{"id": "1633461", "revid": "124123", "url": "https://it.wikipedia.org/wiki?curid=1633461", "title": "Morti nel 491", "text": ""}
{"id": "1633463", "revid": "124123", "url": "https://it.wikipedia.org/wiki?curid=1633463", "title": "Morti nel 74 a.C.", "text": ""}
{"id": "1633471", "revid": "17815", "url": "https://it.wikipedia.org/wiki?curid=1633471", "title": "Prishtin\u00eb", "text": ""}
{"id": "1633473", "revid": "599013", "url": "https://it.wikipedia.org/wiki?curid=1633473", "title": "John Devitt", "text": "Specializzato nello stile libero, ha vinto quattro medaglie, di cui 2 d'oro, ai Giochi olimpici: a Melbourne 1956 l'oro nella staffetta 4x200\u00a0m sl e l'argento nei 100\u00a0m sl; a Roma 1960 l'oro nei 100\u00a0m sl e il bronzo nella staffetta 4x200\u00a0m sl.\n\u00c8 uno dei Membri dell'International Swimming Hall of Fame.\n\u00c8 stato primatista mondiale dei 100\u00a0m sl e delle staffette 4x100\u00a0m e 4x200\u00a0m sl e 4x100\u00a0m misti."}
{"id": "1633479", "revid": "767487", "url": "https://it.wikipedia.org/wiki?curid=1633479", "title": "Don Caballero", "text": "I Don Caballero sono stati un gruppo rock di Pittsburgh, Pennsylvania. Sono stati spesso classificati come una formazione math rock, nonostante il gruppo non apprezzi questa etichetta. Il gruppo ha preso il nome dal personaggio Guy Caballero della commedia \"Second City Television\" di Joe Flaherty.\nI Don Caballero (chiamati affettuosamente dai fan \"Don Cab\" o \"The Don\") si sono formati nell'estate del 1991 e hanno pubblicato cinque album con la Touch and Go Records tra il 1993 e il 2000, quando, a novembre, si sciolsero per poi riformarsi con una nuova formazione nel 2003 ad opera del batterista Damon Che. Da quel momento stipularono un contratto con la Relapse Records e nel maggio del 2006 hanno pubblicato un nuovo album intitolato \"World Class Listening Problem\"."}
{"id": "1633480", "revid": "200568", "url": "https://it.wikipedia.org/wiki?curid=1633480", "title": "Guglielmo Libri", "text": ""}
{"id": "1633483", "revid": "339392", "url": "https://it.wikipedia.org/wiki?curid=1633483", "title": "Cancello Arnone", "text": ""}
{"id": "1633490", "revid": "1008732", "url": "https://it.wikipedia.org/wiki?curid=1633490", "title": "7P/Pons-Winnecke", "text": "7P/Pons-Winnecke \u00e8 una cometa periodica del Sistema solare, appartenente alla famiglia delle comete gioviane.\nLa cometa fu scoperta il 12 giugno 1819 da Jean-Louis Pons, dall'Osservatorio di Marsiglia, ed in seguito riscoperta da Friedrich Winnecke dell'Osservatorio di Bonn, il 9 marzo 1858.\nLa sua distanza perielica nel corso del XIX secolo e del XX secolo \u00e8 aumentata, passando da un valore inferiore a 1\u00a0UA, quindi interno all'orbita della Terra, ad un valore superiore a 1\u00a0UA; attualmente \u00e8 di circa 1,25\u00a0UA. La cometa \u00e8 passata alla minima distanza dalla Terra, meno di 6 milioni di km, il 26 giugno 1927, tale distanza \u00e8 notevolmente inferiore all'attuale MOID, la discrepanza \u00e8 dovuta al continuo aumento della distanza perielica che per l'orientamento orbitale di questa cometa comporta come conseguenza un continuo aumento della MOID. Questo spostamento ha fatto s\u00ec che in passato (nel 1916, nel 1921 e nel 1927) la cometa abbia dato origine a uno sciame meteorico, le Bootidi di Giugno: si pensava che essendo divenuto il perielio esterno all'orbita della Terra non ci sarebbero state pi\u00f9 altre piogge originate da questo sciame meteorico, invece a sorpresa nel 1998 ci fu una nuova pioggia di Bootidi di Giugno, con la caratteristica molto rara per una pioggia meteorica, di una durata di quasi 24 ore."}
{"id": "1633491", "revid": "1543377", "url": "https://it.wikipedia.org/wiki?curid=1633491", "title": "Federazione calcistica di Haiti", "text": "La Federazione calcistica di Haiti, ufficialmente \"F\u00e9d\u00e9ration Ha\u00eftienne de Football\", fondata nel 1904, \u00e8 il massimo organo amministrativo del calcio ad Haiti. Affiliata alla FIFA dal 1934 e alla CONCACAF dal 1961, essa \u00e8 responsabile della gestione del campionato di calcio e della nazionale di calcio dell'isola."}
{"id": "1633492", "revid": "838137", "url": "https://it.wikipedia.org/wiki?curid=1633492", "title": "Murray Rose", "text": "Nato in Scozia, si \u00e8 trasferito in Australia alla fine della Seconda guerra mondiale.\nSpecializzato nelle gare lunghe in stile libero, ha vinto quattro medaglie d'oro, una d'argento e una di bronzo alle Olimpiadi: a Melbourne 1956 ha vinto l'oro nei 400\u00a0m, 1500\u00a0m e nella staffetta 4x200\u00a0m sl; a Roma 1960 l'oro nei 400\u00a0m sl, l'argento nei 1500\u00a0m sl e il bronzo nella staffetta 4x200\u00a0m sl.\n\u00c8 stato uno dei Membri dell'International Swimming Hall of Fame\n\u00c8 stato primatista mondiale sulle distanze dei 400\u00a0m, 800\u00a0m e 1500\u00a0m sl e della staffetta 4x200\u00a0m sl.\n\u00c8 morto di leucemia il 15 aprile 2012 all'et\u00e0 di 73 anni."}
{"id": "1633494", "revid": "1226", "url": "https://it.wikipedia.org/wiki?curid=1633494", "title": "Ermes Trismegisto", "text": ""}
{"id": "1633503", "revid": "38120", "url": "https://it.wikipedia.org/wiki?curid=1633503", "title": "Ganryu (personaggio)", "text": ""}
{"id": "1633505", "revid": "1543377", "url": "https://it.wikipedia.org/wiki?curid=1633505", "title": "Federazione calcistica dell'Honduras", "text": "La Federazione calcistica dell'Honduras, ufficialmente \"Federaci\u00f3n Nacional Aut\u00f3noma de F\u00fatbol de Honduras\", fondata nel 1951, \u00e8 il massimo organo amministrativo del calcio in Honduras. Affiliata alla FIFA dal 1951 e alla CONCACAF dal 1961, essa \u00e8 responsabile della gestione del campionato di calcio e della nazionale di calcio dello stato centroamericano."}
{"id": "1633509", "revid": "129019", "url": "https://it.wikipedia.org/wiki?curid=1633509", "title": "Cattedrale del Salvatore (Saragozza)", "text": "La cattedrale del Salvatore (in spagnolo: \"Catedral de El Salvador de la Seo\") \u00e8 una delle due cattedrali metropolitane di Saragozza, assieme alla basilica e cattedrale del Pilar. Abitualmente chiamata \"la Seo\" in contrapposizione a \"el Pilar\".\nStoria.\nLa cattedrale sorge sul sito dell'antico foro romano di Augusto e della moschea maggiore della Taifa di Saragozza, del cui minareto perdura l'impronta nella torre attuale. L'edificio fu iniziato nel XII secolo in stile romanico ed \u00e8 stato oggetto di molti cambi e ampliamenti.\nL'attuale aspetto esterno \u00e8 caratterizzato da una facciata neoclassica e da una grande torre campanile, realizzato dal 1683 su disegni inviati da Roma dall'architetto barocco Giovan Battista Contini, in sostituzione di una precedente torre in stile mud\u00e8jar."}
{"id": "1633510", "revid": "599013", "url": "https://it.wikipedia.org/wiki?curid=1633510", "title": "John Konrads", "text": "Nato in Lettonia, si \u00e8 trasferito prima in Germania durante la Seconda guerra mondiale e in seguito in Australia. Anche la sorella Ilsa ottenne importanti risultati nel nuoto, vincendo la medaglia d'argento olimpionica nella staffetta 4x100 m sl.\nSpecializzato nelle gare lunghe in stile libero, ha vinto la medaglia d'oro nei 1500\u00a0m sl ai Giochi olimpici di Roma 1960, insieme al bronzo nei 400\u00a0m sl e nella staffetta 4x200\u00a0m sl.\n\u00c8 uno dei Membri dell'International Swimming Hall of Fame\n\u00c8 stato primatista mondiale sulle distanze dei 200\u00a0m, 400\u00a0m, 800\u00a0m e 1500\u00a0m sl e delle staffette 4x100\u00a0m sl e 4x200\u00a0m sl."}
{"id": "1633517", "revid": "216538", "url": "https://it.wikipedia.org/wiki?curid=1633517", "title": "Professor Abraham Van Helsing", "text": ""}
{"id": "1633527", "revid": "110157", "url": "https://it.wikipedia.org/wiki?curid=1633527", "title": "Federazione calcistica di Martinica", "text": "La Federazione calcistica di Martinica, ufficialmente \"Ligue de football de la Martinique\", fondata nel 1953, \u00e8 il massimo organo amministrativo del calcio in Martinica. Essendo un distaccamento della federazione calcistica francese non \u00e8 affiliata alla FIFA, ma solo alla CONCACAF dal 1964. Essa \u00e8 responsabile della gestione del campionato di calcio e della nazionale di calcio dell'isola."}
{"id": "1633536", "revid": "1543377", "url": "https://it.wikipedia.org/wiki?curid=1633536", "title": "Signaling System 7", "text": "SS7, anche noto come Signaling System #7 (In Nord America gli si fa riferimento come \"CCSS7\", acronimo di \"Common Channel Signalling System 7\", nel Regno Unito come C7 da CCITT number 7 e \"CCIS7\" acronimo di \"Common Channel Interoffice Signaling 7\" ed in Germania \"N7\":\"Signalisierungssystem Nummer 7\"), \u00e8 un set standardizzato di protocolli di segnalazione usati nelle reti telefoniche PSTN (Public Switched Telephone Network) mondiali per gestire le chiamate.\nIl principale obiettivo di SS7 \u00e8 quello di gestire l'attivazione e la chiusura delle chiamate. Altri utilizzi di questo sistema di segnalazione sono la gestione dei servizi SMS (Short Message Service), la fatturazione con sistemi prepagati, la traduzione del numero chiamato o chiamante (number translation) e una ampia gamma di servizi aggiuntivi ormai appannaggio dei clienti di molte delle reti telefoniche mondiali.\nI sistemi di telecomunicazione sono costituiti solitamente da due componenti.\nIl primo componente \u00e8 il set di linee, canali e celle resi disponibili agli utenti per le loro comunicazioni attraverso gli apparati telefonici. \nIl secondo componente \u00e8 l'insieme degli strumenti, a disposizione dell'infrastruttura, volti alla gestione e al controllo delle chiamate. \nAttualmente il controllo e la gestione nella maggior parte delle reti telefoniche mondiali \u00e8 svolto attraverso questo set di protocolli definito SS7.\nIl protocollo \u00e8 definito dall ITU-T nella serie di raccomandazioni Q.700 del 1988.\nMolte delle varianti nazionali sono basate su questo protocollo internazionale standardizzato dalla ANSI e dall'ETSI. Le varianti nazionali con caratteristiche non in linea sono quella cinese e giapponese della TTC.\nVulnerabilit\u00e0.\nIl protocollo presenta delle vulnerabilit\u00e0, mai risolte, utilizzate abitualmente per l'intercettazione delle comunicazioni.\nLe vulnerabilit\u00e0 permettono di inviare richiesta tramite SS7, affinch\u00e9 il fornitore pubblichi una chiave crittografica temporanea per sbloccare la comunicazione dopo che \u00e8 stata registrata. A breve distanza, poi, sarebbe possibile intercettare tutte le chiamate e i messaggi in una determinata area."}
{"id": "1633537", "revid": "986213", "url": "https://it.wikipedia.org/wiki?curid=1633537", "title": "Henry FitzRoy, I duca di Grafton", "text": "Biogragfia.\nNato nel 1663, Henry era uno dei figli illegittimi avuti da re Carlo II d'Inghilterra con la sua amante, Barbara Palmer. Sua madre era figlia di William Villiers, II visconte Grandison, colonnello del King Charles I regiment ucciso durante la guerra civile inglese.\nNell'agosto 1672, all'et\u00e0 di nove anni, spos\u00f2 Isabella, di soli cinque anni, figlia ed erede di Lord Henry Bennet, primo conte di Arlington. Data la giovane et\u00e0 dei due coniugi, la cerimonia venne ripetuta e ufficializzata il 7 novembre 1679. Dall'unione nacque Charles FitzRoy, secondo duca di Grafton.\nAppena prima dell'organizzazione del matrimonio, Henry fu nominato barone di Sudbury, visconte di Ipswich e conte di Euston; nel 1675 ottenne il titolo di duca di Grafton mentre nel 1680 Carlo lo invest\u00ec degli onori derivanti dall'essere membro dell'Ordine della Giarrettiera. Nel 1681 gli venne anche affidata una carica militare: fu infatti nominato colonnello dei granatieri reali.\nEntrato in marina, partecip\u00f2 all'assedio francese di Lussemburgo del 1684. In quello stesso anno ottenne di sostituire sir Robert Holmes alla carica di governatore dell'Isola di Wight mentre questi era accusato di alcuni crimini. Ad ogni modo, quando Holmes venne riconosciuto innocente, riprese le proprie funzioni di governatore. Nel 1686 uccise John Talbot, fratello del conte di Shrewsbury durante un duello. Venne nominato \"Vice-Admiral of the Narrow Seas\", ricoprendo tale carica dal 1685 al 1687.\nAll'incoronazione di suo zio Giacomo II, aveva il titolo di Lord Alto Connestabile. Durante la ribellione del fratello James Crofts, rimase fedele al sovrano e, presso Somerset, guid\u00f2 l'esercito reale.\nIn seguito si un\u00ec a John Churchill che, ottenuto il comando di truppe reali per fermare l'avanzata dell'esercito di Guglielmo III d'Orange e dei nobili inglesi protestanti, trad\u00ec la causa reale e si un\u00ec alle forze olandesi aristocratici.\nMor\u00ec per una ferita infertagli durante la presa di Cork nel 1690. Il suo corpo venne riportato in Inghilterra per la sepoltura."}
{"id": "1633539", "revid": "599013", "url": "https://it.wikipedia.org/wiki?curid=1633539", "title": "Nicol\u00e1s Medina", "text": "Carriera.\nClub.\nInizia la carriera calcistica nell'Argentinos Juniors. Nel 2001 viene acquistato dagli inglesi del per 3,5 milioni di sterline, ritrovando Julio Arca, suo compagno di squadra agli Argentinos Juniors e passato agli inglesi l'anno prima.\nNei primi tempi al Sunderland fu costretto nella squadra riserve per diversi mesi.\nAbbandon\u00f2 il Sunderland dopo due anni avendo giocato una sola partita in prima squadra, in FA Cup contro il Bolton Wanderers (che non concluse in quanto sostituito). \u00c8 il calciatore pi\u00f9 costoso acquistato dal Sunderland senza aver mai giocato un solo minuto in campionato.\nDopo una breve esperienza in Spagna con le maglie del CD Legan\u00e9s e del Real Murcia, ha fatto ritorno in patria vestendo le casacche di Rosario Central, Nueva Chicago e Talleres in tre anni.\nNel 2007 gioca per il Gimnasia y Esgrima La Plata e nel 2009 all'O'Higgins.\nNazionale.\nCon la nazionale Under-23 ha conquistato l'oro olimpico ad Atene 2004, e anche una presenza nella nazionale maggiore."}
{"id": "1633545", "revid": "767487", "url": "https://it.wikipedia.org/wiki?curid=1633545", "title": "Corna Piana", "text": "La Corna Piana \u00e8 una montagna delle Prealpi Bergamasche alta 2.302\u00a0m.\nDescrizione.\n\u00c8 situata a cavallo tra la Val Brembana e la Val Seriana, in Provincia di Bergamo. La sommit\u00e0 \u00e8 formata da una cresta sulla quale spiccano le due vette che si trovano una all'estremit\u00e0 est e l'altra, la pi\u00f9 alta, a ovest. La cima ovest raggiunge i 2.302\u00a0m. s.l.m., mentre quella est \u00e8 alta 2.226\u00a0m.\nA sud della Corna Piana \u00e8 situato il Pizzo Arera, mentre a nord una lunga e sottile cresta la collega al Corno Branchino e, pi\u00f9 a nord, al Monte delle Galline. Un avvallamento formatosi tra il rilievo della Corna Piana e il Corno Branchino ospita il Lago Branchino, laghetto alpino di modeste dimensioni alimentato dallo scioglimento delle nevi e dall'acqua piovana.\nAccessi.\nLa via pi\u00f9 diretta per raggiungere la Corna Piana parte da Valcanale di Ardesio, in val Seriana.\nSi lascia la macchina al parcheggio o, se c'\u00e8 posto, allo spiazzo dove termina la strada principale. In inverno, invece, conviene parcheggiare nel piazzale in fondo al paese in quanto la parte terminale della strada oltre il centro abitato non viene pulita dallo spazzaneve.\nDallo spiazzo alla fine della strada partono due vie: il sentiero che conduce al rifugio Alpe Corte e una strada carrabile chiusa da una sbarra che porta a degli impianti di risalita in disuso. Si deve oltrepassare la sbarra e proseguire lungo la strada sterrata fino agli impianti. Qui si passa la seggiovia e si prende il sentiero che oltrepassa un torrente per poi salire lungo le vecchie piste. Si prosegue a zig zag fino a raggiungere un altopiano con in fondo una baita, dove si prende a destra. Cento metri pi\u00f9 avanti si apre un'ampia pista a sinistra che bisogna risalire fino a un secondo altopiano. Da qui si risalire sia prendendo il sentiero un po' meno ripido che va verso sinistra che quello pi\u00f9 diretto che va a destra: entrambe conducono al canale che separa la Corna Piana dal pizzo Arera. In cima al canale si \u00e8 al passo di Corna Piana e si prende a destra verso la vicina cresta della montagna.\nUna seconda via di risalita passa per il rifugio Alpe Corte e prosegue per il lago Branchino per poi costeggiare la pancia ovest del monte, poco sopra il sentiero dei Fiori, salendo quindi fino in cresta.\n\u00c8 possibile anche raggiungere la Corna Piana dal Rifugio Capanna 2000. SI prende il sentiero dei fiori costeggiando il lato W dell'Arera fino ad arrivare ad un vallone dove si seguono le indicazioni per il Passo di Corna Piana sulla destra. Arrivati al valico si segue la cresta come nel primo itinerario.\nSi pu\u00f2 partire inoltre dalle baite di Mezzeno, situate in fondo alla strada che sale da Capovalle di Roncobello, in valle Brembana. In questo caso si segue il sentiero dei Fiori fino a raggiungere il lago Branchino, e quindi si prosegue per la medesima via indicata nel secondo itinerario.\nSentieri.\nSul lato ovest della Corna Piana passa il Sentiero dei Fiori, un sentiero che da maggio a giugno vanta la presenza di svariati tipi di fiori. Il sentiero parte dalle baite di Mezzeno, situate a Capovalle di Roncobello (Valle Brembana) e arriva fino al Rifugio Capanna 2000."}
{"id": "1633549", "revid": "729019", "url": "https://it.wikipedia.org/wiki?curid=1633549", "title": "B\u00fccker B\u00fc 133", "text": "Il B\u00fccker B\u00fc 133 \"Jungmeister\" (\"Giovane campione\" in lingua tedesca) fu un biplano monomotore e monoposto da addestramento avanzato ed acrobatico, sviluppato dall'azienda aeronautica tedesca B\u00fccker Flugzeugbau GmbH negli anni trenta e prodotto, oltre che dalla stessa, su licenza dalla svizzero-tedesca Dornier-Werke Altenrhein e dalla spagnola Construcciones Aeron\u00e1uticas S.A. (CASA).\nDestinato ufficialmente al mercato dell'aviazione generale, il B\u00fc 133 venne progettato per fornire un efficace aereo per l'addestramento dei piloti nelle scuole di volo della neofondata Luftwaffe, dove venne utilizzato principalmente durante il periodo prebellico, suscitando interesse internazionale per le sue prestazioni nelle competizioni di acrobazia aerea. Venne quindi acquistato da alcune nazioni straniere, come il Regno di Iugoslavia e la Svizzera (che lo costru\u00ec su licenza per le proprie forze armate); in seguito venne ceduto a nazioni alleate al patto tripartito ed alla Spagna, che lo costru\u00ec anche su licenza per il neocostituito Ej\u00e9rcito del Aire.\nStoria del progetto.\nDopo il successo commerciale ottenuto con il biposto da addestramento B\u00fc 131 \"Jungmann\", Carl Clemens B\u00fccker decise di avviare lo sviluppo di un modello derivato monoposto, tuttavia le strutture dell'impianto originale di Johannisthal, nei pressi di Berlino, non erano in grado di poter gestire ordini superiori. Per ovviare al problema B\u00fccker contatt\u00f2 l'architetto Otto Werner che incaric\u00f2 di progettare un nuovo stabilimento pi\u00f9 grande dove trasferire la produzione. La nuova struttura sorse a Rangsdorf, nel circondario del Teltow-Fl\u00e4ming.\nIl nuovo modello riproponeva l'impostazione convenzionale del precedente B\u00fc 131 \"Jungmann\", un monomotore a velatura biplana con carrello fisso, del quale conservava molte parti e la tecnica costruttiva, tuttavia per la presenza di un solo abitacolo risultava pi\u00f9 compatto nelle sue dimensioni generali. Inoltre l'installazione prevista di un motore in grado di esprimere maggior potenza doveva assicurare prestazioni generalmente superiori a quelle del predecessore.\nIl prototipo B\u00fc 133 V1, immatricolato D-EVEO ed equipaggiato con un 6 cilindri in linea rovesciato raffreddato ad aria realizzato dalla Hirt Motoren, secondo le fonti o un HM 6 da 135 PS o un HM 506 da 140 hp (104\u00a0kW), venne portato in volo per la prima volta nell'estate 1935 ai comandi del pilota collaudatore dell'azienda Luise Hoffmann, la prima donna tedesca ad ottenere tale qualifica lavorativa. Le prove in volo confermarono il previsto incremento delle prestazioni e suscitarono l'interesse del Reichsluftfahrtministerium (RLM), il ministero che nella Germania del periodo hitleriano supervisionava l'intera aviazione tedesca, il quale decise di emettere un ordine di fornitura per le proprie scuole di volo per l'addestramento avanzato dei piloti destinati anche ai reparti da caccia.\nLa produzione del B\u00fc 133 \"Jungmeister\" venne avviata nel nuovo stabilimento di Rangsdorf. La prima versione realizzata, indicata come B\u00fc 133 A era equipaggiata con il motore in linea, cos\u00ec come la B\u00fc 133 B destinata all'esportazione, ma la versione maggiormente prodotta fu la B\u00fc 133 C equipaggiata con un motore radiale BMW-Bramo Sh 14.\nIl B\u00fc 133 venne anche costruito su licenza, dal 1936 in 47 esemplari nella versione B\u00fc 133 C dalla AG f\u00fcr Dornier-Flugzeuge (Doflug) destinati ai reparti aerei dell'Esercito svizzero (vedi anche Forze Aeree Svizzere), e dal 1941 nelle versioni B\u00fc 133 B e C dalla CASA destinati all'Ej\u00e9rcito del Aire in circa 50 esemplari, la maggior parte dotati del motore radiale.\nTecnica.\nLo Jungmeister era un velivolo dall'aspetto tradizionale per il periodo, monomotore, biplano a carrello fisso, e realizzato in tecnica mista.\nLa fusoliera, realizzata in tubi di acciaio saldati e rivestita in metallo e tela, era caratterizzata da un unico abitacolo aperto. Posteriormente terminava in un impennaggio tradizionale monoderiva. La configurazione alare era biplana, con le ali realizzate con longheroni e centine in legno e ricoperte da fogli di compensato e tela. Il carrello era biciclo, fisso, integrato posteriormente da un ruotino d'appoggio.\nLa propulsione era affidata, nella versione B\u00fc 133 C, quella maggiormente prodotta, ad un motore BMW-Bramo Sh 14 A-4, un radiale 7 cilindri singola stella raffreddato ad aria in grado di erogare una potenza pari a 160 PS (118 kW), posizionato all'apice anteriore della fusoliera racchiuso in una cappottatura caratterizzata dalle bugne in corrispondenza dei rinvii delle punterie ed abbinato ad un'elica bipala a passo fisso."}
{"id": "1633550", "revid": "119534133", "url": "https://it.wikipedia.org/wiki?curid=1633550", "title": "Zona d'operazioni delle Prealpi", "text": "La Zona d'operazioni delle Prealpi o OZAV (acronimo di \"Operationszone Alpenvorland\") fu una suddivisione territoriale comprendente le province italiane di Bolzano, Trento e Belluno, sottoposta alla diretta amministrazione militare tedesca e quindi di fatto sottratta al controllo della Repubblica Sociale Italiana, alla quale ufficialmente apparteneva. Fu istituita durante la seconda parte della seconda guerra mondiale, nel settembre del 1943, assieme alla Zona d'operazioni del Litorale adriatico.\nStoria.\nIn data 10 settembre 1943, il F\u00fchrer, Adolf Hitler, ordin\u00f2 l'occupazione delle province da parte del Terzo Reich, andando a costituire la \"Operationszone Alpenvorland\", ovvero la \"Zona operativa delle Prealpi\". L'area era affidata a Franz Hofer in qualit\u00e0 di Gauleiter del Tirolo, carica tradotta in italiano come Commissario Supremo, il quale aveva pieni poteri, compreso quello di vita e di morte: rispondeva solo e direttamente a Hitler. Hofer era gi\u00e0 in carica ad Innsbruck dai tempi dell'Anschluss del 1938, e le province dell'OZAV divennero in pratica un'espansione dell'ambito territoriale di sua competenza, il Reichsgau Tirol-Vorarlberg.\n Il 6 novembre 1943, il commissario Hofer istitu\u00ec a Bolzano il \"Sondergericht f\u00fcr die Operationszone Alpenvorland\", ovvero uno speciale tribunale, che aveva competenza nel caso in cui il reo o la parte lesa fosse un cittadino appartenente al Reich.\nIl commissario Hofer nomin\u00f2 Capo della Provincia a Trento l'avvocato Adolfo de Bertolini e a Bolzano Peter Hofer, poi deceduto e sostituito nel dicembre 1943 da Karl Tinzl.\nNella Provincia di Belluno l'occupazione, affidata a truppe composte in buona parte da arruolati altoatesini, compreso il secondo battaglione del \"SS-Polizei-Regiment \"Bozen\"\", e dai trentini del Cst, il Corpo di sicurezza trentino. Nel biennio dell'Alpenvorland la provincia di Belluno visse momenti molto duri, tanto che il 10% dei prigionieri al lager di Bolzano venivano da questa provincia, oltre alle ristrettezze economiche. Rimosso Italo Foschi, il prefetto indicato dalla RSI, perch\u00e9 considerato troppo nazionalista, i tedeschi nominarono Capo della Provincia il suo vicario Carlo Silvetti. Alla fine della guerra Belluno conter\u00e0 un migliaio di morti (di cui 86 impiccati, 127 fucilati e 11 uccisi dalle sevizie), circa trecento feriti, 1600 deportati e 7000 internati, secondi i dati dalla motivazione della Medaglia d'oro conferita alla citt\u00e0 di Belluno per tutta la provincia il 16 marzo 1947.\nIl concetto di Gau.\nPer comprendere la natura dell'OZAV, \u00e8 necessario approfondire la diversa analisi ideologica del concetto di Stato fra il fascismo e il nazismo. Nella visione del partito di Mussolini, lo Stato era visto come la concretizzazione della nazione. Da ci\u00f2 derivava l'assoluta centralit\u00e0 dello Stato in quanto tale e, come corollario, la riduzione dello stesso partito ad un mero mezzo, non un fine, della detenzione del potere politico: nell'Italia fascista, se la copertura di rilevanti posizioni all'interno del partito era ovviamente un rilevante aiuto per l'ottenimento di funzioni pubbliche, l'autorit\u00e0 sui cittadini si esercitava legalmente per il tramite delle cariche statali, non per mezzo delle gerarchie del partito.\nLa concezione hitleriana era invece totalmente opposta. Secondo i nazisti, lo Stato era un'organizzazione irrimediabilmente corrotta e dominata da quelli che erano visti come i nemici del partito, ossia ebrei, massoni e socialisti: influenzato da elementi antinazionali, lo Stato era considerato una minaccia in s\u00e9, di cui la nazione doveva disfarsi per poter perseguire i suoi disegni di dominio mondiale. Espressione autentica della nazione era il Partito Nazionalsocialista Tedesco dei Lavoratori, non lo Stato, e pertanto la suprema autorit\u00e0 doveva andare in capo al primo, rispetto al quale le cariche statali e locali venivano ridotte a mere esecutrici degli ordini delle gerarchie del partito.\nIl gau era dunque la suddivisione territoriale interna del partito nazista funzionale a commissariare nei fatti ogni carica pubblica locale presente dell'ambito spaziale di propria competenza. Se spesso i confini dei gau riprendevano quelli amministrativi, talvolta ne potevano trascendere, essendo comunque espressione di un'organizzazione diversa da quella dello Stato. Indipendentemente dall'ente amministrativo di appartenenza, tutti i funzionari pubblici del Gau dovevano obbiedenza assoluta al capo locale del partito, il Gauleiter, in ossequio al principio del F\u00fchrerprinzip. L'istituzione dei Reichsgau composti da vari Gau rispose poi alla necessit\u00e0 di fornire al partito un'organizzazione anche a livello regionale, oltre a quello provinciale.\nGli ebrei.\nCon la costituzione della Zona operativa delle Prealpi, inizi\u00f2 la deportazione degli ebrei, avallata dalla politica fascista che in virt\u00f9 delle leggi razziali del 1938 aveva preparato le liste della popolazione ebraica. In tutta l'Italia, fu proprio in Alto Adige che si verificarono i primi arresti di ebrei e quindi la loro deportazione, e per la maggior parte transitavano per il Campo di transito di Bolzano. Nel 1945, a seguito della caduta del regime nazista, il comune di Termeno era coinvolto nella fuga dei criminali di guerra Josef Mengele e Adolf Eichmann.\nLa capitolazione.\nFacilitate dalla contemporanea insurrezione partigiana, il 25 aprile 1945 le truppe alleate dilagarono in tutta la Pianura Padana. Contemporaneamente a nord, anche in Germania tutti i fronti difensivi tedeschi erano collassati. L'idea di un ridotto alpino in cui le residue forze naziste si sarebbero trincerate, e che avrebbe avuto nell'OZAV proprio il suo caposaldo, venne subito abbandonata con le morti di Mussolini ed Hitler. \nIl 2 maggio 1945 le truppe angloamericane entravano a Trento, rimuovendo le autorit\u00e0 nazifasciste e ponendo tutta l'area sotto la propria occupazione, l'AMGOT, nonostante vi siano stati alcuni scontri tra i tedeschi e i partigiani, come ad esempio l'eccidio di Vattaro e le stragi di Ziano, Stramentizzo e Molina di Fiemme.\nLe province di Trento e Belluno furono restituite al governo italiano il Capodanno del 1946 come il resto del Nord Italia: gli americani tennero invece l'Alto Adige sotto l'autorit\u00e0 delle Nazioni Unite fino alla firma del trattato di pace del 1947, nell'attesa di decidere se affidare il territorio all'Italia o all'Austria."}
{"id": "1633558", "revid": "120750250", "url": "https://it.wikipedia.org/wiki?curid=1633558", "title": "Val Cavargna", "text": "La Val Cavargna \u00e8 una valle montana situata in provincia di Como, posta tra il lago di Lugano e la catena montuosa delle Prealpi Luganesi.\nEssa confina ad ovest con le ticinesi Val Colla e Val Morobbia, a nord con la Valle Albano, ad est con la Val Senagra e a sud con il comune di Carlazzo.\nComprende i comuni di Cavargna, Cusino, San Bartolomeo Val Cavargna, San Nazzaro Val Cavargna.\nI suoi abitanti sono detti \"cavargnoni\" o \"cavargnini\".\nLa valle \u00e8 percorsa da ovest a est dal torrente Cuccio. Esso sfocia nel Ceresio e appartiene quindi al bacino idrografico del fiume Ticino."}
{"id": "1633559", "revid": "1573940", "url": "https://it.wikipedia.org/wiki?curid=1633559", "title": "Andrias", "text": "Andrias \u00e8 un genere di anfibi urodeli della famiglia Cryptobranchidae al quale appartengono tre specie viventi, ed una fossile, del Miocene:"}
{"id": "1633563", "revid": "725642", "url": "https://it.wikipedia.org/wiki?curid=1633563", "title": "Carlo Andreoni", "text": "Biografia.\nGi\u00e0 esponente del Partito Socialista Unitario, il 10 gennaio 1943 partecipa alla fondazione, a Milano, del Movimento di Unit\u00e0 Proletaria, e dal 23 agosto dello stesso anno d\u00e0 vita con altri al Partito Socialista Italiano di Unit\u00e0 Proletaria.\nSuccessivamente, dal novembre 1943, guid\u00f2 il movimento partigiano di Roma, al quale collabor\u00f2 attivamente con Aldo Finzi che, arrestato, fu fucilato alle Fosse Ardeatine il 24 marzo 1944.\nIl 6-7 gennaio 1945 la Frazione di Sinistra dei Comunisti e dei Socialisti Italiani organizz\u00f2 a Napoli un Convegno delle Sinistre, al quale, oltre a formazioni minori, parteciparono Bandiera Rossa e i socialisti rivoluzionari, che seguivano Andreoni. In quell'occasione, furono presentate le tesi programmatiche, con il titolo \"Per la costituzione del vero partito comunista\", in cui si prospettava lo sviluppo di una situazione rivoluzionaria, che richiedeva la formazione di un partito di classe.\nNel 1946 partecipa alla formazione della Federazione Libertaria Italiana, che avr\u00e0 vita breve.\nUn'amicizia fraterna lo univa a Luigi Cavallo anche quando militavano su barricate diverse. Andreoni collabor\u00f2 con uno pseudonimo a tutti i periodici fondati da Luigi Cavallo dal 1953 fino alla sua scomparsa.\nDopo avere diretto nel 1948 \"L'Umanit\u00e0\", trascorse alcuni anni nella redazione di \"Risorgimento Socialista\"."}
{"id": "1633564", "revid": "977364", "url": "https://it.wikipedia.org/wiki?curid=1633564", "title": "We Are Marshall", "text": "We Are Marshall \u00e8 un film del 2006 diretto da McG, basato sulla storia vera della squadra di football della Marshall University.\nIn Italia il film \u00e8 uscito direttamente per il mercato home video.\nTrama.\nLa sera del 14 novembre 1970 un aereo DC-9 della Southern Airways precipita con a bordo gran parte della squadra di football americano della Marshall University. La cittadina di Huntington (West Virginia) rimane molto scossa per l'accaduto fino all'arrivo di un nuovo coach, Jack Lengyel, che con la sua caparbiet\u00e0 riuscir\u00e0 a risollevare le sorti della squadra, inculcando la voglia di vivere e combattere ai pochi sopravvissuti, portando avanti con onore gli impegni della squadra."}
{"id": "1633565", "revid": "729019", "url": "https://it.wikipedia.org/wiki?curid=1633565", "title": "Funivia Macugnaga-Bill-Passo Moro", "text": "La funivia Macugnaga-Bill-Passo Moro \u00e8 un impianto di risalita, di propriet\u00e0 del Comune di Macugnaga, costruito nel 1959 (tratta Macugnaga-Bill) e nel 1962 (tratta Bill-Passo Moro), e revisionato nel 1981 e nel 2002. L'impianto \u00e8 tuttora funzionante e collega la frazione Staffa di Macugnaga (1327 m s.l.m.) con l'Alpe Bill (1701 m s.l.m.); da qui parte il secondo tronco della funivia, che raggiunge i 2868 m s.l.m. del passo del Monte Moro, dove si trovano due rifugi ed una vista panoramica sul Monte Rosa. La zona \u00e8 anche frequentata dagli sciatori, che dispongono di uno skilift, una seggiovia biposto ed un tapis-roulant.\nStoria.\nLa funivia Macugnaga-Bill venne costruita nel 1959 dalla ditta Piemonte Funivie e si tratta di un impianto a campata unica. In seguito si decise di prolungare la funivia fino al Passo del Monte Moro, a quasi 2800 m s.l.m. di altitudine. La funivia Bill-Passo Moro venne inaugurata nel 1962 e fu costruita dalla ditta Ceretti Tanfani. In seguito alla costruzione delle funivie si decise di creare un importante comprensorio sciistico attraverso la costruzione di una serie di sciovie. Nel 1964 al Passo Moro venne inaugurata la sciovia Leitner \"Cresta San Pietro\", nel 1967 fu la volta della sciovia \"del Lago\" sempre al Passo Moro, e della sciovia \"Jeini\" all'Alpe Bill. Nel 1968 venne realizzata la sciovia \"Ruppenstein\". Grazie alle copiose nevicate Macugnaga divenne una delle localit\u00e0 sciistiche pi\u00f9 frequentate, e grazie all'abbondanza della neve, al Passo Moro le sciovie del Lago e Cresta San Pietro, restavano in funzione fino a luglio inoltrato, garantendo l'attivit\u00e0 dello sci estivo.\nAlla fine degli anni settanta la sciovia del Lago venne danneggiata da una valanga, e cos\u00ec nel 1981 venne sostituita da una nuova sciovia denominata \"Joder\", e costruita dalla ditta Leitner. Sempre nel 1981, venne costruita una nuova sciovia denominata \"Smeraldo\". Nei primi anni ottanta lo sci estivo era praticato, oltre che sulle piste Lago e San Pietro, anche sul piccolo ghiacciaio del Talliboden, situato gi\u00e0 in territorio svizzero, dove erano state installate due manovie. L'era d'oro dello sci a Macugnaga stava per\u00f2 finendo, anche a causa della diminuzione delle nevicate, che portarono al termine della possibilit\u00e0 di effettuare sci estivo al Moro.\nNel 1995 la sciovia San Pietro venne rinnovata ad opera della ditta MEB. Nel 1999 venne smantellata la sciovia \"Ruppenstein\" ed al suo posto venne realizzata, dalla ditta MEB, una seggiovia biposto, con maggiore portata oraria e tracciato pi\u00f9 lungo rispetto alla sciovia. Il giorno 13 aprile 2009 la rottura del cavo di sicurezza della funivia ne ha provocato il blocco. Cadendo il cavo ha urtato pure la seggiovia Ruppenstein, danneggiandola e costringendo anche questa al blocco.\nNessun ferito dopo questo incidente. La funivia ha regolarmente riaperto al pubblico a dicembre 2009. Nell'estate 2010, grazie al buon innevamento, \u00e8 stato possibile riaprire la sciovia San Pietro per la pratica dello sci estivo. Ci\u00f2 non accadeva da oltre vent'anni. Nel 2011 la sciovia Joder viene dismessa a causa del termine della sua vita tecnica, la pista da essa servita resta comunque fruibile, perch\u00e9 coperta anche dalla seggiovia Ruppenstein."}
{"id": "1633567", "revid": "599013", "url": "https://it.wikipedia.org/wiki?curid=1633567", "title": "Fratelli di Nostra Signora della Misericordia", "text": "I Fratelli di Nostra Signora della Misericordia (in latino \"Institutum Fratrum B.M.V. a Misericordia\") sono un istituto religioso maschile di diritto pontificio: i membri di questa congregazione laicale pospongono al loro nome la sigla F.D.M.\nStoria.\nLa congregazione venne fondata a Malines dal sacerdote belga Victor Scheppers (1802-1877) con il patrocinio del cardinale Engelbert Sterckx: il 25 gennaio 1839 i primi tre postulanti ricevettero l'abito religioso.\nI fratelli aprirono scuole popolari, serali e professionali, ma si specializzarono nel servizio nelle carceri, soprattutto minorili: Francesco Saverio de M\u00e9rode li present\u00f2 a papa Pio IX che nel 1854 affid\u00f2 loro il riformatorio romano di Santa Balbina dando ai religiosi l'opportunit\u00e0 di diffondersi anche negli Stati Pontifici, dove aprirono numerose scuole e orfanotrofi.\nL'istituto ricevette il pontificio decreto di lode il 18 dicembre 1857 e le sue costituzioni vennero approvate definitivamente dalla Santa Sede il 16 novembre 1872.\nAttivit\u00e0 e diffusione.\nOggi si dedicano a varie opere di misericordia, soprattutto all'istruzione ed all'educazione cristiana della giovent\u00f9.\nSono presenti in Belgio, Italia, Argentina, Canada, Uruguay e Burundi: la sede generalizia \u00e8 a Roma.\nAl 31 dicembre 2015, la congregazione contava 16 case e 75 religiosi, 18 dei quali sacerdoti."}
{"id": "1633570", "revid": "197586", "url": "https://it.wikipedia.org/wiki?curid=1633570", "title": "Riccardo Fedel", "text": "Fu confinato politico, antifascista, sottufficiale del Regio Esercito e, dall'8 settembre 1943, partigiano. Venne sorvegliato ininterrottamente come \"comunista pericoloso\" per vent'anni, dal 1924 al 1943, anno nel quale, dall'inizio di dicembre, divenne comandante della Brigata Garibaldi Romagnola, alla cui guida rimase sino all'aprile del 1944. Nel febbraio dello stesso anno, fond\u00f2 la repubblica partigiana del Dipartimento del Corniolo. Fu ucciso in Romagna nella tarda primavera del 1944 da altri partigiani in circostanze e per motivazioni mai del tutto chiarite. Il suo corpo non fu mai ritrovato.\nBiografia.\n1906-1919: Infanzia.\nRiccardo Giovanni Battista Fedel nacque a Gorizia (in terre all'epoca austriache) il 23 agosto 1906 da una famiglia di origini alto-borghesi. La madre era Augusta Bedolo, figlia di un patriota veneziano, Giovanni Battista Bedolo, e di Clorinda Bousquet, figlia di armatori italo-francesi. Il fratello della madre Augusta, Carlo Bedolo, si laure\u00f2 in ingegneria mineraria ed emigr\u00f2 in Sud America (con alterne fortune). Augusta, paraparetica, a causa probabilmente di una caduta da cavallo in et\u00e0 infantile, spos\u00f2 Biagio Fedel, istriano, commerciante di vino, dal quale ebbe due figli: Riccardo e, nel 1908, Anna. Nel 1912, Biagio cerc\u00f2 di raggiungere il cognato Carlo in Sud America, ma mor\u00ec nel viaggio verso Buenos Aires. Riccardo rimase quindi orfano di padre a 6 anni e le condizioni economiche della sua famiglia peggiorarono progressivamente. Nel 1913, la famiglia di Riccardo Fedel, composta ora dalla nonna materna, Clorinda Bousquet, dalla madre Augusta e dalla sorella minore Anna (di 4 anni), vendette tutte le propriet\u00e0 in Istria e si trasfer\u00ec da Gorizia a Milano.\nNel 1915, all'entrata dell'Italia in Guerra contro l'Austria, i Fedel ottennero lo \"status\" di rifugiati, essendo cittadini di etnia italiana dell'Impero austro-ungarico, e si trattennero a Milano fino al 1920.\n1920-1926: Adolescenza.\nNel frattempo Riccardo, dopo aver conseguito la licenza elementare a Milano, frequent\u00f2 l'istituto tecnico in un collegio maschile di Tortona. Nel gennaio del 1920, probabilmente avendo ormai esaurito le residue sostanze patrimoniali, i Fedel si trasferirono a Mestre (ai Quattro Cantoni), presso la villa del Conte Gustavo Soranzo, prozio acquisito di Riccardo, in quanto marito della sorella della nonna Bousquet. Sino al 1922 Riccardo frequent\u00f2 Mestre solo durante le vacanze scolastiche. Fu in uno di questi periodi di vacanza, alla fine del 1920, che Riccardo, ancora tredicenne, si iscrisse ai Fasci italiani di combattimento di Mestre cui rimase iscritto fino al 1923 quando, a 17 anni, cambi\u00f2 idee politiche diventando comunista. Fu proprio nel 1923 che Riccardo si arruol\u00f2 volontario nel Regio Esercito. Frequent\u00f2 la scuola allievi sottufficiali a Modena e divent\u00f2 Sergente. Fu congedato nel dicembre 1925 dopo un tentativo di azione antifascista (la sottrazione delle armi dalla caserma di Ravenna in cui prestava servizio) in conseguenza della quale incominci\u00f2 a essere sorvegliato dalla Polizia come sovversivo e \"pericoloso comunista\" (con conseguente apertura di un fascicolo biografico al Casellario Politico Centrale).\nPrima condanna al confino politico.\nRimpatriato da Ravenna a Mestre con una scorta nel dicembre del \u201825, fu poi arrestato dalla polizia politica veneziana con l'accusa strumentale di porto abusivo d'arma per la quale fu condannato a 6 mesi di carcere. Nel frattempo, fu denunciato per complicit\u00e0 nell'attentato Zaniboni-Capello. Prosciolto dalle accuse pi\u00f9 gravi, fu liberato ma sempre pi\u00f9 strettamente sorvegliato. Venne poi arrestato nuovamente nell'ottobre del '26 e, appena approvate le leggi fascistissime, condannato a 3 anni di confino perch\u00e9 considerato elemento capace di organizzare attentati contro il Duce. Sub\u00ec il confino politico a Pantelleria dal 22 novembre 1926 al 16 marzo 1927 e poi a Ustica fino al 9 ottobre 1927, data nella quale venne liberato condizionalmente per le sue precarie condizioni di salute e in cambio di un'estorta promessa di testimonianza a un processo contro Bordiga e altri confinati.\n1927-1936: Giovinezza.\nLibert\u00e0 condizionale dal primo confino politico.\nRimpatriato in Veneto, dove risiedeva la famiglia, in attesa che rendesse la sua testimonianza al processo di Palermo contro Bordiga, venne \"assunto\" come confidente della Milizia per la Sicurezza Nazionale (MVSN) e inviato in servizio a Gorizia. Dopo pochissimi giorni, per\u00f2, dimostr\u00f2 di non voler collaborare e, tempo una settimana, i responsabili della MVSN ne denunciarono la malafede e lo rinviarono a Mestre, \"licenziandolo in tronco\". Qui, Riccardo continu\u00f2 per\u00f2 a spacciarsi per agente della Milizia, al fine \u2013 secondo un'interpretazione \u2013 di poter compiere indisturbato azioni contro il regime: riusc\u00ec infatti a far stampare e a distribuire a Pordenone dei manifesti sovversivi che inneggiavano allo sciopero degli operai tessili e al Partito Comunista. Questa azione scaten\u00f2 la dura reazione fascista: considerato dal capo della Polizia Bocchini un agente del partito comunista che tentava di infiltrarsi nella MVSN, venne nuovamente condannato al confino come \"comunista pericolosissimo\" per altri 3 anni.\nLa manovra di cui si \u00e8 detto, per la sua dose di ambiguit\u00e0, fu per\u00f2 all'origine dell'inserimento del suo nome nelle liste provvisorie dei collaboratori dell'OVRA. Liste dalle quali, su ricorso della madre, fu definitivamente cancellato con decisione pubblicata sulla Gazzetta Ufficiale del 5 marzo 1948 con la motivazione secondo cui: \"certo \u00e8 che da tutti gli atti non risulta esser stato il Fedel assunto a confidente dell'OVRA\". Nonostante questa pronuncia pienamente \"assolutoria\" della commissione per l'esame dei ricorsi dei confidenti dell'OVRA, alcuni autori hanno interpretato l'azione di Riccardo Fedel non come quella di un comunista che tentava di infiltrarsi nella MVSN ma come quella di un informatore fascista che aveva violato il divieto di organizzare provocazioni. In ogni caso, per Riccardo Fedel, l'effetto fu una seconda condanna al confino politico. Alcuni polemisti hanno sottolineato come la cancellazione dalle liste dei collaboratori dell'OVRA potrebbe essere avvenuta perch\u00e9 l'OVRA nel 1928 non era ancora stata fondata, avendo Riccardo Fedel in effetti offerto la propria collaborazione alla Polizia Politica e/o alla MVSN. L'argomento \u00e8 in realt\u00e0 privo di fondamento dato che, come evidenzia Franzinelli nella sua fondamentale opera sull'OVRA, l'espressione \"confidenti dell'OVRA\" fu interpretata estensivamente dalle varie Commissioni di epurazione, per ricomprendere i confidenti del regime fascista.\nSeconda condanna al confino politico.\nRiccardo fu inviato in provincia di Potenza, dove rimase (con alcune \u2018pause\u2019 carcerarie: 6 mesi a Potenza e 14 mesi ad Avellino per tentata fuga) dal 16 maggio 1928 sino al 1930, quando venne trasferito \u2013come ulteriore misura punitiva- alle isole Tremiti, ove termin\u00f2 di scontare il periodo di confino il 30 settembre 1931.\nDal confino lucano, spos\u00f2, per procura, Anita Piovesan, figlia di un sindacalista anarchico di Mestre (autore dello Statuto del sindacato dei panificatori), che potr\u00e0 cos\u00ec raggiungerlo e fargli compagnia per qualche mese, finch\u00e9 non rimase incinta e torn\u00f2 a Venezia per partorire. Fu proprio per raggiungere la moglie dopo la nascita del primogenito Luciano che tent\u00f2 la fuga dal confino e, catturato a Sala Consilina, fu condannato a oltre 14 mesi di carcere che scont\u00f2 ad Avellino. Durante la sua detenzione, il figlio Luciano mor\u00ec senza che lui riuscisse nemmeno a vederlo. Scarcerato, fu inviato alle Tremiti, per terminare la condanna al confino.\nSorveglianza politica.\nTornato in Veneto, cominci\u00f2 una vita da sorvegliato politico tra Milano e Mestre, con un breve periodo trascorso anche a Roma. Riccardo, in una prima fase, cerc\u00f2 di sottrarsi alla sorveglianza (scont\u00f2 6 mesi di carcere a Brescia per contraffazione di documenti) e poi di fare una vita ritirata, in considerazione dei desideri della moglie (era nel frattempo nato il secondogenito Luciano, omonimo del primogenito, morto a pochi mesi di et\u00e0) e dei bisogni della famiglia. Nel 1936 nacque anche il terzo figlio, Giorgio.\n1937-1943: Maturit\u00e0.\nGrazie alla sua abilit\u00e0 di grafico, riusc\u00ec a mantenere pi\u00f9 che dignitosamente la famiglia, lavorando per l'editore Sonzogno di Milano. Richiamato sotto le armi nel '39, rientr\u00f2 con la famiglia in Veneto.\nAttivit\u00e0 di propaganda antifascista.\nNel 1940, all'entrata in guerra dell'Italia, torn\u00f2 all'attivit\u00e0 politica, con modalit\u00e0 e spirito per\u00f2 pi\u00f9 maturo e strutturato degli anni giovanili, divenendo animatore di un gruppo di propaganda antifascista operante, nelle fabbriche e nelle caserme, tra Mestre, Padova e Treviso. Pur sorvegliato, riusc\u00ec a esercitare la propria attivit\u00e0 con abilit\u00e0 cospirativa, evitando l'arresto.\nGuerra.\nNel 1941 venne richiamato ancora sotto le armi (aveva conseguito il grado di sergente gi\u00e0 nel 1924 durante il servizio di leva), ma rimase in Italia presso il distretto di Mestre potendo quindi continuare nell'attivit\u00e0 di propaganda.\nNel 1942 part\u00ec per il Montenegro destinato al 120\u00ba Rgt. Fanteria della Divisione Emilia, lasciando a Mogliano Veneto la famiglia composta dalla moglie e dai tre figli maschi. A Castelnuovo, alle Bocche di Cattaro, conobbe Arrigo Boldrini (Bulow), con il quale riprese i contatti ai primi di settembre del '43.\n1943-1944: Resistenza.\nFino al marzo 1944.\nPrime azioni di Resistenza.\nTornato in Italia nel 1943, riprese contatto con i compagni di propaganda con i quali aiut\u00f2 numerosi soldati italiani a sfuggire alla deportazione nei treni piombati. Dopo l'8 settembre si rec\u00f2 a Ravenna per riprendere contatto con Arrigo Boldrini. L'11 settembre, partecip\u00f2 a una riunione con i dirigenti comunisti romagnoli all'Hotel Mare-Pineta di Milano Marittima cui partecipano, oltre a lui, Arrigo Boldrini, Mario Gordini, Gino Gatta, Giuseppe D'Alema, Ennio Cervellati, Giovanni Fusconi, Agide Samaritani, Rodolfo Salvagiani e Zoffoli. Riunione nel corso della quale gli venne conferito l'incarico di occuparsi della costituzione di una formazione partigiana di montagna. Rientrato in Veneto, probabilmente per avvisare la famiglia del ruolo che stava per assumere, prese parte ai combattimenti in corso presso Gorizia, sino allo sbandamento di quella Brigata Proletaria.\nIl Gruppo Libero.\nDopo il 18 settembre, torn\u00f2 a Ravenna con alcuni compagni. Destinato quindi ad Alfonsine (RA) per la preparazione dei volontari destinati alla montagna, dopo qualche settimana costitu\u00ec un gruppo partigiano inizialmente formato da sei elementi (noto come \"gruppo Libero\"): \"Libero\", \"Zita\", \"Bruno\", \"Aldo\", \"Rino\" e \"Dome\". Il 9 novembre 1943 il gruppo incominci\u00f2 l'attivit\u00e0 partigiana spostandosi nell'Appennino faentino con il compito di riunire gli eventuali isolati e i piccoli nuclei partigiani della zona.\nLa Brigata Garibaldi Romagnola.\nAttorno al 20 novembre, in seguito a un'azione che \u201cbruci\u00f2\u201d la sua copertura, Libero ricevette l'ordine dal Comitato militare di pianura del PCI romagnolo di trasferirsi nell'Appennino forlivese, a ovest di Galeata (28 novembre 1943), per organizzare, in veste di comandante, la neocostituenda Brigata Garibaldi Romagnola, congiungendosi con il gruppo partigiano gi\u00e0 l\u00ec presente e sino a quel momento guidato da Salvatore Auria. Nel giro di pochi mesi, il distaccamento pass\u00f2 da 40 a oltre 1.000 uomini effettuando dal dicembre 1943 al marzo 1944 numerose azioni di guerriglia costituendo anche, agli inizi di febbraio, una \"repubblica partigiana\" nella zona di Corniolo, esperienza che si protrasse per circa un mese, dando vita al cosiddetto \"dipartimento del Corniolo\". Durante l'inverno, fu favorita la fuga di decine di prigionieri britannici rifugiatisi nella zona. Tra le personalit\u00e0 aiutate nella fuga, numerosi generali britannici: Philip Neame, Richard O'Connor, John Combe, Edward Todhunter.\nA gennaio, l'Ispettore Generale delle Brigate Garibaldi, Antonio Carini (Orso) sal\u00ec in montagna e rimase nella formazione fino a febbraio inoltrato. A fine gennaio, Orsi fu raggiunto da \"Lino\" (Angelo Guerra) che, sempre secondo quanto racconta Tabarri, avrebbe registrato in un rapporto (andato distrutto) come vi fossero \"deficienze come la mancanza di commissari e quindi del lavoro politico (...) Per Libero vien detto che \u00e8 stato ricondotto ad accettare la linea direttrice del Partito e del Fronte Nazionale e che accanto a difetti innegabili ha anche delle qualit\u00e0 per cui \u00e8 possibile utilizzarlo. Ma bisogna inviargli un buon commissario.\".\nSecondo il rapporto Tabarri, sembra che Libero cercasse di dare alla Brigata una struttura fatta di reparti regolari o comunque molto numerosi, che contava di poter armare grazie a degli aviolanci concordati con alcuni generali britannici rifugiatisi presso la Brigata (aviolanci che, peraltro, furono effettivamente effettuati ai primi di aprile del '44, proprio all'inizio del grande rastrellamento che colp\u00ec la formazione). Tanto che Libero, dopo il 9 febbraio del 1944 \"eman\u00f2 addirittura bandi di chiamata alle armi per le classi 1923-24-25, in contrapposizione a quelli della Repubblica Sociale Italiana\".\nIl 22 marzo 1944 Ilario Tabarri (Pietro Mauri), esponente del partito comunista locale e nuovo capo del Comitato, sal\u00ec in montagna e comunic\u00f2 a Libero che -su ordine del Comitato di pianura- avrebbe dovuto lasciare a lui il comando. A seguito di discussioni di tipo strategico e politico (oltre al fatto che la popolarit\u00e0 del Comandante Libero tra gli uomini suggeriva l'adozione di soluzioni non traumatiche), il 27 marzo venne deciso di trasformare la Brigata - forte di pi\u00f9 di mille uomini - nel \"Gruppo Brigate Romagna\" (in pratica, una Divisione costituita da 3 Brigate), con Pietro Comandante e Libero Capo di Stato Maggiore.\nAprile e maggio 1944.\nI rastrellamenti.\nAi primi di aprile, Libero sarebbe stato autorizzato dal Comando a raggiungere la Toscana per contattare dei partigiani desiderosi di costituire una nuova Brigata. Il 3 e 5 aprile ebbero luogo nella zona appenninica degli aviolanci da parte degli Alleati (precedentemente concordati con Libero): fu in questa occasione che Libero, sempre stando a quanto riportato da Tabarri e Marconi, si sarebbe appropriato, informandone Tabarri, di uno dei due milioni di lire inviati dagli Alleati.\nTabarri avrebbe reagito inviando un gruppo di partigiani per recuperare il denaro ed esortare Libero a ritornare alla base per incontrarsi con lui. Libero contest\u00f2 di essersi appropriato del denaro illecitamente, ma per evitare discussioni lo consegn\u00f2 a Guglielmo Marconi, rifiutandosi per\u00f2 di presentarsi da Tabarri e proseguendo invece per la Toscana..\nLa vicenda, come narrata da Tabarri e Marconi, aveva gi\u00e0 sollevato le perplessit\u00e0 dei commentatori. Scrive in proposito Dino Mengozzi, quale curatore del memoriale di Marconi: \"Boris [alias Adelmo Lotti, la staffetta] venne poi inviato da questi [Libero] alle Balze con una lettera per il Comando delle brigate e mezzo milione di lire. Il documento vergato da Libero giustificava tale spartizione del denaro per via della resistenza sul versante toscano, settore a cui era stato destinato dallo stesso Tabarri, come sappiamo. Dunque, Libero non aveva nascosto nulla. \u00c8 quindi difficile comprendere l'amplificazione in negativo della sua condotta che viene fatta da Marconi nel testo e, non diversamente, da Tabarri nel suo Rapporto generale\".\nDi l\u00ec a una settimana, un vasto e prolungato rastrellamento nazifascista produsse il disfacimento della Brigata (i. e. del costituendo Gruppo Brigate romagnole), mentre Libero rientr\u00f2 in Toscana per prendere contatto con i comandi di pianura, prima nel ravennate, poi in Veneto e poi di nuovo nel forlivese.\nLa \"partenza\" di Libero.\nA rastrellamenti esauriti e dopo la riorganizzazione delle forze partigiane avvenuta ai primi di maggio del '44, Tabarri invi\u00f2 in pianura (il 7 luglio 1944) un \"rapporto generale\", secondo il CUMER autoapologetico, nel quale egli mosse a Libero gravi accuse. Gi\u00e0 in precedenza, il 21 aprile 1944, un \"comitato di partito\" interno alla Brigata, formato da Pietro (Ilario Tabarri), Savio (Luigi Fuschini), Paolo (Guglielmo Marconi), Lino (Angelo Guerra) e Jader (Jader Miserocchi) decise di chiedere al Comando centrale di pianura di autorizzare la condanna a morte di Libero. Savio venne inviato in pianura per riferire al comando delle difficolt\u00e0 in cui versava la Brigata e dei motivi e delle circostanze che avevano portato alla rimozione di Libero dal Comando (rimozione che dunque non risulterebbe concordata in precedenza con la pianura, come invece contraddittoriamente affermato nello stesso Rapporto generale di Tabarri): e infatti Boldrini registra nel suo \"Diario di Bulow\" in data 27 aprile 1944: \"(...) Intanto Savio ci raggiunge. Dalla sua informazione risulta che si sono costituite, alla fine di marzo, tre brigate (...). Non \u00e8 stato facile sostituire Libero che comandava con metodi autoritari. Il comando del gruppo brigate romagnole \u00e8 stato assunto da Pietro (...) capo di stato maggiore Libero (...). Dalle notizie che ci fornisce Savio, sembra che Libero abbia in passato trattato col nemico per una tregua concordata e che sia scappato prelevando alcuni fondi. Rimaniamo costernati. \u00c8 il primo caso di un cos\u00ec alto tradimento!\".\nIl 21 aprile 1944, Angelo Giovannetti (Il Moro), in un suo scritto al Comitato Militare Provinciale di Ravenna, segnala che Libero \u00e8 tenuto isolato, nella zona di Cervia, per essere al pi\u00f9 presto sottoposto ad un interrogatorio \"\"stringente e duro\", prima che \"abbia la sensazione di essere in disgrazia presso il Prov.le\". Lo stesso Giovannetti osserva che \"la polizia [fascista] lo cerca e, se cadesse nelle sue mani, sarebbe un serio pericolo per l'organizzazione; con questo elemento bisogna andarci molto cauti come con la dinamite...\". Dopo di che, si sa che Libero rientr\u00f2 in Veneto.\nBulow nel suo memoriale redatto nel 1985, ricorda che in data 11 maggio 1944: \"(...) raggiungo \"casa Spada d'Oro\" per discutere di Zita (la compagna che convive con Libero) e del comportamento di Libero. Apprendiamo dai compagni di taglio Corelli, con i quali abbiamo un rapido contatto, che Libero \u00e8 transitato in bicicletta per raggiungere il Ferrarese o il Veneto. Con Radames [Luigi Bonetti] ci rechiamo nuovamente dalla famiglia Antonio Pini, una di quelle basi sicure che non vorremmo venisse compromessa dalla presenza di Zita che si \u00e8 rifugiata presso di loro. Dopo lunga e animata discussione, convinciamo Zita a mettersi in contatto con Libero per un suo ritorno al comando dell'8\u00aa Brigata. Speriamo che le cose procedano come abbiamo deciso. Attraverso i nostri canali avvisiamo i compagni del Forlivese di quanto \u00e8 accaduto e dell'esito della nostra missione.\"\".\nChe nessun ordine di uccisione di Libero sia mai stato emanato dalla Pianura \u00e8 peraltro confermato dallo stesso Tabarri, il quale nel suo \"rapporto generale\" afferma: \"Il 21 [aprile 1944] fu decisa la partenza di Savio per la pianura onde fare un rapporto sulla situazione e sulle prospettive oltre a chiarire la questione di Libero e prendere le misure del caso (...). Savio deve rientrare entro il 5 maggio al fine di poter prendere tutte quelle decisioni che, in base alle disposizioni che avrebbe portato dal Comando centrale, si rendevano necessarie. La questione di Libero doveva essere regolata secondo il sistema da operare per i traditori ed in base a quello che risulta dal presente rapporto. La condanna a morte era il meno da farsi soprattutto per il pericolo che rappresentava per essere a conoscenza di troppe cose dell'organizzazione (...). Io non rilascio a Savio nessun rapporto scritto perch\u00e9 ne mancava il tempo (...) e perch\u00e9 non potevo non aver fiducia nel Commissario il quale condivideva pienamente i nostri punti di vista e prospettive. Non potevo neppure dubitare che non ritrasmettesse abbastanza fedelmente il contenuto della riunione (...). Savio non ritorna nel tempo previsto e risulta che non ha fatto nemmeno quello che era suo dovere e si era assunto di fare.\"\nLa morte.\nIn ogni caso, \u00e8 certo che l'epilogo della vicenda sia stata la uccisione di Libero da parte degli stessi partigiani, anche se le fonti sono poco chiare circa le modalit\u00e0 con cui si arriv\u00f2 a questo esito.\nSecondo la ricostruzione effettuata attraverso testimonianze orali dalla ricerca dello storico Graziani, Libero sarebbe stato ucciso con una sventagliata di mitra ai primi di giugno del 1944. Tuttavia, rimasto ignoto il luogo dell'uccisione, il suo corpo non fu mai ritrovato e Riccardo Fedel fu ufficialmente dato per disperso, come militare. Nel 1945, dopo la Liberazione, Bulow afferm\u00f2 in una lettera alla famiglia di Riccardo Fedel di non avere pi\u00f9 avuto notizie sulla sua sorte dopo la primavera del '44, riconfermando i suoi sentimenti di amicizia verso Libero, e confermando quindi, indirettamente, che della morte o condanna di Libero nulla sapeva. Fu solo nel dopoguerra che Ilario Tabarri comunic\u00f2 alla famiglia di Riccardo Fedel (in via privata) l'esistenza di una sentenza di morte emessa nei suoi confronti per diserzione e disobbedienza.\nNel 2008, la figlia di Tabarri, Bruna, ha reso noto come, dalle carte del padre in suo possesso, risultasse come data di morte di Libero il 12 giugno 1944.\nTale data avrebbe trovato conferma in un documento che nell'estate 1944 Sergio Flamigni, in qualit\u00e0 di commissario politico della 29\u00aa Brigata GAP \"Gastone Sozzi\", avrebbe inviato al Comando dell'8.a Brigata, riportante le seguenti parole: \"La sentenza di morte emessa il 22 aprile 1944 dal tribunale militare dell'8\u00aa Brigata Garibaldi Romagna contro l'ex comandante Libero Riccardi \u00e8 stata eseguita dal 2\u00ba Distaccamento della 29\u00aa Gap in data 12 giugno 1944\". Sull'autenticit\u00e0 del documento sono stati sollevati non pochi dubbi. Resta, in ogni caso, che nel Rapporto Tabarri -inviato in pianura il 7 luglio 1944- di tale sentenza non si fa alcuna menzione, pur essendo la questione \"Libero\" il principale argomento del Rapporto.\nMemoria divisa e dibattito storiografico.\nSulla figura di Riccardo Fedel e, pi\u00f9 in generale, sulla prima Resistenza armata in Romagna, si \u00e8 registrata, negli anni, quella che Claudio Pavone ha potuto definire una \"frattura nella memoria\". Bisogna attendere il 1981, ad esempio, perch\u00e9 Dino Mengozzi (per primo), arrivi a teorizzare esplicitamente addirittura l'esistenza di due successive e distinte Resistenze nella Romagna appenninica: una iniziata subito dopo l'8 settembre '43 e terminata coi grandi rastrellamenti d'aprile del '44; un'altra \"ripartita\" nel giugno/luglio del 1944 e terminata neanche 4 mesi dopo, nel novembre '44, con la liberazione di Forl\u00ec.\nSul personaggio di Riccardo Fedel \u00e8 quindi ancora molto vivo il dibattito storiografico, soprattutto sulle motivazioni addotte per giustificare la sua uccisione. Nel 1948, in una lettera alla sorella di Riccardo Fedel, Ilario Tabarri rifer\u00ec di una \"sentenza di morte\u201d che sarebbe stata emessa da un tribunale partigiano il 22 aprile 1944 nei confronti di Libero Riccardi, processato in contumacia per i reati di disobbedienza (reiterata), tentato furto (o tentata appropriazione indebita), tentata insubordinazione, comunicazione illecita col nemico. Sentenza poi eseguita, sempre secondo questa lettera, da un distaccamento della 29\u00aa GAP i cui componenti sarebbero stati tutti uccisi dai nazisti. Sulla reale esistenza \u2013prima ancora che sull'autenticit\u00e0- di tale \u201csentenza\u201d sono stati avanzati diversi dubbi: nello stesso rapporto Tabarri \u2013redatto nell'agosto del 1944, infatti, non si fa menzione di alcuna \u201csentenza\u201d ed anzi si lamenta l'assenza di una decisione in tal senso da parte del comando di pianura; inoltre, l'intestazione della presunta \u201csentenza\u201d alla 8\u00aa Brigata ne dimostrerebbe la falsit\u00e0, in quanto la denominazione di \"8\u00aa\" fu assunta dalla Brigata solo un mese pi\u00f9 tardi, e cio\u00e8 nel maggio del 1944. Tant'\u00e8 che nemmeno nel libro del 1969 di Flamigni-Marzocchi si fa riferimento ad una \u201csentenza\u201d registrando invece che Libero avrebbe disertato (peraltro nel libro di Flamigni-Marzocchi non si fa nemmeno menzione del fatto che Riccardo Fedel fosse stato ucciso).\nDi certo v'\u00e8 che alcuni partigiani (in particolare cinque: Guglielmo Marconi, Jader Miserocchi, Savio, Ilario Tabarri), dopo lo sbandamento della Brigata, mossero a Libero numerose critiche e accuse (in parte prima della sua morte, col \u201crapporto Savio\u201d dell'aprile 1944, ma soprattutto dopo, col \u201crapporto Tabarri\u201d del luglio 1944): una conduzione \u201cattesista\u201d della lotta partigiana; la tolleranza verso requisizioni arbitrarie; l'emissione di bandi e proclami senza autorizzazione del comando di pianura; il tentato furto di un lancio alleato; una gestione \u201cautoritaria\u201d degli uomini; una scarsa fede comunista; una certa disattenzione verso il lavoro dei commissari politici; contatti non autorizzati col nemico e, in definitiva, la responsabilit\u00e0 politica e militare della sconfitta della Brigata nel rastrellamento d'aprile del 1944. Tali accuse furono considerate dalla prima storiografia (Flamigni-Marzocchi) senz'altro fondate (ed \u00e8 spesso questa unica opera storiografica la non aggiornata fonte di opere compilative anche recenti).\nMa gi\u00e0 negli ottanta emersero i primi dubbi (Mengozzi, Bedeschi, Bonali), poi rafforzati negli ultimi anni dal saggio di Natale Graziani (cui diede rilievo mediatico Giampaolo Pansa, a dispetto dell'orientamento dei familiari di Libero, decisamente di sinistra) e dal lavoro di ricerca di Giorgio e Nicola Fedel (figlio e nipote di Libero oltre che storici \u201cnon professionisti\u201d, come peraltro gli stessi Flamigni, Marzocchi e Graziani) che ha scoperto una serie di documenti inediti di fonte tedesca e britannica dai quali emergerebbe una figura di Libero del tutto diversa da quella tramandata dal Rapporto Tabarri e dal libro di Flamigni e Marzocchi. Oggi, la tesi che si contrappone a quella degli anni settanta (e sviluppa quella critica degli anni ottanta) i cui principali esponenti sono, oltre a Nicola e Giorgio Fedel (autore di una \"Storia del Comandante Libero\"), Natale Graziani, Dino Mengozzi, Ennio Bonali, Sergio Lolletti, Oscar Bandini e altri, sostiene non solo che le accuse a Libero fossero del tutto infondate e costruite a posteriori per giustificare (sempre a posteriori) un omicidio tenuto segreto per almeno 4 anni (dal 1944 al 1948, anno in cui Tabarri \u201crivendica\u201d di averne ordinato la condanna), ma anche che l'operato di Libero dovrebbe essere riconosciuto come encomiabile.\nNon manca, comunque, chi ancora oggi sostiene con forza la assoluta \u201cbont\u00e0\u201d e veridicit\u00e0 delle tesi degli anni settanta: la figlia di Ilario Tabarri, Bruna Tabarri; l'ex partigiano Jader Miserocchi; il Calendario del Popolo (con l'articolo del 2008). N\u00e9 manca chi, per giustificarne l'uccisione nel '44, sottolinea come forse negli anni '20 Riccardo Fedel sia stato vicino al regime, leggendo in chiave \"collaborazionista\" alcuni episodi della sua giovinezza.\nL'Istituto Storico Parri dell'Emilia-Romagna nell'aprile del 2009 ha avviato il dibattito all'interno degli Istituti della Resistenza (come richiesto dai familiari di Libero) sulle risultanze delle ricerche di Giorgio e Nicola Fedel. Al convegno di Bologna ne \u00e8 seguito un secondo a Padova ed un terzo avrebbe dovuto essere organizzato a Ravenna, ma alcune interferenze politiche l'hanno fatto annullare. Da un punto di vista puramente giuridico, c'\u00e8 da notare che per nessuno dei reati militari citati nella lettera di Tabarri del 1948 (e ripresa poi dagli articoli del Calendario del Popolo e di Bruna Tabarri) sarebbe stata prevista la pena di morte (si veda Codice penale militare di guerra). Flamigni e Marzocchi, invece, nella loro ricostruzione, accusano Libero di diserzione che, se realizzata \"al nemico\" (art. 143 c.p.m.g.) o \"in presenza del nemico\" (art. 144 c.p.m.g.) avrebbe giustificato la pena di morte. Ma stando a quanto narrato dagli stessi Flamigni-Marzocchi, la diserzione di Libero sarebbe stata del tipo \"fuori della presenza del nemico\" (art. 146 c.p.m.g.), perch\u00e9 avvenuta, secondo gli autori di \"Resistenza in Romagna\", dopo i rastrellamenti: fattispecie, anche questa, non punibile con la morte.\nVersioni contrastanti.\nSecondo alcuni interpreti, le accuse mosse nei confronti di Libero da Tabarri (Pietro) sarebbero da considerarsi false e costruite a posteriori per giustificarne \"la purga\" (cos\u00ec ad es. Natale Graziani; Giampaolo Pansa ed altri ex partigiani della Brigata quali il comandante Umberto Fusaroli Casadei, scomparso nel 2007, o ancora -a suo tempo- Falco, Din\u00f2la ed altri). Altre fonti (sito web dell'Istituto Storico della Resistenza ravennate o pubblicazioni dell'ISR forlivese), si limitano a registrare le divergenze al comando tra i due personaggi, sottolineando come il dibattito interno alla Resistenza su come portare avanti la lotta fosse, all'epoca, la normalit\u00e0: dividendosi i pareri tra la necessit\u00e0 di una guerra \"convenzionale\" (cui si ispirava, forse, Libero) e la necessit\u00e0 di una guerra di guerriglia (cui si ispirava, stando alle sue parole, Pietro).Altre interpretazioni ancora sostengono senz'altro la versione \"colpevolista\", considerando la versione di Tabarri (e di Marconi) sui fatti del tutto credibile ed anche suffragata dalla lettura di quanto accaduto negli anni venti.\nRispetto alla presunta collaborazione di Riccardo Fedel col Regime negli anni venti, inserendosi nel dibattito generato nel febbraio 2008 da \"Il Calendario del Popolo\", Mimmo Franzinelli (in un articolo apparso su \"Il Sole 24 Ore\" intitolato \"Fedel, n\u00e9 eroe n\u00e9 traditore\") l'ha definita \"abborracciata\" e \"viziata (...) con provocazioni sgradite persino al capo della polizia Bocchini, che difatti riassegna Fedel al confino e lo mantiene nell'elenco dei sovversivi, in quanto 'giovane esaltato' (...) incapace di 'serio ravvedimento'\".\nNel dibattito si \u00e8 inserita direttamente anche la famiglia di Riccardo Fedel la quale, negando la veridicit\u00e0 della lettura fornita dal \"Calendario\", in risposta ad un articolo di Maria R. Calderoni su \"Liberazione\" che riprendeva -con intento anti-Pansa- quanto sostenuto dal \"Calendario del Popolo\", ha ottenuto che la stessa Calderoni, il 24 aprile 2008, in un articolo dal titolo \"Riccardo Fedel, una complessa, contraddittoria vicenda che ha bisogno di essere ancora indagata, forse\" rendesse noto che \"i (...) familiari (...), addolorati e offesi (...) hanno inviato (una lettera che) accompagna una voluminosa documentazione sulla innocenza del loro congiunto(...).\"\n\"Nella loro lettera impugnano la validit\u00e0 della sentenza emanata da un tribunale partigiano, giudicata praticamente un falso, costruito ad hoc e in data posteriore; contestano gli elenchi dell'Ovra; sottolineano i due provvedimenti di confino subito dal congiunto in quanto 'pericoloso elemento comunista'; accusano il 'Calendario' di manipolazione. E vorrebbero che l'Anpi nazionale promuovesse la riapertura del crudele caso Fedel, approfondendo tutte le carte, nessuna esclusa (...)\". La Calderoni chiude l'articolo affermando che \"La contraddittoria vicenda di Riccardo ha bisogno di essere ancora indagata, forse.\".\nConclusioni.\nAl di l\u00e0 delle polemiche storiografiche, di certo v'\u00e8 che quel che viene da molti considerato \"l'antagonista\" di Riccardo Fedel - Ilario Tabarri - nell'immediatezza degli eventi (tra la fine di aprile e i primi di luglio del 1944) ebbe l'opportunit\u00e0 di muovere a Libero (prima tramite Savio e poi nel suo \"rapporto generale\") accuse e critiche molto gravi, quando verosimilmente Libero era gi\u00e0 stato ucciso. Il \"rapporto generale\" di Tabarri -nel quale, nonostante la data di redazione (7 luglio 1944), nulla si dice della condanna o uccisione di Riccardo Fedel- \u00e8 rimasto a lungo l'unica fonte sulla cui base \u00e8 stata ricostruita la storia di Libero. Infatti, nessun altro documento dell'attivit\u00e0 della 8\u00aa Brigata Garibaldi Romagna \u00e8 sopravvissuto al rastrellamento dell'aprile 1944, perch\u00e9 distrutto da Tabarri stesso. Peraltro, fu proprio Tabarri a curare, nel dopoguerra, l'archiviazione dei documenti della Brigata depositati all'Istituto Storico Provinciale della Resistenza di Forl\u00ec.\nTale lacuna non aveva, finora, consentito di giudicare l'operato di Libero al comando della Brigata alla luce di fonti \"neutrali\". Oggi per\u00f2, sulla base di quanto sta emergendo dalle fonti d'archivio tedesche, britanniche e fasciste dell'epoca - finalmente consultabili e rese pubbliche dalle ricerche di Giorgio e Nicola Fedel- si potr\u00e0, probabilmente, fare luce su alcune circostanze. Per esempio, sembra ormai pacifico che Libero fosse considerato dai nazifascisti un grave pericolo da eliminare appena possibile, tra i \"banditi\" romagnoli pi\u00f9 ricercati, assieme a Silvio Corbari.\nGi\u00e0 nel 1984, Lorenzo Bedeschi notava come -in certa memorialistica- si tendesse a far iniziare \"\"la 'vera storia' della resistenza [...] con la defenestrazione di Libero\" ignorando \"tutto quanto s'era compiuto in vari modi nei cinque mesi precedenti dai partigiani operanti in queste colline appenniniche; [trascurando] il ruolo avuto dal Fronte nazionale di liberazione romagnolo che aveva conferito a Libero il comando degli uomini [...]; [disattendendo] le varie espressioni d'antifascismo nel frattempo sviluppatesi non solo fra i ribelli di Libero ma anche nel movimento dell'Uli e di altri orientamenti riflettenti altrettante radici ideologiche e politiche -dai repubblicani ai cattolici- mai spente nel Forlivese.\"\n\"\u00c8 ben vero che i primi rastrellamenti tedeschi [...] nonch\u00e9 gli orientamenti internazionali facevano ormai pendere la bilancia verso l'interventismo guerreggiato, ma non per questo sotto il profilo storico appare legittimo addossare a Libero tutti gli errori, le incertezze e perfino i lutti causati dal devastante rastrellamento nazifascista sull'Appennino centrale [...] mentre inspiegabilmente non pare attribuirsi un adeguato rilievo ad azioni compiute [...] prima dell'investimento di Tabarri, quali l'occupazione del Corniolo sulla strada per la Campigna o il disarmo dei militi della caserma di Galeata. Donde il sospetto [...] di una certa unilateralit\u00e0\". Tra le \"problematiche ormai apertamente dibattute nelle sedi scientifiche\" Bedeschi indica oltre \"la incerta fine di Libero (...), il significato e il valore della sua opera di primo comandante dei ribelli in questa zona dell'Appennino se si pensa che la struttura fondamentale della futura 8\u00aa brigata coi suoi quadri militari migliori risulta essere la stessa costituita a suo tempo [da Libero].\"\" Simile considerazione potrebbe farsi circa la 28\u00aa Brigata GAP, i cui fondatori ed animatori furono in gran parte espressione dei quadri dirigenti della Brigata Garibaldi Romagnola di Libero (si veda, per tutti, Falco).\nSempre a proposito di Libero, Dino Mengozzi afferma che \"si \u00e8 forse eccessivamente insistito, nel passato, su incapacit\u00e0 e deficienze del comandante di quella prima formazione per spiegare la disgregazione delle forze partigiane verificatasi in aprile. Pare pi\u00f9 accettabile (...) l'ipotesi che vada messo l'accento sull'importanza delle retrovie romagnole per il Comando tedesco. Con tutta probabilit\u00e0, a ci\u00f2 si deve la notevole mobilitazione di uomini e mezzi militari per tenerle sgombre\". Il dibattito e la ricerca storica sul personaggio e la sua vicenda (anche pre-resistenziale) stanno comunque, tuttora, proseguendo e la sua figura appare, in un certo senso, paradigmatica di tutto un periodo storico."}
{"id": "1633572", "revid": "123496382", "url": "https://it.wikipedia.org/wiki?curid=1633572", "title": "Partoanalgesia", "text": "La partoanalgesia, pi\u00f9 comunemente conosciuta come parto indolore, \u00e8 una metodica che mediante tecniche di anestesia locoregionale, come il posizionamento di un catetere epidurale, consente di bloccare la sensibilit\u00e0 dolorifica durante il travaglio, mantenendo intatta la motilit\u00e0 della muscolatura, e quindi la capacit\u00e0 di spinta da parte del torchio addominale.\nL'espletamento del parto avviene quindi seguendo la via naturale nonostante si tratti di parto medicalizzato. Viene confusa a volte con il taglio cesareo che, al contrario della partoanalgesia, \u00e8 un intervento chirurgico."}
{"id": "1633574", "revid": "122906832", "url": "https://it.wikipedia.org/wiki?curid=1633574", "title": "Puerta de Alcal\u00e1", "text": "La Puerta de Alcal\u00e1 \u00e8 uno dei monumenti pi\u00f9 significativi di Madrid, Spagna assieme alla vicina fuente de Cibeles. La costruzione fu ordinata dal re Carlo III e fu messa in opera dall'architetto Francesco Sabatini. Si trova nella Plaza de la Independencia, all'incrocio delle vie Alcal\u00e1, Alfonso XII, Serrano e Salustiano Ol\u00f3zaga e assieme alla Puerta de Espa\u00f1a, entrata principale al Parco del Retiro. Come la via nella quale si trova, il monumento porta questo nome per trovarsi sulla strada che conduceva alla localit\u00e0 di Alcal\u00e1 de Henares.\nStoria.\nLa Porta antica.\nAnteriormente all'attuale esisteva un'altra Puerta de Alcal\u00e1. Era costruita in mattoni e si trovava un po' pi\u00f9 ad ovest, all'altezza dell'attuale \"calle de Alfonso XI\". Fu costruita nel 1599 in occasione dell'arrivo in citt\u00e0 di Margherita d'Austria, sposa del re Felipe III.\nLa porta aveva un arco centrale e due laterali pi\u00f9 piccoli. Sopra quello centrale vi era un'altra piccola arcata, nella quale si trovava una statua in pietra di \"Nuestra Se\u00f1ora de las Mercedes\". Sopra gli archi laterali stavano le statue di San Pietro Nolasco e della beata Maria Anna di Ges\u00f9. Fu demolita nel 1764 per ampliare la calle de Alcal\u00e1 con terreni presi a quello che attualmente \u00e8 il Parco del Retiro, allora appartenenti al palacio del Buen Retiro.\nQuesta porta, che serviva di accesso alla citt\u00e0 dalla strada reale di Aragona e Catalogna, era una delle cinque principali della citt\u00e0, assieme alle porte di Toledo, Segovia, Bilbao e Atocha.\nLa Porta attuale.\nDopo la sua entrata a Madrid, il 9 dicembre 1759, attraverso l'antica Porta, che non era di suo gradimento, Carlos III decise di demolirla e di costruirne una nuova, progetto che si trovava tra i suoi piani di miglioramento della citt\u00e0. Si convert\u00ec cos\u00ec nell'entrata principale della citt\u00e0 e in uno dei monumenti pi\u00f9 rappresentativi del suo regno, asse delle riforme che port\u00f2 a termine in tutta la zona est della citt\u00e0: il Reale Giardino Botanico, il Paseo del Prado, le fontane di Cibele e Nettuno, ecc.\nPer la costruzione della nuova Porta vennero presentati diversi progetti, tra i quali cinque di Ventura Rodr\u00edguez e uno di Jos\u00e9 de Hermosilla, sebbene alla fine venne scelto quello di Sabatini, di stile neoclassico e settanta piedi di altezza. Il progetto originale offriva due soluzioni distinte, uno con pilastri e l'altro con colonne addossate. Vennero fusi entrambi in uno solo e per questo le facciate sono distinte.\nVenne inaugurata nel 1778, non come monumento, ma come autentica porta, dato che da entrambi i lati continuava ad esistere la cinta muraria che delimitava la citt\u00e0 ad est e che sarebbe rimasta in piedi fino al 1869, anno in cui venne rimodellata la piazza.\nDescrizione.\nLa Porta, costruita in granito, ha cinque campate: tre con archi a tutto sesto, con chiavi a forma di testa di leone, e due laterali con arco dentellato, con alcune coppie di cornucopie intagliate su di essi da Roberto Michel. Queste campate disponevano in origine di inferriate che venivano chiuse tutti i giorni al tramonto.\nLa facciata esterna, quella che guarda ad est, presenta dieci colonne di granito addossate. Nell'interna, quella che guarda verso il centro della citt\u00e0, si sostituiscono le sei esterne per pilastri e solo due coppie assieme all'arco centrale continuano ad essere colonne. Tutte loro appoggiano su basamenti. I capitelli sono di ordine ionico e su di essi appoggia una cornice.\nSulla campata centrale, da ambo le parti, figura un'iscrizione latina: \"Rege Carolo III. Anno MDCCLXXVIII\" (\"reggente Carlo III. Anno 1778\"). Sull'iscrizione esterna figura uno scudo sostenuto da Fama e da Genio. Da ambo le parti, quattro sculture di bambini.\nNella facciata interna, sopra gli archi laterali, figurano le quattro virt\u00f9 cardinali: Prudenza, Giustizia, Temperanza e Fortezza. Tutti questi motivi ornamentali furono scolpiti in pietra calcarea di Colmenar, come le cornucopie, da Francisco Guti\u00e9rrez Arribas e dal suo stile pi\u00f9 barocco, che contrasta con il resto dell'architettura.\nAvvenimenti storici.\nIn quanto uno dei monumenti pi\u00f9 rappresentativi e importanti della citt\u00e0, la Puerta de Alcal\u00e1 \u00e8 servita come supporto per ogni tipo di manifestazione politica e artistica e nelle sue vicinanze sono avvenuti numerosi fatti storici:\nFoto dei dettagli.\nFacciata ovest:\nFacciata est:"}
{"id": "1633582", "revid": "125023676", "url": "https://it.wikipedia.org/wiki?curid=1633582", "title": "PalaTerme", "text": "Il PalaTerme, \u00e8 un impianto sportivo sito a Montecatini Terme.\nStoria.\nInaugurato nel 1991, l'impianto ha ospitato le partite interne del Montecatini Sporting Club, la locale squadra di pallacanestro con diverse stagioni all'attivo nella massima serie ed anche una partecipazione alla Coppa Kora\u0107. \nIn seguito alla morte di Raoul Bellandi, avvenuta il 17 settembre 2007 all'et\u00e0 di 88 anni, fondatore nel 1949 e storico presidente del Montecatini Sporting Club, si \u00e8 avviata un'iniziativa popolare per poter intitolare il palazzetto in suo nome.\nNel mese di maggio 2019, grazie a interventi di adeguamento normativo e riqualificazione energetica il Palasport \u00e8 tornato ad ospitare la serie A di Basket.\nDal mese di gennaio 2020 , con fondi regionali, sono stati realizzati interventi migliorativi dell'impianto sportivo tramite la sostituzione dell\u2019impianto d\u2019illuminazione e un intervento sull'impianto audio, oltre ad aver realizzato altri accorgimenti utili per chi organizza manifestazioni in questo impianto.\nIl Palaterme ospita le partite casalinghe del Montecatiniterme Basketball e degli Herons Basket Montecatini.\nEventi.\nNel gennaio 2010 l'impianto \u00e8 stato utilizzato per lo svolgimento delle semifinali e della finale della Coppa Italia di pallavolo maschile 2009-2010, vinta dalla Trentino Volley.\nNel 2011 e nel 2012 ha ospitato il concorso di bellezza Miss Italia; la struttura, per l'occasione, \u00e8 stata ribattezzata PalaSpecchiasol.\nOspita anche gare di ballo della fids sia i regionali che la tappa di coppa italia.\nNelle giornate 17 e 18 maggio 2014 l'impianto \u00e8 stato utilizzato per lo svolgimento del 12\u00ba Campionato Nazionale CSI di Karate.\nHa ospitato le finali maschili e femminili della Serie A-1 di tennis 2015 e 2016.\nNel 2020 ed inizio 2021 ha ospitato le partite casalinghe del Pistoia Basket 2000 di Legadue, mentre nel corso del 2021 ospiter\u00e0 la partite casalinghe di serie C gold del Montecatini Terme Basketball e degli Herons Basket Montecatini. Dal 12 al 14 febbraio 2021 \u00e8 stato sede di una rassegna nazionale di pattinaggio organizzata da Aics."}
{"id": "1633585", "revid": "6923", "url": "https://it.wikipedia.org/wiki?curid=1633585", "title": "Motomondiale 2001", "text": "La stagione 2001 \u00e8 stata la cinquantatreesima del Motomondiale; si svolsero le stesse 16 prove dell'anno precedente con solo delle modifiche nell'ordine del calendario.\nIl contesto.\nSi tratt\u00f2 dell'ultima stagione di gare della classe 500, categoria dove ormai da anni gareggiavano solo motociclette dotate di motore a due tempi, destinata ad essere sostituita dal motomondiale 2002 dalla nuova MotoGP dove erano ammesse motociclette con motore a quattro tempi di cilindrata inferiore a 1.000 cm\u00b3.\nIn totale la storia della classe 500 termin\u00f2 dopo 580 gran premi: il primo fu al Tourist Trophy 1949 e l'unico circuito su cui si svolse in tutte le 53 edizioni fu quello di Assen.\nLa stagione di gare inizi\u00f2 l'8 aprile con la disputa del Gran Premio motociclistico del Giappone per prevedere quindici giorni dopo la trasferta per il Gran Premio motociclistico del Sudafrica; le gare disputate consecutivamente tra maggio e settembre in Europa furono sempre dieci. La conclusione avvenne con quattro trasferte, dapprima in Asia e Oceania per la seconda prova disputata in Giappone, per il Gran Premio motociclistico d'Australia e quello della Malesia (l'anno precedente inserito invece all'inizio de calendario); la prova conclusiva si ebbe in Sudamerica con il Gran Premio motociclistico del Brasile del 3 novembre.\nSi sono laureati campioni del mondo Valentino Rossi nella classe 500, Daijir\u014d Kat\u014d nella classe 250 e Manuel Poggiali nella classe 125; i primi due disponevano di moto Honda, il terzo di una Gilera, fu comunque la casa motociclistica giapponese ad aggiudicarsi il titolo costruttori in tutte e tre le classi.\nDurante la stagione, in occasione delle tre vittorie ottenute nel GP del Giappone, proprio la Honda tagli\u00f2 il traguardo storico delle 500 vittorie ottenute in tutte le categorie.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nAl secondo anno nella classe regina, Valentino Rossi si aggiudic\u00f2 il titolo piloti su una Honda NSR (sempre gestita da un team autonomo rispetto a quello ufficiale della Honda Racing Corporation, che schierava tra le sue file \u00c0lex Crivill\u00e9 e T\u014dru Ukawa), precedendo i connazionali Max Biaggi su una Yamaha YZR e Loris Capirossi su Honda. Quest'ultima si aggiudic\u00f2 anche il titolo riservato ai costruttori, precedendo Yamaha e Suzuki.\nIl detentore del titolo iridato del motomondiale 2000, Kenny Roberts Jr su Suzuki, si dovette accontentare quest'anno dell'undicesimo posto finale senza alcuna vittoria.\nRossi si aggiudic\u00f2 anche 11 dei 16 Gran Premi in calendario, Biaggi si impose in altre tre occasioni e gli ultimi due successi furono di Alex Barros su Honda e di Sete Gibernau passato quest'anno alla guida della Suzuki RGV \u0393 500.\nAlcuni dei Gran Premi della stagione furono avversati dal maltempo: il GP d'Italia (disputato in due manches), quello d'Olanda (gara ridotta in lunghezza) e quello del Brasile.\nCome in diversi casi precedenti, non sempre si ebbero 15 piloti a traguardo e, di conseguenza, non sempre tutti i punti disponibili vennero assegnati.\nClasse 250.\nDopo che i primi due classificati dell'anno precedente, Olivier Jacque e Shin'ya Nakano, erano passati a gareggiare nella classe di cilindrata superiore, il titolo piloti fu ottenuto da Daijir\u014d Kat\u014d su Honda NSR (terzo l'anno prima) che si aggiudic\u00f2 anche 11 delle 16 prove disputate, aggiudicandosi matematicamente il titolo con due gare di anticipo e precedendo in classifica il connazionale Tetsuya Harada e Marco Melandri, entrambi su Aprilia RSW; le due case motociclistiche si classificarono nello stesso ordine anche nel campionato destinato ai costruttori. La Yamaha, vincitrice del titolo del 2000, piazz\u00f2 il migliore dei suoi piloti, Naoki Matsudo, al nono posto.\nPer la prima volta nella storia della categoria vi fu al via dei gran premi per l'intera stagione una donna, si tratta della tedesca Katja Poensgen che raccolse 2 punti in classifica iridata.\nIl GP d'Olanda fu disturbato dal maltempo e vide la prima vittoria in carriera per il pilota nordirlandese Jeremy McWilliams (l'ultima vittoria di un pilota britannico in questa classe risaliva al 1983); fu anche l'unico pilota ad ottenere successi stagionali oltre ai primi tre in classifica generale, tre furono infatti di Harada e una di Melandri (alla prima vittoria in questa classe).\nClasse 125.\nIn quest'anno il gruppo Piaggio acquisisce la Derbi, pertanto decise di ripresentare in corsa un altro marchio storico in suo possesso la Gilera; Manuel Poggiali con questa moto si aggiudic\u00f2 il titolo iridato dei piloti, pur avendo vinto solo 3 gran premi in stagione. Fu anche il primo titolo ottenuto da un pilota di San Marino e il ritorno alla vittoria della Gilera nei gran premi dal motomondiale 1963.\nAl secondo posto si classific\u00f2 Y\u014dichi Ui su Derbi che ottenne anche 6 vittorie nelle singole prove; al terzo posto giunse Toni El\u00edas su Honda (2 vittorie).\nLa vittoria nel GP d'Italia con Noboru Ueda rappresent\u00f2 anche la prima vittoria nel motomondiale per la Technical Sport Racing, preparatore di motociclette con motore Honda. Nel GP di Catalogna fu Aprilia a conquistare il suo 50\u00ba successo della storia.\nPer quanto riguarda il titolo riservato ai costruttori, fu appannaggio della casa motociclistica giapponese Honda che precedette Aprilia e Gilera."}
{"id": "1633592", "revid": "125949796", "url": "https://it.wikipedia.org/wiki?curid=1633592", "title": "Il mio amico (Anna Tatangelo)", "text": "\" Il mio amico \" \u00e8 il titolo di un singolo della cantante italiana Anna Tatangelo, cantato anche in duetto con Michael Bolton.\n\u00c8 il terzo singolo estratto, il 29 febbraio 2008, dall'album \"Mai dire mai\" del 2007.\nIl brano.\nIl brano \u00e8 dedicato al migliore amico della cantante e parla delle problematiche e delle esperienze che egli vive per via della sua omosessualit\u00e0. La canzone ha concorso al Festival di Sanremo 2008 dove si \u00e8 classificata al secondo posto. Durante il Festival la canzone \u00e8 stata proposta tre volte, di cui una in duetto con Michael Bolton.\nIl singolo \u00e8 stato pubblicato in radio sia nella versione solista, sia in quella in duetto con Michael Bolton.\nIl brano raggiunge la quattordicesima posizione della classifica dei singoli pi\u00f9 acquistati e scaricati dal web in Italia e risulta essere il brano pi\u00f9 acquistato della kermesse in quell'anno.\nVideo musicale.\nDi videoclip, girati entrambi da Gaetano Morbioli, esistono due versioni: quella in cui la Tatangelo canta sola e quello in cui compare anche Bolton.\nCritiche.\nLa canzone non ha mancato di suscitare critiche da parte di alcune associazioni omosessuali, secondo le quali il testo del brano non rappresenterebbe la realt\u00e0 dei gay.."}
{"id": "1633596", "revid": "486946", "url": "https://it.wikipedia.org/wiki?curid=1633596", "title": "Kurtatsch an der Weinstrasse", "text": ""}
{"id": "1633597", "revid": "599013", "url": "https://it.wikipedia.org/wiki?curid=1633597", "title": "Simone Sanna", "text": "Carriera.\nDopo le prime esperienze con le minimoto ha cominciato a gareggiare nel campionato italiano Sport Production nel 1995. Il suo esordio nel motomondiale risale all'edizione 1997 in cui ha ottenuto una wild card per partecipare al GP d'Italia nella classe 125, terminando la gara al 24\u00ba posto.\nNegli anni 1997 e 1998 ha partecipato anche al campionato Europeo Velocit\u00e0 classificandosi dapprima al 17\u00ba e poi al 10\u00ba posto. Le sue prime presenze in forma continuativa nelle gare iridate hanno avuto inizio dal motomondiale 1999 e si sono protratte sino al 2004 rimanendo sempre nella stessa classe. Nel primo anno ha gareggiato in sella ad una Honda per poi passare a motociclette Aprilia.\nIl suo miglior anno \u00e8 stato il 2000, quando ha corso per il team Vasco Rossi Racing, vincendo due Gran Premi e classificandosi 6\u00ba al termine della stagione. Nel 2003 si sposta nel campionato mondiale Supersport con una Yamaha YZF R6 del team Yamaha Belgarda, terminando diciassettesimo nel mondiale piloti con 29 punti, realizzando la pole position a Misano Adriatico come unico evento di rilievo.\nNon riesce a trovare un ingaggio per continuare nelle competizioni mondiali, pertanto nel 2004 partecipa al campionato Italiano Velocit\u00e0 categoria Stock 1000, che lo vede decimo nella generale con 25 punti. Nella stessa annata rientra nella classe 125 del motomondiale, andando a sostituire per due gran premi Andrea Ballerini con l'Aprilia RS 125 R del team Sterilgarda Racing. I risultati per\u00f2 non gli consentono di ottenere punti per la classifica piloti.\nNel 2005 \u00e8 ancora nel campionato Italiano Velocit\u00e0 ma cambia categoria spostandosi nella Supersport, riuscendo a vincere il titolo nazionale con una Honda del team Improve Racing. Sempre nel 2005 prende parte a quattro gare del campionato mondiale Supersport come wildcard con la Honda CBR600RR, posizionandosi ventitreesimo nella graduatoria piloti con 10 punti.\nContinua ancora nella Supersport italiana anche il 2006 sempre con il team Improve Racing, ma non riesce a riconfermarsi campione italiano fermandosi al nono posto in classifica con 37 punti. Prende parte anche a quattro gare del campionato mondiale Supersport, tre come sostituto di Katsuaki Fujiwara con la Honda CBR600RR del team Megabike Honda, una come wildcard con il team Parkalgar. In questa breve parentesi mondiale riesce ad ottenere il secondo posto in gara a Misano Adriatico, arrivando con 32 punti al quattordicesimo posto nel mondiale piloti.\nRientra a tempo pieno come pilota titolare nel campionato mondiale Supersport del 2007 con la Honda CBR600RR del Racing Team Parkalgar, senza per\u00f2 riuscire ad ottenere riscontri di rilievo nelle gare in calendario, classificandosi sedicesimo con 43 punti nel mondiale. Corre altre due gare nel campionato mondiale Supersport del 2008 come wildcard riuscendo, grazie al settimo posto nella gara di Portimao, ad arrivare ventottesimo con nove punti nella classifica piloti.\nRitorna nel 2009 nel campionato Italiano Supersport, chiudendolo al sesto posto con 52 punti, mentre nel 2011 viene ingaggiato dal team Grillini per correre il campionato Italiano Moto2. Prende parte alla prova di Monza concludendola al decimo posto."}
{"id": "1633601", "revid": "1764104", "url": "https://it.wikipedia.org/wiki?curid=1633601", "title": "Anestesia peridurale", "text": "Lanestesia epidurale (o peridurale) \u00e8 una modalit\u00e0 di anestesia loco-regionale che prevede la somministrazione di farmaci anestetici in prossimit\u00e0 del nevrasse, attraverso un ago e/o un catetere posizionato nello spazio epidurale.\nLo spazio epidurale \u00e8 una zona di pochi millimetri di spessore (da 3 a 6), compresa tra legamento giallo e dura madre, che si estende per tutta l'estensione della colonna vertebrale.\nIl blocco epidurale pu\u00f2 essere utilizzato sia a scopo analgesico che a scopo anestetico: la differenza \u00e8 data dal diverso dosaggio o concentrazione dei farmaci impiegati. Nel primo caso (analgesia) si impiega per l'analgesia in travaglio di parto, per l'analgesia postoperatoria e per il trattamento del dolore cronico (soprattutto di origine neoplastica o ischemica). Nel secondo caso (anestesia) si impiega in corso di interventi chirurgici (taglio cesareo, interventi di chirurgia toracica, addominale, vascolare, urologica, ortopedica ed in cardiochirurgia), da solo o come coadiuvante di un'anestesia generale, realizzando la cosiddetta anestesia integrata o \"blended\".\nStoria.\nLa tecnica, avviata dallo spagnolo Fidel Pag\u00e9s (anno 1921), fu introdotta in Italia dal Prof. Achille Mario Dogliotti, chirurgo e antesignano della Scuola Italiana di Anestesiologia, che il 18 aprile 1931 pubblic\u00f2 nel Bollettino della Societ\u00e0 Piemontese di Chirurgia (Vol. 1 anno 1931) il lavoro: \"Un promettente metodo di anestesia tronculare in studio: la rachianestesia peridurale segmentaria\". Dogliotti descrisse con estrema precisione la tecnica di esecuzione del blocco epidurale, rimasta pressoch\u00e9 inalterata fino ai giorni nostri.\nEsecuzione.\nLa metodica \u00e8 eseguita in anestesia locale e, di norma, non \u00e8 dolorosa.\nA paziente seduto o in decubito laterale, si introduce nello spazio tra un processo spinoso e l'altro (la scelta del sito di iniezione dipende dalla sede del taglio chirurgico o del dolore), un apposito ago epidurale (il tipo pi\u00f9 frequentemente utilizzato \u00e8 l'ago di Tuohy). L'ago viene fatto avanzare attraverso lo spazio interspinoso fino allo spazio epidurale, che viene identificato grazie alla sua diversa consistenza rispetto al legamento giallo (tecnica della perdita di resistenza all'aria o al liquido) o alla presenza di pressione negativa al suo interno (tecnica della goccia pendente, palloncino epidurale, altre tecniche).\nUna volta raggiunto lo spazio si inietta direttamente l'anestetico e/o si fa passare al suo interno un sottile catetere di materiale plastico morbido, che render\u00e0 possibili ripetute somministrazioni di farmaco, senza dover ricorrere a ulteriori punture.\nControindicazioni.\nCome ogni pratica invasiva presenta alcune controindicazioni: le principali sono le turbe della coagulazione e la presenza di una grave infezione generalizzata (setticemia, meningite) o locale (infezioni della cute nella zona circostante la puntura). Altri quadri clinici che controindicano l'esecuzione di un blocco peridurale sono: l'ipovolemia (ad esempio secondaria ad una grave emorragia in atto) e le gravi malformazioni o deformazioni della colonna vertebrale.\nInfine si deve tener presente la pur eccezionale allergia agli anestetici locali e agli oppiacei, ossia i farmaci di pi\u00f9 comune impiego nel blocco epidurale.\nComplicanze.\nSono stati compiuti numerosissimi studi per stabilire l'entit\u00e0 delle complicanze dopo anestesia epidurale.\nNel 2009 sul British Journal of Anaesthesia fu pubblicata un'ampia rassegna di 700.000 anestesie centrali, sono emersi i seguenti dati:\nLa pi\u00f9 bassa incidenza di complicazioni si \u00e8 avuta in ambito ostetrico. Il lavoro conclude sostenendo che \"\u00abThe data are reassuring and suggest that CNB (Central Neuraxial Block) has a low incidence of major complications, many of which resolve within 6 months\u00bb\"."}
{"id": "1633602", "revid": "486946", "url": "https://it.wikipedia.org/wiki?curid=1633602", "title": "Kurtinig an der Weinstrasse", "text": ""}
{"id": "1633603", "revid": "767487", "url": "https://it.wikipedia.org/wiki?curid=1633603", "title": "Kiss My Ass Tour", "text": "Kiss My Ass Tour \u00e8 un tour del gruppo hard rock Kiss, intrapreso nel continente americano, in Giappone e in Australia tra il 2 aprile 1994 e il 13 febbraio 1995."}
{"id": "1633608", "revid": "474175", "url": "https://it.wikipedia.org/wiki?curid=1633608", "title": "Sansego", "text": "S\u00e0nsego () \u00e8 una piccola isola del nord dell'Adriatico sulle coste della Croazia. Il nome viene dalla parola greca \"Sansegos\" che significa origano, che cresce in abbondanza sull'isola. Una piccola percentuale di nativi risiede ancora sull'isola anche se \u00e8 diventata sempre pi\u00f9 una meta turistica (specialmente nel picco estivo). Molti degli abitanti originari di Sansego vivono ora negli Stati Uniti d'America.\nGeografia fisica.\nLocalizzata nel Quarnaro a sud-est della penisola dell'Istria, l'isola croata \u00e8 7\u00a0km a sud-ovest dall'isola di Lussino, e 10\u00a0km a sud dell'isola di Unie, e 120\u00a0km a est della costa italiana. Sansego \u00e8 lunga circa 3\u00a0km e larga circa 1,5\u00a0km, e copre un'area di circa 3,8\u00a0km. Il punto pi\u00f9 alto di Sansego, monte Garba, \u00e8 98\u00a0m sul livello del mare.\nL'isola \u00e8 geologicamente diversa dalle altre isole croate perch\u00e9 \u00e8 formata principalmente da sabbia fine su una base calcarea. Gli scienziati ipotizzano che si sia formata da sedimenti del fiume Po durante l'ultima era glaciale.\nStoria.\nLa storia di Sansego \u00e8 molto ricca e complessa. Tuttavia, poco di quello che \u00e8 successo prima del XX secolo \u00e8 noto. Questo \u00e8 dovuto principalmente a tre fattori. In primo luogo, pochi degli abitanti di Sansego prima del XX secolo avevano un'istruzione. Prima del massiccio esodo di abitanti dovuto alla seconda guerra mondiale, era raro trovare un residente che avesse finito la scuola. In pi\u00f9 la storia dell'isola non fu scritta (fu tramandata oralmente). Infine, e probabilmente pi\u00f9 importante, la storia dell'isola fu costantemente manipolata dai vari governanti. Per esempio, il nome dell'isola cambi\u00f2 tre volte (Sansagus, Sansego, e Susak) a seconda di chi governava al momento. Per questa ragione \u00e8 difficile mettere insieme i pezzi della storia dell'isola.\nDall'antichit\u00e0 a Napoleone.\nSi crede che Sansego sia stata abitata per almeno duemila anni da Illiri, marinai greci, e dai Romani (era luogo di villeggiatura estiva per cittadini ricchi). Anche se ci sono poche prove per confermare questa tesi, a Sansego ci sono alcune rovine (compresi edifici mosaici monete e tombe) e sulle altre isole intorno. In seguito si scopr\u00ec che l'isola fu abitata durante il Medioevo. Supponendo che Sansego sia stata abitata, i Croati avrebbero governato l'isola sotto l'Impero Bizantino (dal 500 al 1000 circa).\nGiovanni Diacono ha scritto il pi\u00f9 antico testo testo riguardante Sansego nell'XI secolo, parlando di pirati Saraceni che nell'844, nel mare antistante distrussero una flotta Veneziana. Le navi superstiti si sarebbero rifugiate a Sansego.\nSansego era probabilmente governata dal Regno Croato durante il X e l'XI secolo. Intorno al 1071, il re croato Kresimir don\u00f2 Sansego ai Monaci Benedettini per costruire un'abbazia sull'isola. I monaci fondano due cenobi, il monastero di San Michele ai piedi del Monte Garba (o \"Garbo\") ed il monastero di San Nicol\u00f2 (o Nicola) sulla sommit\u00e0 del monte medesimo. I Benedettini governarono Sansego fino a un periodo compreso tra il XII secolo e il 1267, anno in cui l'Istria divent\u00f2 parte dei territori della Repubblica di Venezia. Il monastero di San Michele venne abbandonato nel 1350, mentre il monastero di San Nicol\u00f2 fu operativo dall'XI secolo fino al 1770 quando la Chiesa di San Nicola fu costruita per rimpiazzarlo.\nTra il XIII e il XVIII secolo Sansego fu menzionata in vari documenti, grafici e messaggi ufficiali dai dogi veneziani. Intorno al 1280, viene pubblicata la pi\u00f9 antica carta nautica che cita Sansego, la \"Carta Pisana\". Tra il XVI e il XVIII secolo i cartografi descrissero un insediamento a Sansego. Nel 1593, Christiaan Sgrooten fu il primo a segnalare un insediamento nell'isola. Nel tardo XVII secolo, il cartografo Cornellius menziona una torre a Sansego: \"Villa e torre di Sansego\". Nel 1771, il cartografo Alberto Fortis cita un insediamento a Sansego con una chiesa, un porto e diverse insenature e promontori.\nDopo i monaci Benedettini, la Repubblica di Venezia fu il successivo governante di Sansego. Il dominio veneziano termina il 17 aprile 1797 quando Napoleone Bonaparte firma il trattato di Leoben cedendo le terre tra Istria e Dalmazia all'Austria. La proposta di passaggio di queste terre all'Austria fu ratificata il 17 ottobre 1797 dal trattato di Campoformio.\nDa Napoleone attraverso i tempi moderni.\nSebbene Sansego fosse ora parte dell'Impero d'Austria, era ancora sotto la giurisdizione di Napoleone. Questa area tra Istria e Dalmazia nel periodo dal 1797 al 1815 fu conosciuta come Province Illiriche dell'Impero di Napoleone o semplicemente Illiria di Napoleone.\nDopo l'esilio di Napoleone, l'Impero Austriaco annesse Sansego e gran parte della regione per una risoluzione del Congresso di Vienna. Nei successivi 100 anni, dal 1815 fino alla fine della prima guerra mondiale nel 1918, l'isola fu governata dall'Impero Austriaco e successivamente dall'Impero austro-ungarico. Sotto il governo austro-ungarico Sansego divenne parte del Litorale Austriaco di K\u00fcstenland.\nDopo il crollo dell'Impero austro-ungarico al termine della prima guerra mondiale, il trattato di Saint-Germain-en-Laye del 1919 diede Sansego all'Italia. Il governo italiano sotto Benito Mussolini inizi\u00f2 l'italianizzazione dei nuovi territori italiani. A Sansego, per esempio, il governo italiano cambi\u00f2 il nome e la pronuncia di alcuni dei cognomi: \"Tarabokija\" divenne \"Tarabocchia\"; \"Picini\u0107\" divenne \"Piccini\".\n\u00c8 interessante notare come molti degli emigrati dall'isola, prima dell'annessione alla Croazia, si identificassero come emigrati italiani e non come jugoslavi o croati.\nLa sovranit\u00e0 italiana su Sansego fin\u00ec nel settembre 1943, quando gli Alleati invasero l'Italia. I nazisti stabilirono la Zona d'operazioni del Litorale adriatico e presero controllo dell'area (compreso Sansego). I Nazisti rimasero sull'isola fino alla fine della seconda guerra mondiale nel 1945.\nNel 1947, il trattato di pace di Parigi mise formalmente fine alla seconda guerra mondiale. Sansego divenne ufficialmente parte della Jugoslavia sotto il governo del maresciallo Tito. La Jugoslavia fu divisa in sei repubbliche, un distretto autonomo e una provincia autonoma. Sansego divenne parte della Repubblica Socialista di Croazia.\nLa maggior parte della popolazione abbandon\u00f2 l'isola dalla fine della seconda guerra mondiale fino al 1960. Il 25 giugno 1991, la Croazia si dichiar\u00f2 indipendente dalla Jugoslavia e Sansego divenne parte della Croazia.\nPopolazione.\nGli abitanti di Sansego abitano tutti nell'insediamento omonimo. L'insediamento ha due parti: sulla cima di una piccola collina si trova \"Gornje Selo,\" o \"Gornje Susak\", in italiano Sansego Alta, la parte pi\u00f9 antica, dove \u00e8 situata la chiesa; \"Donje Selo\", o \"Donje Susak\", in italiano Sansego Bassa, \u00e8 la parte pi\u00f9 bassa del villaggio vicino al lungomare e al piccolo porto.\nTra il 1948 e i primi anni sessanta, la popolazione dell'isola croll\u00f2. Nel 2001, Sansego aveva solo 188 abitanti in rapporto a 2.500 o 5.000 emigranti e discendenti di emigranti che vivono negli Stati Uniti d'America.\nCi sono solo pochi cognomi di Sansego. Le incisioni sulle lastre bianche sull'isola presentano questi cognomi (o varianti di essi): Busani\u0107, Hron\u010di\u0107, Lister, Mate\u0161i\u0107, Mirkovi\u0107, Morin, Picini\u0107, Sutora, Skrivani\u0107, e Tarabokija.\nPrima della seconda guerra mondiale, la maggior parte degli abitanti (se non tutti) lavorarono come vignaioli, contadini, pescatori, o una combinazione delle tre occupazioni. Oggi, gli emigranti svolgono una variet\u00e0 di professioni come ingegneri, avvocati o autisti.\nLa personalit\u00e0 pi\u00f9 famosa legata a Sansego \u00e8 Albin Starc, un pilota della seconda guerra mondiale nato nel 1916.\nEconomia.\nPer gran parte della storia dell'isola, gli abitanti di Sansego si mantenevano producendo vino, coltivando, e pescando. Gli isolani produssero una buona quantit\u00e0 di vino e grappa tra il 1936 e il 1969 grazie a una cantina cooperativa. Contemporaneamente ci fu anche un conservificio di pesce nell'isola.\nDalla met\u00e0 degli anni sessanta, l'isola fu completamente spopolata con la citt\u00e0 principale virtualmente in rovina.\nOggi, il turismo \u00e8 l'industria principale dell'isola anche se il vino \u00e8 ancora prodotto (la qualit\u00e0 rossa chiamata \"pleskunac\" e quella secca rosata chiamata \"troji\u015b\u0107ina\"). Soprattutto nei mesi del picco estivo la popolazione cresce a causa del gran numero di turisti che visitano l'isola per una notte o per escursioni di una giornata. Una spinta al turismo di Sansego \u00e8 il Susak Expo \u2013 un evento internazionale annuale di arte capace di attrarre un gran numero di artisti.\nCostumi.\nA causa della notevole distanza dalla costa croata e del numero di stati che nei secoli hanno governato l'isola, gli abitanti di Sansego hanno molte tradizioni uniche. Alcuni costumi sono propri solamente dell'isola (come la lingua e il particolare abbigliamento). Tradizioni, come quelle riguardanti la cucina, sono l'unione di quelle provenienti dall'Europa Meridionale e da quella Centrale.\nGli abitanti di Sansego parlano un particolare dialetto compreso solamente sull'isola e tra la pi\u00f9 vecchia generazione di emigrati. In pi\u00f9, la maggior parte degli abitanti sopra i 60 anni parla italiano. Una curiosit\u00e0 che si riscontra negli abitanti pi\u00f9 anziani dell'isola \u00e8 che le parolacce e imprecazioni sono sempre proferite in lingua italiana anche da parlanti del locale dialetto croato."}
{"id": "1633611", "revid": "287204", "url": "https://it.wikipedia.org/wiki?curid=1633611", "title": "Arnold Davidson", "text": "Biografia.\nDavidson \u00e8 \"R.O. Anderson Distinguished Service Professor\" presso il Department of Philosophy, il Department of Comparative Literature, il Committee on the Conceptual and Historical Studies of Science, e la Divinity School della Universit\u00e0 di Chicago, dove insegna \"Filosofia della religione\" e \"Storia del pensiero ebraico\"; \u00e8 professore a contratto presso l'Universit\u00e0 di Pisa per l'insegnamento di \"Storia della filosofia politica\" e presso l'Universit\u00e0 Ca' Foscari Venezia, dove insegna filosofia delle culture. Davidson, che spesso \u00e8 intervenuto e ha insegnato nelle principali universit\u00e0 americane e europee, \u00e8 stato collaboratore del Coll\u00e8ge de France e, in qualit\u00e0 di docente esterno, del Wissenschaftskolleg di Berlino. \u00c8 anche l'editore in capo della rivista \"Critical Inquiry\" ed \u00e8 stato beneficiario della \"Guggenheim Fellowship\" conferita dalla Fondazione Guggenheim.\nStudi e formazione.\n\u00c8 stato allievo di John Rawls, Hilary Putnam e Michel Foucault.\nNel corso della sua attivit\u00e0 accademica e di ricerca ha conosciuto Jacques Derrida, Emmanuel L\u00e9vinas, Vladimir Jank\u00e9l\u00e9vitch, Pierre Hadot, Carlo Ginzburg e Aldo Gargani.\nAttivit\u00e0 di ricerca.\nI suoi principali ambiti di ricerca sono la filosofia continentale contemporanea, la filosofia morale e politica, la storia della teologia, la storia del pensiero scientifico e delle scienze umane. Le sue pubblicazioni (libri, articoli e saggi) analizzano tutto l'ampio spettro di questioni riguardanti la filosofia morale contemporanea, riflettendo su autori quali: Emmanuel L\u00e9vinas, Vladimir Jank\u00e9l\u00e9vitch, Pierre Hadot, Georges Canguilhem.\nIl lavoro di Davidson si \u00e8 concentrato principalmente sul pensiero di Michel Foucault; molte delle sue pubblicazioni analizzano il pensiero foucaultiano, o il rapporto tra Foucault e i suoi interlocutori. Il suo libro \u201c\"The Emergence of Sexuality: Historical Epistemology and the Formation of Concepts\"\u201d (2004) applica e sviluppa la metodologia foucaultiana dell'archeologia filosofica e della ricerca genealogica delle idee in un metodo che chiama \"Epistemologia storica\". Questo lavoro consiste in una serie di saggi che vertono sull'interpretazione di Foucault, sull'epistemologia, sulla storia dell'evoluzione dell'idea di sessualit\u00e0 e dei concetti scientifici. Negli ultimi anni Davidson ha vissuto in Italia per studiare le opere di San Francesco; da qui il suo interesse, e i numerosi articoli scritti, circa gli esercizi spirituali.\nInsegnamenti.\nCollaborazione con l'universit\u00e0 di Pisa.\nDall'anno accademico 2005/2006 Arnold Davidson ha collaborato con l'universit\u00e0 di Pisa tenendo corsi di \"storia della filosofia politica\" (incentrati sul pensiero di Michel Foucault) in qualit\u00e0 di docente esterno."}
{"id": "1633615", "revid": "767487", "url": "https://it.wikipedia.org/wiki?curid=1633615", "title": "Heroin (gruppo musicale)", "text": "Gli Heroin sono stati una band hardcore punk/emo degli anni novanta.\nStoria.\nLa band fu uno dei pi\u00f9 importanti e caratteristici esempi del sottogenere screamo e della prima fase dell'emo correlata all'hardcore punk. Gli Heroin hanno pubblicato nella loro carriera diversi EP, fino allo scioglimento della band. Successivamente, il materiale fu riunito e pubblicato con l'album \"Heroin\" nel 1997.\nI membri della band sono poi andati a formare dei progetti separati, collaborando e formando altre gruppi come i Rice, gli Antioch Arrow, Holy Molar e Spacehorse."}
{"id": "1633618", "revid": "27723", "url": "https://it.wikipedia.org/wiki?curid=1633618", "title": "Seggiovia Pecetto-Burki-Belvedere", "text": "La seggiovia Pecetto-Burki-Belvedere \u00e8 un impianto sito in comune di Macugnaga, ricostruito nel 1979.\nLa seggiovia biposto parte dai 1390 m s.l.m. di Pecetto di Macugnaga, e raggiunge l\"'Alpe Burki\" (1581 m s.l.m.), da qui parte il secondo tronco che conduce al \"Belvedere\" (1932 m s.l.m.) ai piedi della parete est del Monte Rosa. Le seggiovie funzionano in estate, quando frequentate dai camminatori, ed inverno, quando sono meta degli sciatori, nella zona si trova, infatti anche uno skilift.\nStoria.\nLe prime seggiovie che raggiunsero il \"Belvedere\", vennero inaugurate nel 1952, si trattava di seggiovie monoposto, costruite dalla ditta funiviaria Agudio.\nNel 1976, le vecchie seggiovie vennero sostituite con delle nuove seggiovie biposto. Queste, ebbero per\u00f2 vita breve, perch\u00e9 il 19 luglio 1979, le acque del Lago delle Locce, un piccolo bacino posto a monte del Ghiacciaio del Belvedere, strariparono e scesero a valle con una forza impressionante devastando le seggiovie. Nel 1979, vennero cos\u00ec inaugurate le odierne seggiovie biposto, costruite dalla ditta Marchisio. \u00c8 in progetto la sostituzione delle due seggiovie con impianti pi\u00f9 confortevoli e veloci.\nLa Sciovia Alpe Burki.\nCon l'arrivo dello sci durante la stagione invernale sui pascoli a valle del Ghiacciaio del Belvedere, alle seggiovie venne affiancata anche una sciovia, si trattava della sciovia \"Burki I\", inaugurata negli anni '50. Poco dopo la sostituzione delle seggiovie, venne rinnovata anche la sciovia, il nuovo impianto si chiam\u00f2 \"Burki II\" e venne realizzato dalla ditta Marchisio-Doppelmayr. Nel 2006, la sciovia Burki II venne smantellata per lasciare il posto all'attuale sciovia \"Burki III\", costruita dalla ditta CCM. Negli anni '70 si decise di affiancare alla sciovia Alpe Burki un'altra sciovia, quest'impianto fu denominato \"Fillar\" e si trattava del riposizionamento della sciovia \"Jeini\", costruita nel 1967 dalla ditta Marchisio. Quest'impianto si trovava all'Alpe Bill, nell'altro comprensorio sciistico macugnaghese, quello del Passo Moro. A causa, per\u00f2 di difficolt\u00e0 burocratiche, la sciovia Fillar non funzion\u00f2 mai e venne ben presto smantellata."}
{"id": "1633623", "revid": "2050127", "url": "https://it.wikipedia.org/wiki?curid=1633623", "title": "Commissione Ortoli", "text": "La Commissione Ortoli \u00e8 stata una Commissione europea in carica dal 6 gennaio 1973 al 7 gennaio 1977 presieduta dal francese Fran\u00e7ois-Xavier Ortoli.\nAlla commissione Ortoli si deve l'adozione del Sistema monetario europeo e dell'ECU, il padre dell'Euro."}
{"id": "1633625", "revid": "149587", "url": "https://it.wikipedia.org/wiki?curid=1633625", "title": "Vols am Schlern", "text": ""}
{"id": "1633626", "revid": "21880", "url": "https://it.wikipedia.org/wiki?curid=1633626", "title": "Parco Naturale Costiero di Rimigliano", "text": ""}
{"id": "1633627", "revid": "6923", "url": "https://it.wikipedia.org/wiki?curid=1633627", "title": "Peace Township", "text": "Peace Township \u00e8 una township degli Stati Uniti d'America, nella Contea di Kanabec, nello Stato del Minnesota. Secondo il censimento del 2000, vivono 963 persone.\nGeografia.\nSecondo lo United States Census Bureau, Peace Township occupa un'area di 98,30\u00a0km\u00b2, dei quali 94,30\u00a0km\u00b2 \u00e8 occupato da terra mentre il restante 4,00\u00a0km\u00b2 (4,11%) \u00e8 acqua.\nPopolazione.\nSecondo il censimento del 2000 ci sono a Peace Township 963 persone, 358 case e 264 famiglie residenti nella cittadina. La densit\u00e0 \u00e8 pari a 10/2\u00a0km\u00b2. La popolazione \u00e8 per la maggior parte di carnagione bianca (96.88%) seguita da minoranze afroamericane (0,10%), nativi americani (0,93%), asiatici (0,73%), altre razze (1,25%) e di razza ispanica (0,42%).\nCi sono 358 case delle quali 33,8% hanno figli con et\u00e0 minore di 18 anni che vivono con loro. Il 61,7% sono coppie di sposi, il 7,8% sono donne senza un marito e il 26.0% non hanno famiglia. 20.4% di tutte le case sono costruite per single e il 6.1% per persone con pi\u00f9 di 65 anni.\nNella citt\u00e0 il 30,3% della popolazione \u00e8 ha meno di 18 anni, il 6,0 d\u00e0 i 18 ai 24, il 27.9% da 25 ai 44,23.2% dai 45 ai 64 e 12.6% ha pi\u00f9 di 65 anni. L'et\u00e0 media \u00e8 37 anni. Per ogni 100 ragazze ci sono 107,5 maschi. Per ogni ragazza con et\u00e0 minore di 18 anni ci sono 1.071 ragazzi."}
{"id": "1633628", "revid": "86343", "url": "https://it.wikipedia.org/wiki?curid=1633628", "title": "Villnoss", "text": ""}
{"id": "1633630", "revid": "86343", "url": "https://it.wikipedia.org/wiki?curid=1633630", "title": "Villn\u00f6ss", "text": ""}
{"id": "1633634", "revid": "115021613", "url": "https://it.wikipedia.org/wiki?curid=1633634", "title": "Pietrabissara", "text": "Pietrabissara (\"Pr\u00efa Bisci\u00e6a\" in ligure) \u00e8 una frazione di 76 abitanti del comune di Isola del Cantone, nella citt\u00e0 metropolitana di Genova. Ubicata a 278 metri sul livello del mare, si trova alla sinistra del torrente Scrivia, lungo il tracciato dell'antica via Postumia anteriore.\nStoria.\nNel 1648 il marchese di Dernice e Pietrabissara Luciano Spinola (padre del futuro doge di Genova Luca Spinola) costru\u00ec palazzo Spinola come residenza nobiliare.\nNell'Ottocento venne costruita la strada regia e poi l'attuale strada statale 35 dei Giovi. Dal 1889 \u00e8 sede di una piccola stazione ferroviaria sulla linea Torino-Genova dove fermano pochi treni.\nDal 1859, dopo il Decreto Rattazzi a circa 500 m a nord del paese passa il confine tra Piemonte (provincia di Alessandria) e Liguria (citt\u00e0 metropolitana di Genova).\nOggi palazzo Spinola dopo esser stato acquistato dallo storico ronchese Lorenzo Tacchella \u00e8 diventato sede del Centro di Studi Storici e Storico Ecclesiastici, dell'Accademia Olubrense (da \"Olubria\" il nome latino dello Scrivia) che \u00e8 stata riconosciuta anche dal Sovrano Ordine di Malta e dalla Santa Sede.\nNel luglio 1827 Alessandro Manzoni ebbe un incidente con la carrozza a Pietrabissara, rischiando di cadere in un dirupo nello Scrivia.\nInfrastrutture e trasporti.\nFerrovie.\nLa stazione di Pietrabissara \u00e8 la fermata del paese, situata sulla ferrovia Torino-Genova. Vi fermano solo treni regionali che percorrono la linea via Isola del Cantone."}
{"id": "1633636", "revid": "765341", "url": "https://it.wikipedia.org/wiki?curid=1633636", "title": "Sander Westerveld", "text": "Carriera.\nClub.\nDebutta nel calcio professionistico con il Twente, formazione della sua citt\u00e0 natale, ma dopo una sola stagione passa al Vitesse. Qui vi resta fino al campionato 1998-99, culminato con la qualificazione della squadra alla Coppa UEFA.\nQuindi il Liverpool scelse di puntare su di lui dopo la partenza di David James: al termine della stagione del suo debutto in Premier League, i \"Reds\" sono il club con il minor numero di reti subite (30). L'anno successivo, in occasione della finale di Coppa di Lega decisa ai rigori contro il Birmingham, la sua parata sul calcio di rigore di Andy Johnson fu decisiva per la conquista del trofeo. Lo stesso anno vince anche la Coppa UEFA. In seguito il Liverpool acquist\u00f2 i portieri Jerzy Dudek e Chris Kirkland, e Westerveld perse il posto da titolare.\nNel 2001 si trasferisce in Spagna, vestendo la maglia del Real Sociedad: durante la sua permanenza ottiene un secondo posto al termine della Liga 2002-2003, piazzamento che permise ai baschi di partecipare alla seguente edizione della Champions League, in cui il club arriv\u00f2 fino agli ottavi di finale. Dopo un prestito al Maiorca il portiere olandese pass\u00f2 al Portsmouth, salvo essere girato nuovamente in prestito, questa volta all'Everton complice l'emergenza che vide contemporaneamente indisponibili i compagni di reparto Nigel Martyn, Richard Wright e Iain Turner. Ritornato al Portsmouth, venne svincolato da Harry Redknapp nel maggio 2006.\nSuccessivamente \u00e8 nuovamente di scena in Spagna difendendo la porta dell'Almer\u00eda, squadra di seconda divisione che conquist\u00f2 la promozione a fine stagione. Una volta scaduto il contratto con gli spagnoli il giocatore fa ritorno in patria, legandosi per un anno con lo Sparta Rotterdam. Nell'estate 2009 supera un provino con il , club militante in Lega Pro Prima Divisione, firmando un contratto.\nIl 12 agosto 2011 Westerveld, all'et\u00e0 di 36 anni, firma un accordo biennale con il club sudafricano dell'Ajax Cape Town. Nel giugno 2013, scaduto il contratto, diventa allenatore dei portieri della squadra per la stagione 2013-2014.\nNazionale.\nConta 6 presenze nella Nazionale olandese con la quale ha partecipato ad Euro 2000 ed Euro 2004."}
{"id": "1633637", "revid": "1543377", "url": "https://it.wikipedia.org/wiki?curid=1633637", "title": "Blood Stained Love Story", "text": "Blood Stained Love Story \u00e8 il quinto album in studio del gruppo musicale statunitense Saliva, pubblicato nel 2007.\nIl disco.\n\u00c8 il primo album con il nuovo chitarrista Jonathan Montoya dopo l'uscita di Chris D'abaldo. L'intero album, incluse le tracce bonus, \u00e8 stato divulgato sulle reti di filesharing domenica 21 gennaio 2007.\nL'album debutt\u00f2 sulla Billboard 200 al numero 19, vendendo 31.000 copie nella sua prima settimana.\nTracce.\nTracce bonus.\nBest Buy ha una versione limitata di \"Blood Stained Love Story\" che include un disco bonus con le seguenti tracce bonus:"}
{"id": "1633639", "revid": "68105", "url": "https://it.wikipedia.org/wiki?curid=1633639", "title": "Bid\u00e8", "text": ""}
{"id": "1633640", "revid": "72396", "url": "https://it.wikipedia.org/wiki?curid=1633640", "title": "DNA Polimerasi II", "text": ""}
{"id": "1633641", "revid": "76963", "url": "https://it.wikipedia.org/wiki?curid=1633641", "title": "Victoria Chaplin", "text": "Biografia.\nVictoria Chaplin \u00e8 la settima figlia di Charlie Chaplin e quarta di Oona O'Neill. Ha sette fratelli: Geraldine, Michael, Josephine, Eugene, Jane, Annette e Christopher.\nCon il marito, l'attore e scrittore francese Jean-Baptiste Thi\u00e9rr\u00e9e, ha creato \"Le cirque bonjour\", quindi \"Le cirque imaginaire\", pi\u00f9 tardi \"Le cirque invisibile\", un circo moderno che alcuni ritengono fonte di ispirazione per il \"Cirque du Soleil\". Hanno due figli: Aurelia, nata il 24 settembre 1971, attrice teatrale e James, nato il 2 maggio 1974, anch'esso attore."}
{"id": "1633642", "revid": "767487", "url": "https://it.wikipedia.org/wiki?curid=1633642", "title": "Marginal Man", "text": "I Marginal Man sono stati una band hardcore punk di Washington, formatasi nel 1983. Alcuni musicisti avevano gi\u00e0 fatto parte dei \"Artificial Peace\", una band che aveva partecipato alla compilation \"Flex Your Head\" della Dischord Records, considerata una dei principali manifesti della scena punk degli anni ottanta.\nI Marginal Man suonarono insieme per circa 5 anni, fino al loro ultimo concerto al datato 1988; il chitarrista Kenny Inouye era il figlio del senatore Daniel Inouye, sostenitore della band mentre occupava la carica di senatore a Washington.\nNella loro carriera hanno pubblicato un EP, un LP e hanno contribuito in diverse compilation hardcore punk."}
{"id": "1633648", "revid": "767487", "url": "https://it.wikipedia.org/wiki?curid=1633648", "title": "Revenge Tour", "text": "Revenge Tour \u00e8 un tour del gruppo hard rock Kiss, intrapreso per promuovere l'album \"Revenge\". Il tour ha avuto luogo negli Stati Uniti e in Canada tra il 1\u00ba ottobre e il 20 dicembre 1992, ed \u00e8 il primo con Eric Singer alla batteria (aveva sostituito l'anno prima il defunto Eric Carr). Le date di Indianapolis, Detroit e Cleveland sono state registrate per la produzione dell'album \"Alive III\" e del video \"Konfidential\"."}
{"id": "1633650", "revid": "729019", "url": "https://it.wikipedia.org/wiki?curid=1633650", "title": "Franciotto Orsini", "text": "Biografia.\nNacque a Roma (?) nel 1473, figlio di Orso Orsini signore di Monterotondo e di Costanza Savelli, cugino di papa Leone X. La famiglia Orsini all'epoca della sua nascita aveva gi\u00e0 dato due papi alla Chiesa cattolica e un terzo, Benedetto XIII, lo avrebbe dato nel XVIII secolo, senza contare gli innumerevoli cardinali.\nFu educato a Firenze da Lorenzo de' Medici \"il Magnifico\". Prese parte a diverse imprese militari.\nDopo essere rimasto vedovo prese i voti. Fu protonotario apostolico.\nFu nominato cardinale nel concistoro del luglio 1517 e ricevette la porpora e la diaconia di San Giovanni in Velabro il 6 luglio 1517. Nel 1520 fu nominato arciprete della Basilica Vaticana, carica che mantenne fino al 1530. Partecip\u00f2 ai conclavi del 1521-1522 e 1523. Ricopr\u00ec diverse cariche. Durante il sacco di Roma fu compagno di papa Clemente VII in Castel Sant'Angelo, finch\u00e9 non dovette consegnarsi come ostaggio in seguito all'accordo del 5 giugno 1527, con altri quattro prelati.\nMor\u00ec a Roma il 10 gennaio 1534 e fu sepolto nella Basilica Patriarcale Vaticana.\nDiscendenza.\nDal matrimonio con Violante Orsini di Mugnano ebbe cinque figli: \nEbbe anche un figlio naturale, Annibale, religioso."}
{"id": "1633652", "revid": "287204", "url": "https://it.wikipedia.org/wiki?curid=1633652", "title": "Sonata per pianoforte n. 26 (Beethoven)", "text": "La sonata per pianoforte n. 26, Op. 81a, nacque poco dopo le coeve Op. 78 (\"Per Teresa\") e Op. 79 (\"Sonata facile\") e, al pari di esse, non fu commissionata al maestro come solitamente avveniva all'epoca. In particolare, la ventiseiesima sonata trova ispirazione nel periodo di allontanamento forzato dall'arciduca Rodolfo, amico, allievo e protettore di Beethoven; al suo ritorno a Vienna \u2014 il 30 gennaio 1811 \u2014 dedic\u00f2 l'opera composta nei mesi precedenti.\nStruttura.\nBeethoven diede un titolo ad ognuno dei tre movimenti che compongono l'opera (e da cui derivano le varie denominazioni che essa ha assunto).\nOgnuno di essi esprime i sentimenti causati dall'assenza di una persona cara. I tre bicordi iniziali richiamano proprio le sillabe del termine \"Lebewohl\" (\"addio\", \"vivi bene\" in tedesco) danno in seguito origine a elementi musicali chiaramente malinconici, gementi. Inoltre essi tornano nel secondo movimento, \"Andante espressivo\", interamente pervaso da sensazioni di solitudine, una sorta di \u00abmonologo di uno che \u00e8 rimasto solo\u00bb per dirla con le parole di Walter Riezler.\nLa sonata si conclude con un \"Vivacissimamente\" dal sapore opposto, brioso e pieno di gioia per il ritorno della persona cara.\nI dissidi con gli editori.\nBeethoven invi\u00f2 la futura opera 81a con precise indicazioni da stampare insieme allo spartito musicale. Il primo movimento doveva essere intitolato:\n\"Das Lebewohl. Wien am 4ten Mai 1809 bei der Abreise S. Kaiserl. Hoheit des Verehrten Erzherzogs Rudolf\"\n\"L'addio. Vienna il 4 maggio 1809 per la partenza di Sua Altezza Imperiale il venerato arciduca Rodolfo\"\nIl secondo (cui fa subito seguito il Finale) doveva recare invece la data e il luogo del ritorno:\n\"Die Ankunft S. Kaiserl. Hoheit des Verehrten Erzh. Rudolf den 30. Januar 1810\"\n\"Il ritorno di Sua Altezza Imperiale il venerato arciduca Rodolfo il 30 gennaio 1810\"\nTuttavia, sia l'editore Artaria che Breitkopf &amp; H\u00e4rtel non fecero nulla di ci\u00f2. A quest'ultimo Beethoven ebbe a dire:\nAnche il titolo venne modificato al momento della stampa, traducendolo nel francese \"Les adieux\" (con il quale la sonata \u00e8 ora maggiormente conosciuta).\nAnalisi del Primo movimento.\nIl Primo movimento della sonata (\"Das Lebewohl\") ha come metro due quarti nella tonalit\u00e0 di impianto di mi bemolle maggiore. L'indicazione agogica (o tempo) indicata \u00e8 \"\u201cAdagio\u201d\" seguito dopo 16 misure da un \"\u201cAllegro\u201d\" (qui cambia anche il metro musicale in quattro quarti). La struttura formale \u00e8 quella della forma-sonata con le tre classiche parti pi\u00f9 una prima parte introduttiva: Introduzione - Esposizione - Sviluppo - Ripresa - Coda finale.\nIntroduzione.\nL'introduzione \u00e8 subito caratterizzata da un particolare timbro musicale: quello del corno. Le prime tre note (sol - fa - mi bemolle = inciso iniziale o '\"motto\"') sono chiaramente un richiamo del corno, simbolo, ai tempi di Beethoven, di lontananza, solitudine e ricordo poetico. Queste tre note sono anche di riferimento per tutte le melodie della composizione. Sono inoltre tre accordi che dalla tonica (mi bemolle maggiore) portano alla tonalit\u00e0 relativa minore (do minore) passando per la dominante (Si b maggiore). [batt. 1 - 2]\nLa frase seguente (misure 2 - 7) \u00e8 formata da una prima parte ascendente che esprime \"un senso di mancanza, di rimpianto e di melanconia\" e una seconda parte discendente nella quale viene riconfermata la tonica anche se sotto forma di un accordo di settima (mi b maggiore settima). In questa frase va notato sia l'elemento ritmico iniziale che contiene in embrione il ritmo dell'\"Allegro\", sia un motivo di quarta ascendente generatore dei vari temi della sonata.[batt. 2 - 7]\nL'accordo finale della frase non \u00e8 altro che il primo accordo delle tre note iniziali (inciso iniziale). Ritornano (a misura 7) le tre note iniziali ma gli accordi sono diversi: settima diminuita sulla mediante (sol minore settima diminuita = sol - si b - re b - mi) - settima di dominante (si bemolle maggiore settima) - settima/quarta di sottodominante (la bemolle 7/4 = la bemolle - do bemolle - mi bemolle) A questo punto un'ulteriore modulazione porta al modo minore (mi bemolle minore) In questo ambito armonico viene ripresa immutata la prima parte della frase iniziale per chiudere con una codetta modulante: dalla dominante (si bemolle maggiore) alla sottodominante, prima minore (la bemolle minore) e poi maggiore (la bemolle maggiore). Quest'ultima \u00e8 la tonalit\u00e0 di entrata dell'esposizione del tema principale. Nelle ultime cinque misure dell'introduzione il motto iniziale delle tre note \u00e8 invertito \"trasformandolo in una espressione di desiderio\" o (secondo un altro commentatore) \"in ansia non contenuta\"[batt. 11-16]\nEsposizione.\nCon l'esposizione si cambia l'indicazione agogica (\"Allegro\") e il metro (quattro quarti). Appare subito il tema principale, esposto in 12 battute (misure 16 - 29). Questo tema deriva direttamente dall'\"elemento ritmico\" dell'introduzione e dal motivo di quarta ascendente; inoltre si presenta subito ricco di riferimenti del \"motto iniziale\": compare nelle prime tre semiminime della voce centrale di battuta 18, relegando in questo modo il la bemolle iniziale a una specie di appoggiatura. Una misura dopo lo si individua per moto contrario (mi bemolle - fa - sol) e ancor pi\u00f9 \u00e8 presente nel basso alle misure 21 - 24 dove le prime quattro note dell'Allegro sono invertite (mi bemolle - fa - sol - la bemolle).[batt. 17-24]\nIl movimento del basso sulle prime quattro note del tema viene ripetuto alle misure 25 -28, ma l'ultimo la bemolle \u00e8 trasformato in un la naturale (seconda parte della battuta 28) per salire alla dominante (si bemolle maggiore). In questa tonalit\u00e0 si apre la fase intermedia dell'esposizione, ossia la transizione verso il secondo tema, che normalmente viene presentato alla dominante. Dopo alcuni rapidi passaggi, con delle scale ascendenti e discendenti di doppie e triple note, di conferma della dominante (misure 29 - 33), compare il motto in modo speculare alle due mani (misura 35 e seguenti). Il modo diventa minore (il sol \u00e8 abbassato = mi b - fa - sol b). Nella tonalit\u00e0 della dominante (si bemolle maggiore) il sol bemolle \u00e8 una sesta abbassata, questo \"colora la dominante con una dissonanza espressiva e perfino dolorosa\" In queste battute compaiono anche dei gruppi di crome oscillanti su due note che faranno da base alla seconda idea.[batt. 35-39]\nLa seconda idea o secondo tema (misure 50 - 57) compare compiutamente a misura 50 nella dominante (si bemolle). Il motto si trova ora alla voce superiore distribuito su tre misure (in realt\u00e0 considerato che l\"allegro\" \u00e8 \"staccato\" pi\u00f9 o meno quattro volte pi\u00f9 veloce, questo motto \u00e8 suonato al tempo originale dell'introduzione). [batt. 50-53]\nDopo quattro battute di collegamento (misure 57 - 61) compare la coda che chiude l'esposizione. Qui il motto \u00e8 presentato otto volte pi\u00f9 veloce dell'originale in figurazioni discendenti imitative. [batt. 62-66]\nSviluppo.\nLo sviluppo (da misura 72 a misura 111) \u00e8 impostato unicamente sulle prime due battute del tema principale e naturalmente sul motto iniziale. L'ambiente armonico generale \u00e8 la tonlit\u00e0 relativa minore (do minore). Nella prima parte dello sviluppo (misure 72 - 95) per quattro volte si alternano il tema principale e il motto. Il moto in realt\u00e0 \u00e8 ridotto a due sole note non armonizzate, mentre il tema principale dal sol maggiore (dominante della tonalit\u00e0 relativa minore) chiude sul do minore (tonalit\u00e0 relativa minore).[batt. 72-80]\nNella seconda parte dello sviluppo (misure 96 - 111) un semplice disegno melodico di semibrevi \u00e8 interrotto dal ritmo quasi tragico delle crome (elemento generatore del tempo). La linea melodica del soprano scende di un'ottava dal la bemolle iniziale fino ad un accordo di do minore (tonalit\u00e0 relativa minore).[batt. 96-104]\nMantenendo immutato il disegno melodico tra le due mani, il la bemolle viene proposto per sei volte (battute 105 - 110), quindi due battute di ottave spezzate di la bemolle in crescendo prepara il ritorno del tema principale nell'armonia di la bemolle maggiore.\nRipresa e coda.\nLa ripresa (da battuta 112 a 163) \u00e8 perfettamente simmetrica all'esposizione con il dovuto cambio di armonia dei gruppi tematici secondari dalla dominante (si bemolle maggiore) alla tonica (mi bemolle maggiore).\nSe la ripresa non presenta sorprese, \u00e8 invece la coda (da misura 164) che sicuramente \u00e8 \" \u00e8 la sezione pi\u00f9 pittoresca e programmatica del movimento\". Questa inizia con un'ulteriore ripresa del tema principale. Si tratta della quarta presentazione del tema nella quale \"alcuni disegni dello sviluppo acquistano un nuovo \u00e8 pi\u00f9 intenso significato\". Il tema inizia con un accordo di do maggiore, mentre la seconda parte del tema viene ripetuta pi\u00f9 volte su accordi di settima (accordi in ottava con saldi di ottava ascendenti/discendenti in do maggiore settima [battute 169-170 e 173-174] e si bemolle maggiore settima [battuta 177-178]).\nA misura 183 inizia una nuova fase della coda: il motto iniziale viene proposto in imitazione, prima con singole note, poi armonizzato e alla fine accompagnato da un motivo di quartine discendenti/ascendenti.[batt. 187-201]\nNell'ultima fase della coda (da battuta 225) il motto ritorna senza accompagnamento simile a richiami del corno. Dopo 12 battute la durata delle note si riduce di un quarto: da semibrevi a semiminime. In questa fase un effetto armonico insolito \u00e8 ricavato dalla collisione della tonica con la dominante.[batt. 225-237]\nNelle ultime battute della coda (da misura 245) si contrappongono due linee melodiche: una scala di semibrevi verso il basso della tastiera e una scala di crome verso l'alto della tastiera. Mentre il basso \u00e8 formato da due note: il mi bemolle presente in tutte le battute, e l'altra nota che scende dal mi bemolle al sol; la scala ascendente \"sale quanto pu\u00f2, come inseguendo qualcosa che sparisce in lontananza\". Entrambe le scale si chiudono con la cadenza perfetta: dominante - tonica (si bemolle maggiore settima - mi bemolle maggiore).\nAnalisi del secondo movimento.\nIl secondo movimento della sonata (\"Die Abwesenheit\") ha come metro due quarti nella tonalit\u00e0 di impianto di do minore. L'indicazione agogica (o tempo) indicata \u00e8 \"\u201cAndante espressivo\u201d\". La struttura \u00e8 bipartita con coda finale e senza sviluppo, si tratta quindi di una cavatina; in ogni parte vengono presentati, appena variati, gli stessi due temi o idee melodiche.\nPrima parte.\nLa prima parte (da misura 1 a misura 20) si divide in due momenti melodici. Il primo momento melodico \u00e8 formato dall'elemento ritmico dell'introduzione del primo movimento (battute 2 - 3 del primo movimento). Questo elemento ritmico con l'armonia di do minore rappresenta il \"dolore per l'assenza\"\" e viene ripresentato ripetutamente. Nel dettaglio il primo tema \u00e8 formato da due semifrasi (battute 1 - 4 e 5 - 8) e una codetta (battute 9 -12). La prima frase come s'\u00e8 detto inizia con un accordo di tonica (do minore) seguito da una settima diminuita sul fa diesis. Questo nuovo accordo fa percepire il do minore come sottodominante di sol minore. In realt\u00e0 alla terza misura la settima sul fa diesis si risolve sul sol maggiore che, in base all'armatura di chiave (con il mi bemolle non si pu\u00f2 accettare come tonica il sol maggiore), non pu\u00f2 che essere la dominante di do minore. Quindi riassumendo la prima semifrase inizia alla tonica e chiude alla dominante secondo la consuetudine.[batt. 1-4]\nLa seconda semifrase (battute 5 - 8), pi\u00f9 o meno simmetrica alla prima, conferma definitivamente la tonica: inizia trasposta una quarta sopra, sulla settima di sottodominante (fa minore settima), per modulare sulla settima di dominante (sol 7) per poi chiudere risolvendo sulla tonica (do minore). Fin dalla prima presentazione del tema facendo seguire alla tonica un accordo di settima diminuita sul fa diesis si crea un senso di incertezza. \"Incertezza che si compone solo quando dopo, a posteriori ci si rende conto che il primo accordo, effettivamente, era la tonica\" La conferma viene soprattutto dalla cadenza risolutiva V/I (settima di dominante [sol settima] / tonica [do minore]) della settima/ottava battuta.[batt. 5-8]\nLa frase successiva e ultima \u00e8 anche la codetta di questo primo tema. Inizia con una nuova speranza (mi bemolle maggiore e do maggiore in crescendo), ma poi \"un rapido diminuendo a cui segue un crescendo di dissonanze sottolineate da insistenti sforzando, porta al culmine di una grande disperazione\"[batt. 9-12]\nLo stato d'animo generato dal primo tema sembra placarsi dal movimento melodico delle biscrome che caratterizza il secondo tema del movimento. Questo \u00e8 preceduto da un breve ponte di collegamento (battute 12 - 14) di preparazione del successivo ambiente armonico (dominante - sol). Il secondo tema appare a battuta 15 e dopo un inizio sul re maggiore (dominante della dominante) si muove verso il sol maggiore e il sol minore alla fine. Questo secondo tema contrasta decisamente con il primo, \"infatti non v'\u00e8 pi\u00f9 urto drammatico, ma solo abbandono lirico; un dolore che non sa pi\u00f9 ribellarsi\".[batt. 15-18]\nNel seguito i due momenti spirituali associati ai due temi (dolorosa espressione dello stato d'animo dell'attesa nel primo e nostalgia, stanchezza e prostrazione nel secondo) informa, alternandosi tutto l\"Andante espressivo\".\nSeconda parte.\nA misura 21 inizia la ricapitolazione (o seconda parte) con il primo tema. L'ambiente armonico \u00e8 la sottodominante (fa minore) e infatti il tema inizia con un accordo di si bemolle minore sesta, che pu\u00f2 essere considerata la sottodominante della sottodominante, quest'ultima sempre relativamente alla tonalit\u00e0 di base del movimento (do minore). Il fa minore, come tonica provvisoria, viene confermato alle misure 23 - 24 con una cadenza perfetta (do maggiore settima - fa minore) se per un momento consideriamo come tonalit\u00e0 di base il fa minore, ma soprattutto se confrontiamo il medesimo passaggio delle battute 7 - 8 e si nota quindi che il primo tema \u00e8 stato ripreso non dalla prima frase ma dalla seconda frase a battuta 5. [batt. 21-24]\nDopo le due battute (29 - 30) di introduzione (o di collegamento) viene ricapitolato il secondo tema (battute 29 - 36) finalmente alla tonica (do maggiore). La codetta (misure 37 - 42) che prima serviva da collegamento alla seconda parte, ora fa da preparazione al terzo movimento. Questa inizia con un accordo dissonante (nona diminuita sulla dominante) che andrebbe risolto. In realt\u00e0 la melodia sale sempre pi\u00f9 in alto e in pianissimo fino ad un accordo di si bemolle maggiore settima che risulta essere una settima di dominante della tonica del primo movimento (mi bemolle maggiore). \"Su questo accordo, \"il Ritorno\" (Wiederseben) incomincia l'esplosione di gioia dell'ultimo movimento\".\nAnalisi del terzo movimento.\nIl Terzo movimento della sonata (\"Das Wiedersehn\") ha come metro sei ottavi nella tonalit\u00e0 di base di mi bemolle maggiore. L'indicazione agogica (o tempo) indicata \u00e8 \"\u201cVivacissimamente\u201d\". La struttura formale \u00e8 quella della forma-sonata (come il primo movimento) con le tre classiche parti pi\u00f9 una prima parte introduttiva: Introduzione - Esposizione - Sviluppo - Ripresa - Coda finale.\nIntroduzione e esposizione.\nL'introduzione (le prime dieci misure) inizia con un accordo di settima di dominante (si bemolle maggiore settima) che si prolunga in rapide sestine di semicrome (arpeggi ascendenti).\nIl primo tema (misure 11 - 17) consiste in una semplice frase di 6 misure ripetuta per tre volte in modo sempre pi\u00f9 variato. Nella prima presentazione del tema la melodia \u00e8 sintetizzata negli accordi della mano sinistra, mentre la voce superiore propone un \"chiaro movimento di terzine di crome\". Nella seconda presentazione le terzine passano alla mano sinistra mentre la mano destra propone un contrappunto dal carattere giocoso. Nella terza presentazione alle terzine si sovrappongono delle ottave spezzate di semicrome. In tutte e tre le ripetizioni l'armonizzazione \u00e8 sempre la stessa: inizia alla tonica (mi bemolle maggiore), alla terza battuta modula alla sopratonica (fa minore) per poi chiudere alla dominante (si bemolle maggiore). [batt. 11-18]\nUn transizione modulante (misure 29 - 51) basata su tre frasi successive porta al secondo tema. La prima frase (misure 29 - 35) da un punto di vista armonico conferma la tonica (mi bemolle maggiore) per modulare all'ultima battuta alla sopratonica (fa minore settima). Questa armonia (di preparazione) va sentita come dominante della dominante (quest'ultima armonia di si bemolle maggiore \u00e8 quella del secondo tema). La seconda frase (misure 36 - 43) conferma ulteriormente il cambio di armonia: nella prima parte una successione di semiminime in ottava in fortissimo costruiscono l'accordo di sol bemolle maggiore primo rivolto; nella seconda parte (con lo stesso effetto) si sviluppa l'accordo di dominante della dominante (fa maggiore). Nella terza frase (misure 44 - 51) \"l'intero passo \u00e8 riecheggiato allegramente\" con le stesse armonie della seconda frase. [batt. 35-44]\nIl secondo tema (da misura 52 a misura 67) \u00e8 formato da due motivi, uno per mano, che \"esprimono felicit\u00e0 in modo ostentatamente infantile\": il primo motivo (misure 52 - 55), alla mano sinistra, \u00e8 una figurazione ripetuta 8 volte formata da una semiminima seguita da una croma; il secondo motivo (misure 56 - 59), alla mano destra, \u00e8 pi\u00f9 scorrevole ed \u00e8 composta da semicrome raggruppate a 2 a 3 a 4. L'armonia \u00e8 semplice: ogni motivo inizia alla dominante (si bemolle maggiore) e termina sulla settima di dominante della dominante (fa maggiore settima). Questi due motivi vengono ripetuti un'ottava sopra; ma mentre il primo motivo \u00e8 immutato, nel secondo le due voci sono invertite per cui il tema scorrevole di semicrome \u00e8 ora nella mano sinistra. [batt. 52-59]\nUna codetta di 13 battute chiude l'esposizione alla dominante (si bemolle maggiore).\nSviluppo.\nLo sviluppo, molto conciso (misure 81 - 109), usa prima del materiale tratto dal secondo tema e poi tratto dal primo tema, ma \u00e8 notevole soprattutto per la dinamica a basso volume: Beethoven \"sa bene che certe forme di felicit\u00e0 a volte sono troppo grandi per essere manifestate esteriormente\".\nLo sviluppo inizia con una frase di semiminime puntate in ottava con l'armonia della tonica minore (mi bemolle minore). La frase viene ripetuta salendo di un semitono: si maggiore e si prolunga fino a proporre alcuni frammenti del secondo tema.[batt. 83-97]\nUn'ulteriore modulazione, sempre su frammenti del secondo tema, in sol maggiore (mediante rispetto alla tonalit\u00e0 principale) conduce ad uno stretto a tre voci su altri frammenti tematici questa volta del primo tema. [batt. 100-105]\nRicapitolazione e Coda finale.\nCon un effetto preso a prestito da Haydn la ricapitolazione inizia con la sottodominante (la bemolle minore) per poi subito riprendere la tonica (mi bemolle maggiore) dopo due misure. Quella a misura 108 \u00e8 quindi una \"falsa ripresa\".\nLa ricapitolazione \u00e8 abbastanza simmetrica rispetto all'esposizione (manca la terza frase del primo tema); Beethoven tuttavia riesce sempre a sorprendere \"e connota in maniera originale ogni apparizione di un motivo\", anche se gi\u00e0 esposto. In questo caso non si serve, come potrebbe essere ovvio dell'ornamentazione, ma \"impiegando diversi tipi di tocco e rinnovandone la trama sonora\". Da un punto di vista armonico la tonica \u00e8 presente ovunque, compresa la transizione che nella seconda frase modula nel modo minore (battuta 130): do bemolle minore (= si minore - ossia dominante aumentata minore), per poi tornare al modo maggiore a battuta 142 (si bemolle maggiore - ossia dominante maggiore) e quindi ripresentare il secondo tema alla tonica. Anche il secondo tema (esposto su 4 semifrasi), simmetricamente all'esposizione da un punto di vista armonico, inizia ogni semifrase alla tonica per finire sulla settima di dominante (si bemolle maggiore settima).\nLa coda finale (in tempo \"Poco andante\") inizia a battuta 175 in mi bemolle maggiore e presenta un nuovo fraseggio del tema principale (le terzine della seconda battuta del tema sono legate insieme) che \"introduce una vena malinconica\". Nelle ultime sei battute improvvisamente cambia il tempo (ossia torna il tempo di base) e la composizione si chiude con una classica cadenza perfetta: settima di dominante - tonica (si bemolle maggiore settima - mi bemolle maggiore)."}
{"id": "1633659", "revid": "110157", "url": "https://it.wikipedia.org/wiki?curid=1633659", "title": "Shine (Joni Mitchell)", "text": "Shine \u00e8 un album di Joni Mitchell pubblicato nel 2007 da Hear Music Records."}
{"id": "1633660", "revid": "399", "url": "https://it.wikipedia.org/wiki?curid=1633660", "title": "Audience", "text": "Audience \u00e8 un termine inglese (pronuncia ) utilizzato nel linguaggio commerciale, in particolare pubblicitario, per indicare l'insieme delle persone che hanno seguito una determinata trasmissione televisiva o radiofonica, o comunque un messaggio diffuso attraverso un mezzo di comunicazione di massa, assumendo di conseguenza anche il significato di \"indice di gradimento\".\nTali informazioni sono considerate particolarmente importanti nel campo mediatico in quanto determinano i prezzi delle trasmissioni pubblicitarie richiesti dalle emittenti; l'analisi dei dati sugli spettatori consente inoltre alle imprese di attuare investimenti pubblicitari pianificati e rivolti a target ben definiti, offrendo alle emittenti l'opportunit\u00e0 di comprendere i gusti degli spettatori migliorando di conseguenza la composizione dei palinsesti.\nEtimologia.\nIl termine audience proviene dal francese antico \"oiance\", a sua volta derivante dal latino \"audentia\" (udienza), legato al verbo \"audire\", che significa udire, ascoltare.\nRisalente al XIV secolo, la parola in francese antico indicava un'udienza o ricevimento formale. Anche se nel francese moderno mantiene tale significato, indicando anche la seduta di un tribunale, nel XV secolo audience inizi\u00f2 ad essere usato anche per indicare i partecipanti a un'udienza e pi\u00f9 in generale un insieme di ascoltatori. Quest'ultimo si afferm\u00f2 quindi come significato prevalente nei paesi anglosassoni, arrivando a comprendere, nella seconda met\u00e0 del 1800, anche i lettori di un libro.\nIn lingua italiana \u00e8 un anglicismo utilizzato in senso tecnico per indicare la quantit\u00e0 di spettatori di un programma diffuso da un mass media, ed estensivamente anche il pubblico di un qualsiasi spettacolo o come sinonimo di ascoltatori.\nIndici di ascolto.\nL'audience pu\u00f2 essere indicata attraverso vari indici di ascolto, sempre calcolati attraverso rilevazioni statistiche. Nel campo televisivo, le indagini sono prevalentemente attuate tramite appositi apparecchi, denominati \"meter\", installati presso le abitazioni di alcune famiglie selezionate dalle aziende che effettuano le ricerche. Tali dispositivi registrano semi-automaticamente la visione dei programmi, inviando poi giornalmente i dati raccolti tramite connessione telefonica. Alla raccolta automatica dei dati alcune aziende affiancano, in determinati periodi dell'anno, negli Stati Uniti noti come \"sweeps\", ulteriori rilevamenti cartacei, per i quali le famiglie selezionate sono invitate ad annotare per una settimana, in un apposito diario, tutti i programmi visti.\nLe prime rilevazioni dell'audience radiofonico furono i cosiddetti \"Crossley ratings\", attuate negli Stati Uniti dal 1930 tramite sondaggi telefonici dalla Cooperative Analysis of Broadcasting. Negli anni seguenti anche la C. E. Hooper Company, utilizzando un nuovo metodo di raccolta dei dati ideato da George Gallup, il quale prevedeva interviste durante l'emissione dei programmi invece che il giorno successivo, inizi\u00f2 a registrare gli ascolti radiofonici, affermandosi presto come leader nel settore. La Hooper dal 1948 inizi\u00f2 a rilevare anche gli ascolti televisivi, venendo assorbita due anni pi\u00f9 tardi dalla Nielsen.\nAnche se tali indagini sono spesso oggetto di critiche, sia per i metodi con cui vengono condotte che per l'attendibilit\u00e0 che ne consegue, continuano ad essere di grande importanza per le aziende televisive, determinando i valori economici degli spazi pubblicitari e risultando uno dei primi fattori che incidono sulla durata di un programma.\nDi seguito sono elencati i principali indici.\nAudience media.\nL\"audience media\", o \"ascolto medio\", indica il numero di spettatori medio registrato da una trasmissione, in un determinato momento o in una determinata fascia oraria.\n\u00c8 solitamente calcolata rapportando la somma dei contatti rilevati per ogni minuto di trasmissione, indicata anche come \"copertura lorda\" o \"contatti lordi\" in quanto vengono incluse le duplicazioni, alle stesse unit\u00e0 temporali.\nShare.\nLo \"share\" \u00e8 il rapporto percentuale tra il numero di spettatori medio registrato da un programma in una fascia oraria e il totale degli spettatori che contemporaneamente stavano usufruendo di altri canali mediante lo stesso medium.\nA differenza del rating la sua entit\u00e0 va giudicata tenendo conto della fascia oraria considerata, essendo il bacino d'ascolto complessivo, ad esempio, molto meno consistente tra la mezzanotte e la mattinata.\nRating.\nIl \"rating\", anche indicato come \"percentuale di penetrazione\" o semplicemente \"penetrazione\", \u00e8 il rapporto percentuale tra il numero di spettatori medio registrato da un programma o in una fascia oraria e il totale delle unit\u00e0 statistiche, ossia la popolazione statistica, a cui si fa riferimento.\nNell'ambito dell'audience televisiva la popolazione statistica \u00e8 formata dal totale stimato degli individui in grado di usufruire di un televisore.\nContatti netti.\nI \"contatti netti\" sono il totale degli spettatori unici che hanno assistito ad almeno un minuto di una determinata trasmissione radiofonica o televisiva.\nMinuti visti.\nPer \"minuti visti\" si intende il numero dei minuti effettivi di una trasmissione seguiti in media da ogni contatto netto.\nPermanenza.\nLa \"permanenza\", anche indicata come un indice di \"fedelt\u00e0\", \u00e8 il rapporto percentuale tra il numero dei minuti visti e la durata della trasmissione radiofonica o televisiva considerata.\nIndici di ascolto televisivo nel mondo.\nGermania.\nIn Germania indagini sull'audience televisiva iniziarono ad essere messe in pratica dal 1963, mentre dal 1985 vennero affidate alla GfK, uno dei principali gruppi di ricerca statistica a livello internazionale. Nel 2014 la finale del campionato mondiale di calcio 2014, che vide trionfare la nazionale tedesca, registr\u00f2 la punta d'ascolto pi\u00f9 alta di sempre, pari a 41,89 milioni di spettatori e l'86,3% di share.\nItalia.\nIn Italia gli indici di ascolto televisivo sono calcolati, a partire dal 1986, dall'Auditel, la quale si basa, al 2018, su un campione composto da circa famiglie.\nAl 2011, il maggiore dato d'ascolto registrato in Italia dall'Auditel \u00e8 quello della partita Italia-Argentina durante le semifinali del campionato mondiale di calcio 1990, vista da circa 27 milioni di spettatori; tra gli eventi pi\u00f9 seguiti nella storia della TV italiana figura anche la finale del campionato mondiale di calcio 2006 tra Italia e Francia, che registr\u00f2 un'audience media di 23.935.000 spettatori e uno share dell'84,11%.\nPrima dell'avvento dell'Auditel, venivano solitamente stimate audience maggiori: per \"Portobello\" si riportava una media di 25 milioni di spettatori, mentre la finale del campionato mondiale di calcio 1982 tra Italia e Germania raggiunse il picco storico di 36,7 milioni.\nLa fascia d'et\u00e0 considerata pi\u00f9 redditizia dalle emittenti \u00e8 quella 25-54 anni.\nRegno Unito.\nNel Regno Unito l'audience televisiva \u00e8 rilevata per conto della Broadcasters' Audience Research Board (BARB), fondata nel 1981, mentre negli anni precedenti la Joint Industry Committee for Television Audience Research conduceva sondaggi sui programmi della ITV e la BBC provvedeva ad effettuare indagini autonomamente. L'evento pi\u00f9 visto di sempre \u00e8 considerato la finale del campionato mondiale di calcio 1966, vinta dagli inglesi, con circa 32,3 milioni di spettatori stimati; nel 1997 il funerale di Diana Spencer \u00e8 stato visto da 32,10 milioni di spettatori.\nStati Uniti.\nNegli Stati Uniti d'America i dati sono rilevati dalla Nielsen Media Research. La fascia alla quale gli investitori danno maggior rilievo, e per la quale i dati vengono quindi maggiormente pubblicizzati, \u00e8 quella 18-49 anni, il cui rating \u00e8 considerato pi\u00f9 importante dell'audience totale media. Il Super Bowl XLIX del 2015 \u00e8 considerato l'evento televisivo pi\u00f9 visto, con 114,4 milioni di spettatori, un rating del 47,5% e uno share del 71%.\nGrandi eventi internazionali.\nIn occasione dei grandi eventi internazionali, in particolare sportivi, alcuni istituti di ricerca effettuano stime sulle presunte audience \"globali\". Nel 2008 la Nielsen Media Research individu\u00f2 l'evento pi\u00f9 seguito di sempre nel mondo nei giochi della XXIX Olimpiade, svolti a Pechino nello stesso anno, stimando che almeno 4,7 miliardi di persone, circa il 70% della popolazione mondiale, avrebbero assistito almeno ad una parte della manifestazione."}
{"id": "1633663", "revid": "1272592", "url": "https://it.wikipedia.org/wiki?curid=1633663", "title": "Giorgio Spavento", "text": "Biografia.\nAllievo e continuatore dell'architetto Mauro Codussi, \u00e8 l'autore della \"Sagrestia della Basilica di San Marco\" nel 1468.\nDal 1486 alla sua morte egli figura come \"Inzegnerius prothus dominorum procuratorum Sancti Marci\". Diresse la costruzione della \"Nuova sacrestia\" di San Marco, eresse la chiesa di San Teodoro (poi inglobata nella basilica di San Marco), diresse i lavori della chiesa dei Santi Filippo e Giacomo; impieg\u00f2 altri maestri della \"Procuratia di Supra\" per la demolita chiesa di San Nicol\u00f2 di Castello (limitrofa a quella di Sant'Antonio di Castello), annessa al vecchio Ospedale dei Marinai dedicato a Ges\u00f9 Cristo. \nIl 18 dicembre 1489 ricevette il denaro che gli spettava per \"Spexe del modelo\" del \"Campagniel\" di San Marco, il cui comignolo di legno fu colpito quattro mesi prima da un fulmine.\nDiresse i restauri nella Basilica di San Marco, sia all'esterno che all'interno. Nel 1496, insieme a Pietro Bon, \"proto\" dell\"'Officio del Sale\", ebbe l'incarico di esaminare i danni alla \"Sala del Gran Consiglio\" ed egli sugger\u00ec i provvedimenti per le opere di restauro, effettuate prima del 1498.\nNel 1498 fece un progetto per il restauro del Palazzo della Ragione a Vicenza.\n Restaur\u00f2 il Ponte di Rialto nel 1502 e nel 1508. Nel dicembre 1502 fu inviato a Verona per suggerire provvedimenti di restauro al ponte Navi.\nNel 1503 si rec\u00f2 a Rovigno per prendere accordi con i maestri delle cave circa l'allestimento e la fornitura delle pietre per i ripari del Lido. \nDopo l'incendio avvenuto nella notte dal 27 al 28 gennaio 1505 al Fondaco dei Tedeschi vicino al campo San Bartolomeo, fu chiesto a lui e a Girolamo Tedesco di preparare un \"modello\" per la ricostruzione del Fondaco; fu approvato il modello di Girolamo Tedesco, ma l'esecuzione dell'opera fu affidata a Giorgio. Egli, gi\u00e0 occupato come proto di San Marco e soprintendente al Lido, fu sostituito da Antonio Abbondi detto lo Scarpagnino, il 13 ottobre 1505.\nNel 1506 fece il modello per la ricostruzione della chiesa di San Salvador; nel 1507, nel 1508 condusse dei lavori riguardanti opere di legname all'interno del Palazzo Ducale di cui realizz\u00f2 il \"cortiletto dei Senatori\".\nFu confratello della \"Mariegola\" della Scuola di San Marco e in questo luogo si trova l'iscrizione: \"1509. Morj \u2013 Ser Zorzi de Piero marangon de la libraria de S:Marco, protho\": da questa indicazione si rileva che lo Spavento operasse anche nella \"Biblioteca di San Marco\".\nLasci\u00f2 tre testamenti, uno rogato il 24 gennaio 1495, un altro il 5 giugno 1505 e uno il 13 maggio 1509: da essi si apprende che egli aveva due fratelli, Alegretto, (morto nel 1495) e Giambattista; la moglie Pierina e il figlio Marco. Del figlio si ha notizia nella \"Mariegola\" (n\u00b0 4) della Scuola di San Marco: Marco Spavento fo de Ser Zorzi, (inscritto tra i confratelli nel 1511), \"bandido\". Nel \"Libro dei morti\" della Scuola di San Marco, risulta che Marco Spavento \"bandido\", mor\u00ec tra il 12 marzo 1538 e il 9 marzo 1539."}
{"id": "1633665", "revid": "154893", "url": "https://it.wikipedia.org/wiki?curid=1633665", "title": "Comuni di Aguascalientes", "text": ""}
{"id": "1633674", "revid": "22643", "url": "https://it.wikipedia.org/wiki?curid=1633674", "title": "\u00c1rp\u00e1d", "text": ""}
{"id": "1633676", "revid": "1360634", "url": "https://it.wikipedia.org/wiki?curid=1633676", "title": "Romolo Spezioli", "text": " Fu protomedico della Regina Cristina di Svezia, sostituendo Cesare Macchiati (nato a Carassai e laureatosi a Fermo), e del cardinale Decio Azzolino juniore, oltre che archiatra del Papa Alessandro VIII.\nBiografia.\nDopo gli studi avviati a Fermo e conclusi con il conseguimento del \"Doctoratus\" in medicina e filosofia nel 1664, esercit\u00f2 per un breve periodo la professione nelle vicine Grottammare, Ripatransone e Jesi. \nGiunto a Roma nel 1675, in occasione del Giubileo dell'Anno Santo, fu accolto dal conterraneo cardinale Decio Azzolino juniore, che gli garant\u00ec una fortunata carriera nella citt\u00e0 di Roma, dove figura anche fra i docenti della Sapienza e, in qualit\u00e0 di archiatra di Alessandro VIII, fra i suoi camerieri segreti e, parallelamente, nel Collegio dei canonici della Basilica di San Pietro.\nContemporaneamente il Comune di Fermo, nel 1689, lo inser\u00ec nei ranghi della nobilt\u00e0 fermana.\nA lui si deve l'importante donazione libraria ancora oggi conservata nella Biblioteca di Fermo, a lui recentemente intitolata. Il prestigioso lascito consta di 1262 libri \"Medicinae et Philosophiae professionis\" , donati con legato del 5 ottobre 1705, nel quale si fa riferimento alla seconda e definitiva consegna dei \"libri sacri\" che sarebbero stati consegnati alla sua morte.\nLa famiglia Spezioli.\nDella famiglia Spezioli si ha notizia gi\u00e0 dalla fine del Cinquecento. Nel 1577 \u00e8 pubblicato a Bologna il volume intitolato \"Capitolo di M. Mercvrio Spetioli da Fermo, nel quale si mostra il modo di saper bene schermire, &amp; caualcare\", ad opera della penna di Mercurio Spezioli. \nSul finire del Settecento un membro della famiglia fu intimo della famiglia aristocratica dei Leopardi a Recanati, tanto da venir citato dallo stesso poeta Giacomo, nei suoi \"Ricordi d'infanzia\": \"Canto dopo le feste, Agnelli sul cielo della stanza, Suono delle navi, Gentiloni (otium est pater ec.), Spezioli (chierico), dettomi da mio padre ch'io dovea essere un Dottore (...)\".\nDiscendente di Romolo Spezioli \u00e8 stato a sua volta Domenico Spezioli, avvocato e primo sindaco nel secondo dopoguerra della citt\u00e0 abruzzese di Chieti. "}
{"id": "1633680", "revid": "57872", "url": "https://it.wikipedia.org/wiki?curid=1633680", "title": "Rigoroso", "text": "Rigoroso (\"Rigrusu\" in ligure) \u00e8 una frazione del comune di Arquata Scrivia, in provincia di Alessandria, situato tra la val Scrivia a breve distanza dal confine con la Liguria; Prende nome da Rivus dolosus, appellativo con cui era probabilmente chiamato il rio Lavandara a causa delle piene abbondanti che creavano calanchi. \nStoria.\nDurante l'Impero Romano era sul tracciato della via Postumia anteriore, nell'Ottocento venne costruita la strada regia e poi l'attuale Statale 35. La frazione \u00e8 divisa nelle borgate Spezia, Giacomassi, Ca' Bianca, Casa del Bianco, La Costa, Casa Marinara, Casa di Sopra, Ca' de Diego, Mulino. Nel 1536 ebbe uno statuto, come parte della podesteria di Gavi e quindi parte della Repubblica di Genova, a differenza di Arquata Scrivia che era parte dei Feudi Imperiali genovesi, nel 1797 pass\u00f2 sotto Arquata Scrivia e sotto la Repubblica Ligure di cui ne segu\u00ec le sorti. Dal 1889 \u00e8 sede di una piccola stazione sulla linea Torino-Genova. Inoltre nei pressi di Rigoroso vi passava un acquedotto romano di cui tuttora rimangono alcuni resti. Rigoroso fu conteso tra i vescovi di Tortona e la Repubblica di Genova venne poi definitivamente annessa alla Repubblica di Genova intorno al 1300 di cui ne far\u00e0 parte fino al 1797 per poi passare alla Repubblica Ligure fino al 1805. \nLa chiesa parrocchiale dedicata a Sant'Andrea apostolo, secondo le fonti storiche, venne edificata prima del XII secolo dai monaci di San Colombano di Bobbio; l'edificio \u00e8 infatti menzionato in una bolla papale del 1196 di papa Celestino III come dipendenza dall'abbazia di Precipiano. In seguito venne riedificata una prima volta nel 1500 e poi, ancora, nel '700. Il 16 agosto 1965 vennero inaugurati i restauri dal cardinale di Genova-Bobbio Giuseppe Siri."}
{"id": "1633681", "revid": "115518628", "url": "https://it.wikipedia.org/wiki?curid=1633681", "title": "Coppa Libertadores 1979", "text": "La Coppa Libertadores 1979 fu la ventesima edizione del torneo e fu vinta dall'Olimpia (Paraguay) che sconfisse in finale i campioni in carica del Boca Juniors.\nPrima fase.\nIl Boca Juniors (Argentina), campione in carica, si qualific\u00f2 direttamente alle semifinali\nClassifica marcatori.\n6 gol\n Juan Jos\u00e9 Or\u00e9 (Universitario de Deportes)\n Milt\u00e3o (Guaran\u00ed FC)"}
{"id": "1633682", "revid": "14481190", "url": "https://it.wikipedia.org/wiki?curid=1633682", "title": "Castello della Sabatina", "text": ""}
{"id": "1633688", "revid": "1918784", "url": "https://it.wikipedia.org/wiki?curid=1633688", "title": "Lucia Joyce", "text": "Biografia.\nLa prima lingua che impar\u00f2 fu l'italiano, lingua che utilizzava per comunicare con suo padre. Da ragazza studi\u00f2 balletto, diventando abbastanza brava da allenarsi con Isadora Duncan. Abbandon\u00f2 per\u00f2 improvvisamente la carriera di ballerina nel 1929. \nSecondo l\u2019autrice di \u201cLucia Joyce: To Dance in the Wake\u201d un elemento preponderante nello scatenarsi della malattia mentale di Lucia fu la decisione, incoraggiata dalla famiglia, di chiudere con la danza.\nInizi\u00f2 a mostrare segni di malattia mentale nel 1930, all'incirca quando inizi\u00f2 a frequentare Samuel Beckett, che lavorava con suo padre. Nel 1934 Carl Gustav Jung la prese in cura. Poco dopo le fu diagnosticata una schizofrenia nella clinica psichiatrica Burgh\u00f6lzli a Zurigo. Mor\u00ec al St Andrew's Hospital a Northampton.\nInfluenza sulla produzione del padre.\nIl suo stato mentale \u00e8 oggetto di un recente studio di Carol Shloss, secondo la quale Lucia \u00e8 stata fonte di ispirazione per Joyce nella scrittura del romanzo \"Finnegans Wake\". Lo studio fa riferimento alla corrispondenza tra Lucia e suo padre, ed \u00e8 diventato oggetto di un'azione legale per violazione di copyright da parte dell'erede di James Joyce, che si concluse il 25 marzo 2007.\nIn una lettera scritta in Inglese a Harriet Shaw Weaver (9 Giugno 1936), pubblicata e tradotta in Italiano, James Joyce scrive che \"\u201cQualche misteriosa malattia ha serpenteggiato su entrambi i miei figli. (I medici sono inclini a tracciarlo risalendo al periodo della nostra residenza in Svizzera, durante gli anni della guerra.)\u201d\"\nI vari stralci di lettere in Inglese di James Joyce alla figlia che appaiono sul web, sono in realt\u00e0 traduzioni di altri, in quanto la lingua madre di Lucia era appunto l\u2019Italiano. E in Italiano avveniva la corrispondenza tra padre e figlia."}
{"id": "1633692", "revid": "113757", "url": "https://it.wikipedia.org/wiki?curid=1633692", "title": "Diocesi di Savona", "text": ""}
{"id": "1633693", "revid": "1305772", "url": "https://it.wikipedia.org/wiki?curid=1633693", "title": "Contea di Anderson", "text": "Contea di Anderson o Anderson County \u00e8 la denominazione delle seguenti contee degli Stati Uniti:"}
{"id": "1633694", "revid": "38120", "url": "https://it.wikipedia.org/wiki?curid=1633694", "title": "Going to California", "text": "Originariamente intitolata \"Guide To California\", Going to California \u00e8 la settima e penultima canzone contenuta dell'album \"Led Zeppelin IV\", dato alle stampe nel 1971, caratterizzata da una malinconica musicalit\u00e0 folk, con la voce di Robert Plant accompagnata dalla chitarra acustica di Jimmy Page e dal mandolino di John Paul Jones.\nNon sono pochi coloro che nella \"ragazza con l'amore negli occhi e i fiori tra i capelli\" cantata nel brano hanno voluto riconoscere la cantautrice Joni Mitchell, verso la quale sia Plant che Page nutrivano grandissima stima dal punto di vista tanto lirico quanto musicale, al punto di farne un vero e proprio riferimento artistico. Nelle esecuzioni dal vivo del brano, Plant scandiva spesso il nome \"Joni\" dopo il verso \"To find a queen without a king, they say she plays guitar and cries and sings\", che alcuni vogliono essere riferito al brano della Mitchell del 1967 dal titolo \"I Had a King\"."}
{"id": "1633697", "revid": "320578", "url": "https://it.wikipedia.org/wiki?curid=1633697", "title": "Voran", "text": ""}
{"id": "1633698", "revid": "237256", "url": "https://it.wikipedia.org/wiki?curid=1633698", "title": "Sviatoslav I di Kiev", "text": ""}
{"id": "1633704", "revid": "1305772", "url": "https://it.wikipedia.org/wiki?curid=1633704", "title": "Contea di Beaufort", "text": ""}
{"id": "1633705", "revid": "767487", "url": "https://it.wikipedia.org/wiki?curid=1633705", "title": "Pietro Magni (calciatore)", "text": "\u00c8 ricordato come un \u00absuper jolly\u00bb in quanto rimane tuttora l'unico giocatore al mondo ad avere ricoperto ogni ruolo del calcio, avendo indossato almeno una volta \u2014 in un'epoca ancora priva della numerazione fissa \u2014 tutti gli undici numeri di maglia della squadra nel corso di partite ufficiali.\nCaratteristiche tecniche.\nGiocatore.\nLa sua polivalenza tattica, emersa al meglio durante la militanza nella , gli permise di esibirsi \"in primis\" da ala sinistra a mezzala destra, da mediano a terzino destro, e in misura minore negli altri ruoli compreso quello di portiere: in quest'ultimo caso scendendo in campo da titolare con la maglia \"numero uno\", stante l'indisponibilit\u00e0 di Sentimenti IV e Perucchetti, nella sfida del 13 dicembre 1942 sul terreno della (1-1).\nNegli anni a Torino manc\u00f2 d'indossare la sola maglia \"numero cinque\", infine vestita il 26 febbraio 1950 difendendo i colori del , in occasione di una trasferta, ironia della sorte, contro la sua ex Juventus.\nCarriera.\nDopo tre stagioni in Serie C con il approd\u00f2 nel 1940 al , in Serie B, conquistando subito la promozione nel massimo campionato. Fece il suo esordio in Serie A il 25 ottobre 1941 in -Liguria (3-2). La stagione seguente si trasfer\u00ec proprio a Torino, sponda , dove spender\u00e0 la parte pi\u00f9 significativa della carriera: vest\u00ec la maglia bianconera dal 1942 al 1948 (con l'intervallo della seconda guerra mondiale), per un totale di 106 partite, segnando anche 27 reti.\nNel 1948 lasci\u00f2 la Juventus ma continu\u00f2 a giocare in massima serie con e . Nello stesso anno comparve, insieme ad altri calciatori, nel film \"11 uomini e un pallone\", diretto da Giorgio Simonelli, nella parte di se stesso.\nDal 1951 al 1953 fu al , in Serie C, dove ricopr\u00ec il ruolo di giocatore-allenatore, prima di venire esonerato e passare al come allenatore. Nel 1953 and\u00f2 al , anche qui nella duplice veste di allenatore e giocatore. Dalla Romagna ritorn\u00f2 nel 1954 al Varese nella sola veste di calciatore, ove chiuse la carriera agonistica.\nNel 1958 si sedette sulla panchina della , in Serie C, e nel campionato successivo riport\u00f2 i tigrotti nella serie cadetta con una squadra formata quasi interamente da giocatori bustocchi o dei dintorni; rimasto a Busto Arsizio, nella stagione 1961-1962 sfior\u00f2 il clamoroso ritorno in Serie A, sempre con lo stesso gruppo di giocatori delle annate precedenti.\nNegli anni successivi continu\u00f2 ad allenare diverse squadre: tra le altre, , e ancora Varese."}
{"id": "1633706", "revid": "1305772", "url": "https://it.wikipedia.org/wiki?curid=1633706", "title": "Contea di Berkeley", "text": "Contea di Berkeley o Berkeley County \u00e8 la denominazione delle seguenti contee degli Stati Uniti:"}
{"id": "1633707", "revid": "68105", "url": "https://it.wikipedia.org/wiki?curid=1633707", "title": "Oceania Club Championship", "text": ""}
{"id": "1633712", "revid": "767487", "url": "https://it.wikipedia.org/wiki?curid=1633712", "title": "WYRD (album)", "text": "WYRD \u00e8 il secondo album del gruppo power/folk metal italiano Elvenking.\nFormazione.\nUlteriori musicisti.\nQuartetto d'archi:"}
{"id": "1633713", "revid": "1305772", "url": "https://it.wikipedia.org/wiki?curid=1633713", "title": "Contea di Chester", "text": "Contea di Chester o Chester County \u00e8 la denominazione delle seguenti contee degli Stati Uniti:"}
{"id": "1633715", "revid": "88740", "url": "https://it.wikipedia.org/wiki?curid=1633715", "title": "Oscillatore Seiler", "text": "L'oscillatore Seiler \u00e8 un Colpitts ad anodo/griglia comune in cui l'accoppiamento al risonatore parallelo avviene attraverso un piccolo condensatore.\nQuesto rende un'amplificazione di tensione e quadraticamente d'impedenza, questo porta una quantit\u00e0 irrisoria di energia trasferita al risonatore, incrementando al meglio l'accoppiamento LC (o quarzo) e riducendo quindi lo smorzamento a tutto vantaggio del Q, e la stabilit\u00e0 (persino migliore di quella dell'oscillatore Vackar) \u00e8 altissima, ma il tempo di assestamento diventa lunghissimo.\nQuesta caratteristica rende il circuito poco adatto alle applicazioni radioamatoriali in CW con spegnimento dell'oscillatore, ma ne fanno un ottimo candidato per i riferimenti di precisione.\nQuesto oscillatore, per comportarsi al meglio delle sue possibilit\u00e0, necessita di componentistica di altissima qualit\u00e0 e selezionata per compensare reciprocamente le derive."}
{"id": "1633722", "revid": "1305772", "url": "https://it.wikipedia.org/wiki?curid=1633722", "title": "Contea di Chesterfield", "text": "Contea di Chesterfield o Chesterfield County \u00e8 la denominazione delle seguenti contee degli Stati Uniti:"}
{"id": "1633723", "revid": "149587", "url": "https://it.wikipedia.org/wiki?curid=1633723", "title": "Devin-Nabre\u017eina", "text": ""}
{"id": "1633724", "revid": "149587", "url": "https://it.wikipedia.org/wiki?curid=1633724", "title": "Devin-Nabrezina", "text": ""}
{"id": "1633726", "revid": "149587", "url": "https://it.wikipedia.org/wiki?curid=1633726", "title": "Repentabor", "text": ""}
{"id": "1633727", "revid": "33689", "url": "https://it.wikipedia.org/wiki?curid=1633727", "title": "Comuni di Campeche", "text": ""}
{"id": "1633738", "revid": "1833487", "url": "https://it.wikipedia.org/wiki?curid=1633738", "title": "Claudio Rampini", "text": "Biografia.\nCostruttore e restauratore di strumenti ad arco (in particolare violini, viole e violoncelli), fino al 2008 ha svolto l'attivit\u00e0 nel proprio laboratorio di Pisa, dal 2009 si \u00e8 trasferito nella provincia romana e risiede a Tivoli, si dedica attivamente alla ricerca organologica, storica e artistica e alla divulgazione e diffusione della cultura liutaria italiana, orientando la propria attivit\u00e0 a contribuire ad una liuteria \"etica\".\nNel 1985 costru\u00ec il suo primo violino ispirato dall'opera di Simone Fernando Sacconi \"I segreti di Stradivari\", poi approfond\u00ec la materia attraverso contatti con Charles Beare e Francesco Bissolotti, che gli fornirono aiuti fondamentali per lo studio degli strumenti della classicit\u00e0 cremonese. Successivamente, sotto la guida di Gio Batta Morassi, perfezion\u00f2 il metodo costruttivo. Tra il 1990 ed il 2000, la sua produzione \u00e8 stata limitata allo sviluppo di un solo modello: la forma classica stradivariana segnalata con la sigla \"PG\" al Museo Stradivariano di Cremona e sul testo del Sacconi. Dopo il 2000 svilupp\u00f2 un altro modello stradivariano ispirato al violino del 1690 denominato il \"Toscano\". Dal 2003 si \u00e8 dedicato allo studio degli strumenti di Giuseppe Guarneri detto \"del Ges\u00f9\", realizzando un primo modello di violino ispirato all'\"Alard\" del 1742. Si \u00e8 anche dedicato anche alla costruzione di viole e violoncelli, realizzati su disegno personale.\nHa collaborato con l'Orchestra Regionale Toscana. Nell'ambito della sua attivit\u00e0 di diffusione e divulgazione della cultura musicale ed organologica, va inquadrata la collaborazione, da anni, con la \"Scuola di Musica di Fiesole\" per mostre e lezioni concerto, dove ha avuto modo di allacciare contatti, oltre che con il direttore artistico, Piero Farulli (gi\u00e0 viola nel Quartetto Italiano) anche con Pavel Vernikov, Renato Zanettovich e Amedeo Baldovino.\nNel 1995, ricerche sui materiali e sulle antiche tecniche di verniciatura lo portarono a scrivere un articolo pubblicato dalla rivista internazionale di liuteria \"The Strad\", con il titolo \"A new gloss on Strad's varnish\", in cui Rampini fa chiarezza su una lettera autografa di Antonio Stradivari dell'anno 1708 ed esegue un'approfondita disamina dei materiali usati in antichit\u00e0. Ha anche pubblicato articoli sulla rivista dell'\"Associazione Liutaria Italiana\". \n\u00c8 stato membro della \"Violin Society of America\" e, fino al 2006, dell'Associazione Liutaria Italiana.\nHa riscoperto il valore delle vernici antiche ed il loro uso nell\u2019arte italiana tra il 1500 e il 1600, frequenta le giornate di studio dedicate agli strumenti antichi organizzate dal Museo del Violino di Cremona, ed \u00e8 in contatto con il laboratorio Arvedi di Diagnostica non invasiva, con il quale scambia esperienze e informazioni sulle vernici antiche e le tecniche costruttive della liuteria classica cremonese.\nNel 2004 ha fondato, e tuttora gestisce, il primo sito web italiano, non commerciale e specifico, dedicato agli strumenti ad arco ed alla liuteria; a tale sito \u00e8 abbinato un forum in cui professionisti, studenti o appassionali di musica o liuteria discutono di tali materie specifiche, divenendo nel tempo un autentico punto di riferimento per gli strumenti ad arco.\nMusicisti e collaborazioni accademiche.\nTra i musicisti che suonano (o hanno suonato), in orchestre di una certa fama, strumenti di Claudio Rampini, vi sono:\nI suoi strumenti sono presenti oltre che nelle orchestre e nei gruppi cameristici italiani, anche in Giappone, Corea, Nuova Zelanda, Brasile, Germania, Stati Uniti, Cina.\nPubblicazioni.\nArticoli su \"The Strad\", principale rivista specialistica internazionale:\nCollegamenti esterni.\nSito personale: \"Il Portale del Violino\""}
{"id": "1633742", "revid": "237256", "url": "https://it.wikipedia.org/wiki?curid=1633742", "title": "Sviatoslav II di Kiev", "text": ""}
{"id": "1633747", "revid": "1305772", "url": "https://it.wikipedia.org/wiki?curid=1633747", "title": "Contea di Clarendon", "text": "Contea di Clarendon o Clarendon County \u00e8 la denominazione delle seguenti contee:"}
{"id": "1633749", "revid": "287204", "url": "https://it.wikipedia.org/wiki?curid=1633749", "title": "Ready, Set, Go! EP", "text": "Ready, Set, Go! EP \u00e8 di un EP dei Tokio Hotel pubblicato solo per il mercato di Regno Unito, che visto l'immenso successo che la band ha ottenuto in Europa ha deciso di far debuttare la band anche nella patria della musica. Il disco contiene la hit \"Ready, Set, Go!\" e le hit \"Live Every Second\" e \"Black\". Si tratta di una specie di esperimento per testare il gradimento sui teenager britannici e visto l'ottimo risultato lo stato ha deciso di pubblicare l'intero album \"Scream\" della band per inizio 2008."}
{"id": "1633750", "revid": "1305772", "url": "https://it.wikipedia.org/wiki?curid=1633750", "title": "Contea di Dorchester", "text": "Contea di Dorchester o Dorchester County \u00e8 la denominazione delle seguenti contee degli Stati Uniti:"}
{"id": "1633754", "revid": "135224", "url": "https://it.wikipedia.org/wiki?curid=1633754", "title": "Joseph Sim\u00e9on Favre", "text": ""}
{"id": "1633757", "revid": "2050127", "url": "https://it.wikipedia.org/wiki?curid=1633757", "title": "Commissione Jenkins", "text": "La Commissione Jenkis \u00e8 stata una Commissione europea in carica dal 6 gennaio 1977 al 6 gennaio 1981, guidata dal laburista Roy Jenkins.\nComponenti della Commissione.\nLegenda: \u00a0 [\u00a0\u00a0\u00a0\u00a0\u00a0]\u00a0Sinistra/Socialisti [\u00a0\u00a0\u00a0\u00a0\u00a0]\u00a0Democratici Cristiani [\u00a0\u00a0\u00a0\u00a0\u00a0]\u00a0Liberali [\u00a0\u00a0\u00a0\u00a0\u00a0]\u00a0Destra/Conservatori"}
{"id": "1633759", "revid": "729019", "url": "https://it.wikipedia.org/wiki?curid=1633759", "title": "Volo Turkish Airlines 452", "text": "Il volo Turkish Airlines 452 era un volo di linea passeggeri nazionale dall'aeroporto di Istanbul-Atat\u00fcrk all'aeroporto di Adalia, in Turchia. Il 19 settembre 1976, il Boeing 727-200 che operava il volo colp\u00ec un pendio di una collina a Karatepe, nella provincia di Isparta, 60 miglia (97 km) a nord dell'aeroporto di destinazione a causa di un errore del pilota in avvicinamento che provoc\u00f2 la morte di tutte le 154 persone a bordo. Ad oggi, l'incidente \u00e8 il peggior disastro aereo avvenuto in Turchia.\nL'aereo.\nIl velivolo coinvolto era un Boeing 727-200, marche TC-JBH, numero di serie 20982, numero di linea 1087. Vol\u00f2 per la prima volta l'11 novembre 1974 e venne consegnato a Turkish Airlines poco dopo. Era equipaggiato da 3 motori turboventola Pratt &amp; Whitney JT8D-15. Al momento dell'incidente, l'aereo aveva quasi due anni. Il comandante era Celal Top\u00e7uo\u011flu, il primo ufficiale era Sacit So\u011fang\u00f6z e l'ingegnere di volo era Ahmet Bursali.\nL'incidente.\nIl volo 452 part\u00ec dall'aeroporto Atat\u00fcrk di Istanbul alle 22:45 Eastern European Time (EET) (20:45 UTC) per il volo di un'ora per l'aeroporto di Adalia, nella Turchia meridionale. Alle 23:11 EET, il primo ufficiale chiam\u00f2 la torre di controllo dell'aeroporto di Adalia per segnalare che avevano le luci della pista in vista, anche se l'aereo stava ancora sorvolando Isparta, ben a nord di Adalia. Richiese un avvicinamento direttamente alla pista 36 (rivolto a nord) e inizi\u00f2 immediatamente a scendere per l'avvicinamento finale secondo le regole del volo a vista invece delle regole del volo strumentale e senza attendere l'autorizzazione del controllore del traffico aereo (ATC). L'ATC chiese all'aereo dove sarebbe atterrato e avvert\u00ec che non si trovava ancora nella regione e che non poteva essere visto n\u00e9 sullo schermo del radar n\u00e9 ad occhio nudo. Vedendo le luci di un'autostrada rettilinea lunga a nord della citt\u00e0 di Isparta, il primo ufficiale la scambi\u00f2 per la pista.\nA , il comandante torn\u00f2 nella cabina di pilotaggio e si rese conto che l'aereo stava scendendo su un'autostrada con traffico di camion su di essa. Inizi\u00f2 quindi una salita improvvisa a piena potenza. Tuttavia, l'aereo, pesantemente caricato, colp\u00ec il pendio di una collina a Karatepe con la sua ala destra e si schiant\u00f2."}
{"id": "1633760", "revid": "486946", "url": "https://it.wikipedia.org/wiki?curid=1633760", "title": "Decio Azzolini juniore", "text": ""}
{"id": "1633761", "revid": "1305772", "url": "https://it.wikipedia.org/wiki?curid=1633761", "title": "Contea di Florence", "text": "Contea di Florence o Florence County \u00e8 la denominazione delle seguenti contee degli Stati Uniti:"}
{"id": "1633762", "revid": "46291", "url": "https://it.wikipedia.org/wiki?curid=1633762", "title": "Allium calamarophilon", "text": "Allium calamarophilon \u00e8 una pianta appartenente alla famiglia delle Amaryllidaceae, endemica dell'isola di Eubea (Grecia).\nMorfologia.\nPresenta un esile fusto emergente dal bulbo sotterraneo, alto 10\u201312\u00a0cm, con 1-3 foglie lanceolate, avvolgenti il terzo inferiore dello stelo.\nI fiori, di colore dal bianco al rosa, sono riuniti in infiorescenze terminali, in gruppi di 5-8. Fiorisce in luglio.\nDistribuzione e habitat.\nQuesta specie \u00e8 nota solo sull'isola di Eubea, una delle pi\u00f9 grandi isole dell'Egeo. La unica popolazione nota, composta da pochi esemplari, risiede in una area relativamente inaccessibile al centro dell'isola, nei pressi del villaggio di Kimi, su un costone roccioso a 20\u201330 m sul livello del mare.\nConservazione.\nQuesta specie \u00e8 ufficialmente classificata dalla \"IUCN Red List\" come DD (\"Data deficient\"), il che significa che mancano informazioni sufficienti ad una sua corretta classificazione.\nCi\u00f2 \u00e8 dovuto alla inaccessibilit\u00e0 del suo habitat ed alla impossibilit\u00e0 di stabilire con certezza la consistenza della popolazione e la sua effettiva diffusione.\nTuttavia per la esiguit\u00e0 del suo areale la specie \u00e8 stata inserita dalla IUCN nella lista delle 50 specie botaniche pi\u00f9 minacciate della area mediterranea."}
{"id": "1633766", "revid": "1305772", "url": "https://it.wikipedia.org/wiki?curid=1633766", "title": "Contea di Greenwood", "text": "Contea di Greenwood o Greenwood County \u00e8 la denominazione delle seguenti contee degli Stati Uniti:"}
{"id": "1633768", "revid": "121553447", "url": "https://it.wikipedia.org/wiki?curid=1633768", "title": "Isaac Stern", "text": "Biografia.\nIsaac Stern fu un grande violinista statunitense, oltre a svolgere un ruolo di guida per molti giovani musicisti, dedicandosi alla divulgazione e al riconoscimento delle arti a livello nazionale ed internazionale.\nNato a Kremenec', poi Polonia e ora in Ucraina, da genitori ebrei, Stern lasci\u00f2 il Paese per gli Stati Uniti a dieci mesi, insieme ai suoi genitori che fuggivano dalla Guerra sovietico-polacca per stabilirsi a San Francisco.\nDopo le prime lezioni di musica, impartite dalla madre, nel 1928 si iscrisse al San Francisco Conservatory of Music, dove studi\u00f2 fino al 1931, quando inizi\u00f2 a studiare privatamente con Louis Persinger.\nNel 1932 torn\u00f2 al Conservatorio di San Francisco per studiare con Naoum Blinder per cinque anni. Il 18 febbraio 1936, a 15 anni, debutt\u00f2 suonando il Concerto n. 3 di Camille Saint-Sa\u00ebns con la San Francisco Symphony Orchestra diretta da Pierre Monteux.\nAl Teatro alla Scala di Milano nel 1951 esegue un recital, nel 1952 due concerti con l'Orchestra del Teatro alla Scala, nel 1955 la Serenata (dal \"Convito\" di Platone) di Leonard Bernstein diretto dal compositore con l'Orchestra filarmonica d'Israele, nel 1960 il Concerto di \u010cajkovskij, nel 1961 un concerto diretto da Kyrill Kondrashin, nel 1977 esegue il Concerto per violino e orchestra di \u010cajkovskij diretto da Claudio Abbado, nel 1979 un concerto con il pianista David Golub di musiche di Schubert ed il Concerto per violino e orchestra op. 64 di Mendelssohn, nel 1982 un concerto con musica di Beethoven, nel 1984 due concerti con il pianista Jean-Bernard Pommier, nel 1991 un concerto con Efim Naumovi\u010d Bronfman e nel 1995 un concerto con il Quartetto Stern (Isaac Stern, Jaime Laredo, Yo-Yo Ma ed Emanuel Ax).\nAl Teatro La Fenice di Venezia nel 1952 esegue il Concerto di Brahms, nel 1954 la prima esecuzione assoluta della Serenata (dal \"Convito\" di Platone) di Leonard Bernstein diretto dal compositore, nel 1955 un concerto sinfonico, nel 1961 un concerto con il pianista Alexander Zakin e nel 1967 il Concerto n. 1 di Prokof'ev.\nNel 1956 suona nella prima esecuzione assoluta nella Carnegie Hall di New York del Concerto di William Schuman.\nNel 1975 suona nella prima esecuzione assoluta nella Carnegie Music Hall di Pittsburgh del Concerto di George Rochberg.\nNel 1980 partecipa al concerto \"Gala of Stars\" ripreso dalla TV per il Metropolitan Opera House di New York diretto da James Levine.\nAl Grand Th\u00e9\u00e2tre di Ginevra nel 1981 tiene un recital, nel 1984 un concerto con il pianista Jean-Bernard Pommier e nel 1987 un concerto con Efim Naumovi\u010d Bronfman.\nOltre ad essere uno dei pi\u00f9 grandi violinisti del secolo, Stern fu la guida per diverse generazioni di musicisti. Tra le sue \"scoperte\" c'\u00e8 il violoncellista Yo-Yo Ma, e i violinisti Itzhak Perlman e Pinchas Zukerman.\nNel 1987, Stern vinse il Grammy Award alla carriera.\nNella sua autobiografia scritta con Chaim Potok, \"My First 79 Years\", cita Nathan Milstein e Arthur Grumiaux come quelli che pi\u00f9 hanno influenzato il suo stile interpretativo.\nIl suo matrimonio con la ballerina Nora Kaye dur\u00f2 dal 1948 fino al divorzio del 1949. Nel 1951 Isaac spos\u00f2 Vera Lindenblit, dalla quale ebbe tre figli. Nel 1994, dopo 43 anni, divorzi\u00f2 per la seconda volta, per sposare, nel 1997, la terza moglie, Linda Reynolds.\nIsaac Stern mor\u00ec il 22 settembre 2001 per un attacco di cuore.\nL'impegno.\nNel 1960 si fece parte attiva per salvare la Carnegie Hall, che doveva essere demolita per fare spazio ai grattacieli newyorkesi, contribuendo a mantenerla uno dei templi della musica mondiale. Attualmente uno degli auditorium della Carnegie \u00e8 dedicato a lui.\nNel 1956, in piena Guerra Fredda, fece una tourn\u00e9e in Unione Sovietica e nel 1979 accett\u00f2 un invito del governo cinese, nel viaggio che fu ricordato nel documentario \"Da Mao a Mozart\".\nNel 1967, durante la Guerra dei Sei Giorni, Stern suon\u00f2 il concerto per violino e orchestra di Felix Mendelssohn sulla cima del monte Scopus con l\u2019Orchestra filarmonica d'Israele diretta da Leonard Bernstein, un concerto immortalato nel documentario \"A Journey to Jerusalem\".\nNel corso della guerra del Golfo del 1991, fu protagonista di una memorabile esecuzione di Bach a Gerusalemme: quando le sirene cominciarono a suonare per avvertire di un imminente attacco missilistico iracheno, mentre tutti nella platea temevano il peggio, Stern ignor\u00f2 l'allarme e continu\u00f2 il suo omaggio a Bach.\nRegistrazioni.\nTra le tante incisioni, Stern registr\u00f2 magistralmente i concerti di P\u00ebtr Il'i\u010d \u010cajkovskij, Johannes Brahms, Johann Sebastian Bach, Beethoven, Felix Mendelssohn e Antonio Vivaldi, nonch\u00e9 opere moderne di Samuel Barber, B\u00e9la Bart\u00f3k, Igor' F\u00ebdorovi\u010d Stravinskij e Leonard Bernstein. Per il cinema \"doppi\u00f2\" anche alcuni attori/violinisti, come nel film \"Il violinista sul tetto\".\nViolini.\nI violini preferiti da Stern erano il Guarneri del Ges\u00f9 \"Ysa\u00ffe\" del 1740, e il Guarneri del Ges\u00f9 \"Vicomte de Panette\" del 1737; suon\u00f2 anche, tra gli altri, lo Stradivari \"Kruse-Vormbaum\" del 1728, il Vuillaume \"The Tsar\" del 1846, il Guadagnini \"Arma Senkrah\" del 1750, un altro Guadagnini del 1754, un Bergonzi del 1733 e due violini contemporanei di Samuel Zygmuntowicz."}
{"id": "1633769", "revid": "111630138", "url": "https://it.wikipedia.org/wiki?curid=1633769", "title": "Giovanni Battista Passeri", "text": "Allievo di Domenico Zampieri, lavorarono assieme a Frascati, ma non \u00e8 molto chiaro quali opere siano state fatte interamente da lui - oltre a ritoccare affreschi di altri pittori di fine cinquecento. \nSi occupava anche di nature morte e di pittura di genere, ma \u00e8 conosciuto soprattutto nella storia dell'arte come biografo per la sua opera \"Vite de' Pittori, Scultori ed Architetti che hanno lavorato in Roma, morti dal 1641 fino al 1673\" pubblicata a Roma nel 1772. Del testo, disponibile in rete, esiste una edizione critica di Jacob Hess del 1934 (ripubblicata poi nel 1995). \nPare che Passeri sia stato presidente dell'Accademia di San Luca, ma questo \u00e8 negato nella biografia di Hess nel Wiener Jahrbuch f\u00fcr Kunstgeschichte del 1928.\nSuo nipote Giuseppe Passeri fu allievo di Carlo Maratta."}
{"id": "1633771", "revid": "122733984", "url": "https://it.wikipedia.org/wiki?curid=1633771", "title": "Franco Leoni", "text": "Dopo aver ricevuto un'educazione musicale a Milano, ha avuto fortuna in Inghilterra, componendo per il Convent Garden e il teatro del West End. \u00c8 conosciuto soprattutto per la sua opera \"L'Oracolo\", scritta per il Covent Garden e ripresa con successo dal Metropolitan di New York. Pi\u00f9 recentemente l'opera \u00e8 stata incisa in un'edizione discografica completa a cura del direttore australiano Richard Bonynge. Oltre alle opere, Leoni ha composto diverse cantate e oratori e molte ballate e canzoni. Ha anche lavorato come direttore a Londra, sia nelle sale da concerto che nei teatri.\nBiografia.\nGiovinezza.\nLeoni nacque a Milano, e studi\u00f2 musica al conservatorio di Milano con Amilcare Ponchielli e Cesare Dominiceti. La sua opera \"Raggio di Luna\" con libretto di Camillo Zanoni fu eseguita al Teatro Manzoni a Milano nel giugno del 1890. Due anni dopo, Leoni emigr\u00f2 in Inghilterra, dove ci rimase fino al 1917. All'inizio lavor\u00f2 per l'editore Chappell &amp; Co., per il quale scrisse diversi pezzi vocali. Nel 1896, scrisse \"Sardanapalus,\" un \"poema musicale drammatico\" ispirato dal dramma omonimo di Byron del 1821. Il lavoro, per solisti, orchestra e coro, fu dato per la prima volta alla Queen's Hall ricevendo una risposta positiva del pubblico, nonostante i critici commentarono l'influenza nello spartito della musica di compositori precedenti.\nNel 1897, Leoni present\u00f2 all'Her Majesty's Theatre l'opera \"Rip van Winkle,\" su libretto di William Akerman e basata sulla storia dello scrittore statunitense Washington Irving. L'opera, senza dialoghi parlati, fu elogiata dalla critica di allora. Il critico del Times scrisse: \"C'\u00e8 un certo colore nella musica, e qualche punto drammatico, ma c'\u00e8 poca vera individualit\u00e0 e umorismo\". Un altro ha commentato: \"La strumentazione \u00e8 intelligente, ma ce n'\u00e8 un po' troppa\" (Lloyd's Weekly Newspaper). Un terzo afferm\u00f2, \"la sua musica scorre alternando la soavit\u00e0, la passione e la grazia caratteristiche dei compositori italiani moderni\" (The Morning Post). Un tema ricorrente nelle critiche alla musica di Leoni era la mancanza di originalit\u00e0: \"La partitura del signor Leoni \u00e8 melodiosa, drammaticamente appropriata, ben e pittorescamente orchestrata ... il principale difetto del compositore al momento \u00e8 la sua eccellente memoria per le opere di Dvo\u0159\u00e1k, Mascagni, Wagner, Bizet\". L'opera rimase in cartellone per un mese. Nel 1898, Leoni present\u00f2 un'altra opera corale, la cantata \"The Gate of Life\", che fu presentata per la prima volta dalla Royal Choral Society nel marzo di quell'anno e fu poi ripresa da altri cori. Sempre nel 1898, Leoni assunse la direzione della neonata Queen's Hall Choral Society e il ruolo di direttore musicale per uno spettacolo del teatro del West End, dirigendo l'orchestra del teatro per \"The Topsy-Turvy Hotel\" di Victor Roger e Lionel Monckton.\nNel 1901, Leoni scrisse la musica per una versione operistica della favola per bambini di Hans Andersen, \"Ib and Little Christina\", su libretto di Basil Hood. Definita \"un'immagine in tre quadri\", la prima fu data al Savoy Theatre il 14 novembre 1901 insieme a \"The Willow Pattern di Hood\". Il Times la descrisse come \"un'opera di tipo ultramoderno\" e la paragon\u00f2 in modo poco lusinghiero al lavoro di Arthur Sullivan, che era morto all'inizio di quell'anno. Il Manchester Guardian in seguito disse che \"la musica, sebbene intelligente e attraente in molti modi, era troppo realistica e troppo meridionale per riflettere il simbolismo nordico della storia di Andersen, e che la sua particolare vena passionale era fuori luogo\". L'opera \u00e8 stata eseguita per 16 volte e si \u00e8 conclusa prima della fine di novembre. Fu ripresa a Londra al Daly's Theatre dall'11 al 13 gennaio 1904, e fu poi trasferita al Lyric Theatre dal 19 gennaio al 5 marzo 1904 per una stagione limitata di 23 matin\u00e9e. \nNello stesso anno, Leoni compose musiche di scena per l'opera teatrale di James Bernard Fagan \"The Prayer of the Sword\". Pi\u00f9 tardi, nel 1904, Leoni pubblic\u00f2 un ciclo di canzoni intitolato \"Fairy Dreams\", che fu presentato in anteprima da Suzanne Adams, Muriel Foster, Ben Davies e Kennerley Rumford.\nLa maturit\u00e0, il Covent Garden e gli ultimi anni..\nZanoni present\u00f2 l'opera \"L'Oracolo\" al Covent Garden nel 1905, su libretto di Camillo Zanoni e basata sulla piece teatrale \"The Cat and the Cherub\" di Chester Bailey Fernald. L'opera, in un atto, raffigura eventi melodrammatici in una fumeria d'oppio di San Francisco, con il rapimento di un neonato e due omicidi. Le performance londinesi, dirette da Andr\u00e9 Messager con Antonio Scotti nei panni del cattivo \"Cim-Fen\" sono state ben accolte: L'Observer scrisse della partitura: \"Non \u00e8 mai noioso, nemmeno per un istante. L'autore ha facilit\u00e0 melodica ... e una grande padronanza della sua orchestra ... La sua musica non appartiene a nessuna scuola tranne quella della modernit\u00e0, con un sapore italiano moderno\". Tuttavia, \"L'Oracolo\" ha avuto solo un modesto impatto a Londra e ha abbandonato il repertorio del Covent Garden. Un critico scrisse del lavoro: \"Qualsiasi opera che inizia con tre schiamazzi, un canto di gallo molto rumoroso, un coro che grida in falso cinese e poi si lancia in un assolo veemente non accompagnato ... ha chiaramente qualcosa dalla sua parte\". \nNel 1908 Leoni si dedica ancora ai concerti on \"The Bells\", \"scena vocale\" per baritono e orchestra, ambientata sull'omonima poesia di Edgar Allan Poe. Ancora una volta, le recensioni elogiarono la partitura, ma notarono la mancanza di una forte personalit\u00e0 individuale nella musica. L'opera successiva, \"Tzigana\", su libretto di E. Moschini, debutt\u00f2 a Genova nel febbraio 1910 e fu ripresa anche a Milano e a Budapest. Nel 1911, la cantata di Leoni, \"Golgotha\", raffigurante la storia evangelica della passione e della crocifissione di Cristo, fu rappresentata per la prima volta a Londra, con solisti tra cui Gervase Elwes e Clara Butt. Le critiche furono generalmente buone, variando da educatamente positive a fortemente entusiastiche. Il critico dell'Observer ha elogiato il lavoro senza mezzi termini e anche i membri del pubblico scrissero al giornale approvando la critica positiva.\nNel 1917 Leoni lasci\u00f2 l'Inghilterra e torn\u00f2 in Italia. Da allora in poi divise la sua vita in tre paesi: Italia, Francia e Inghilterra. Le sue opere successive furono \"Le baruffe chiozzotte\", tratta dalla pi\u00e8ce di Carlo Goldoni (1920), \"La terra del sogno\" e \"Falene\", su libretti di C. Linati (1920).\nMor\u00ec a Londra nel 1937 all'et\u00e0 di 84 anni.\nFortuna.\nPoco del lavoro di Leoni gli sopravvive. Sono giunte fino a noi alcune registrazioni delle sue canzoni, eseguite dai suoi contemporanei come Clara Butt e Frances Alda. Successivamente, altri cantanti, tra cui Julie Andrews e Bryn Terfel, hanno continuato a cantare la sua canzone \"Tally Ho!\".\nDelle opere di Leoni, solo \"L'Oracolo\" ha mantenuto un posto nel repertorio dei maggiori teatri d'opera. La passione di Scotti per il lavoro di Leoni port\u00f2 il Metropolitan Opera a metterlo in scena di tanto in tanto, e Scotti scelse quest'opera per il suo addio alle scene nel 1933. Successivamente fu eseguito raramente, ma torn\u00f2 all'attenzione del pubblico quando il direttore Richard Bonynge fece una registrazione completa del pezzo nel 1975 con sua moglie, Joan Sutherland, e il veterano Tito Gobbi nei panni del cattivo. Quella registrazione in LP \u00e8 stata ristampata in CD nel 1997. Occasionali revival teatrali includono quelli al Curtis Institute (1949), alla Philadelphia Opera (1952), alla Glasgow Grand Opera Society (1994) e all'Opera di Francoforte, 2009."}
{"id": "1633772", "revid": "486946", "url": "https://it.wikipedia.org/wiki?curid=1633772", "title": "Decio Azzolino iuniore", "text": ""}
{"id": "1633775", "revid": "107991743", "url": "https://it.wikipedia.org/wiki?curid=1633775", "title": "Cisterne romane di Fermo", "text": "Storia.\nLe Cisterne Romane sono un sito archeologico della citt\u00e0 di Fermo (provincia di Fermo, regione Marche, Italia). \nLa datazione convenzionale le pone intorno al 40 d.C., in base alla presenza su una parete di un frammento di tegola con il timbro di un costruttore che operava in quegli anni (vedi CLODI AMBROSI). La costruzione si trova sotto la via Paccarone e parzialmente sotto l'ex convento di monaci domenicani adiacente alla Chiesa di San Domenico. Dall'esterno la struttura non \u00e8 visibile perch\u00e9 su di essa sono state costruite diverse abitazioni private. L'ingresso alla struttura \u00e8 stato ricavato in et\u00e0 moderna da via degli Aceti, passaggio realizzato in concomitanza con la costruzione del convento nel 1210. Esiste anche un ingresso secondario da Vicolo Chiuso, normalmente adibito a scala di emergenza. L'unica scala di epoca romana \u00e8 visibile solo dall'interno della struttura, la sua uscita \u00e8 stata in epoca recente murata.\nStruttura.\nMentre sulla sua superficie in et\u00e0 romana sorgeva probabilmente il foro, la struttura sotterranea \u00e8 di circa 2200 metri quadri, ed \u00e8 composta da trenta camere disposte su tre file parallele, in cui si raccoglieva l'acqua piovana per la distribuzione cittadina. Ancora fino al 1980 sei sale venivano usate per la raccolta dell'acqua destinata al consumo cittadino, con approvvigionamento di acque provenienti dalle sorgenti dei monti Sibillini.\nIntorno al 1960 finalmente tutte le sale vengono ripulite dai detriti accumulati nei secoli che avevano reso l'accesso a molti ambienti impossibile, rivelando una struttura praticamente intatta dopo 2000 anni.\nAttualmente le Cisterne costituiscono una delle migliori tracce della permanenza romana a Fermo. Del sito colpiscono le dimensioni notevoli e l'ottimo stato di conservazione della struttura. All'interno degli ambienti si possono notare le tecniche costruttive in \"opus caementicium\" delle murature perimetrali, le tracce dell'intonaco impermeabile detto \"opus signinum \"che coprono una zoccolatura di circa 70 cm e i mattoni utilizzati per dividere le sale con la tecnica denominata \"a sacco. \"Sono ancora visibili 15 pozzetti di aerazione e ispezione, i canali di scolo per la depurazione e le due tubature in piombo di diversa dimensione che permettevano la distribuzione dell'acqua attraverso le fontane della citt\u00e0.\nTutte le camere sotterranee sono accessibili e ben praticabili.\nPiccole cisterne romane.\nUna costruzione analoga, dello stesso uso, coeva ed altrettanto ben conservata, ma di minori dimensioni, si trova all'ingresso di Piazza del Popolo, a poche centinaia di metri di distanza dalle Cisterne, ma ad un livello altimetrico superiore. Attualmente questa struttura \u00e8 conosciuta con il nome di Piccole cisterne e su di essa poggia parte del Palazzo comunale.\nAltre due piccole camere ora non visibili si trovano sulla collina del Girfalco, nei pressi dell'abside del Duomo, probabilmente costruite per la raccolta dell'acqua a servizio dell'antico tempio dedicato a Giove Optimo Maximo."}
{"id": "1633777", "revid": "124123", "url": "https://it.wikipedia.org/wiki?curid=1633777", "title": "Peter Boettke", "text": "Infanzia ed educazione.\nBoettke nacque a Rahway, nel New Jersey, da Fred e Elinor Boettke, e rimase nello Stato nativo fino a quando dovette trasferirsi in Pennsylvania il \"Thiel College\" di Greenville e, successivamente, il \"Grove City College\". Dopo aver ottenuto nel 1983 il B.A. in economia al \"Grove City\", Boettke entr\u00f2 alla \"George Mason University\", dove ottenne il M.A. (1987) e il Ph.D. (1989) in economia.\nCarriera professionale.\nDopo aver completato il suo ciclo di studi, Boettke insegn\u00f2 in diverse scuole, tra le quali troviamo \"Oakland University\", \"Manhattan College\" e New York University. Nel 1998 torn\u00f2 alla \"George Mason\" come membro di facolt\u00e0. Nel 2004 \u00e8 stato nominato \"Hayek Fellow\" alla London School of Economics and Political Science. \u00c8 stato anche membro di facolt\u00e0 alla \"Charles University\" ed alla Stanford University. Boettke \u00e8 direttore del \"James M. Buchanan Center for Political Economy\" alla \"Geroge Mason\", dove \u00e8 anche docente di economia. \u00c8 stato anche membro storico del \"Mercatus Center\" e, fino al 2007, \u00e8 stato direttore del programma di economia alla \"George Mason\". Ha ricoperto il ruolo di direttore del \"Review of Austrian Economics\".\nOggi vive a Fairfax, in Virginia, con la moglie Rosemary e i due figli, Matthew e Stephen."}
{"id": "1633784", "revid": "767487", "url": "https://it.wikipedia.org/wiki?curid=1633784", "title": "Vojislav Meli\u0107", "text": "Carriera.\nDebutta da professionista nel 1960 con la Stella Rossa di Belgrado, di cui diventa ben presto uno dei giocatori pi\u00f9 importanti, contribuendo alla vittoria del campionato 1963-1964 e della Coppa di Jugoslavia 1964.\nAll'inizio della stagione 1967-1968 si trasferisce in Francia, al , dove gioca per ben sei stagioni.\nNel 1973 si trasferisce in Ligue 2 al B\u00e9ziers, dove chiude la carriera.\nCon la Nazionale jugoslava vanta 27 presenze e 2 gol e la partecipazione ai Mondiali del 1962."}
{"id": "1633785", "revid": "287204", "url": "https://it.wikipedia.org/wiki?curid=1633785", "title": "Vojislav Melic", "text": ""}
{"id": "1633787", "revid": "767487", "url": "https://it.wikipedia.org/wiki?curid=1633787", "title": "Libreria di DNA complementare", "text": "La libreria di cDNA \u00e8 una libreria composta di cloni di DNA complementare, che rappresentano il maggior numero di mRNA in un dato momento e di un dato tipo cellulare. A volte si pu\u00f2 voler ottenere anche solo una copia dall'mRNA. \nLa fase principale di questo processo comprende l'uso di trascrittasi inversa (enzima DNA polimerasi dipendente da RNA) e quest'ultima necessita della presenza di inneschi fondamentali per iniziare la sintesi. Spesso per questo tipo di processo di sintesi di cDNA, l'uso di un innesco \u00e8 la fase pi\u00f9 complessa, che viene aggirata grazie all'utilizzo della coda Poli(A) presente all'estremit\u00e0 3' del mRNA e alla sequenza complementare oligo(dT), utilizzata come innesco. Dopo che l'mRNA \u00e8 stato copiato, dando come prodotto un DNA a singolo filamento, si usa una ribonucleasi ottenendo pezzetti di ibridi DNA-RNA, i quali verranno utilizzati come inneschi per la sintesi del secondo filamento (\"nick translation\")."}
{"id": "1633792", "revid": "163662", "url": "https://it.wikipedia.org/wiki?curid=1633792", "title": "Girolamo Marafioti", "text": "Le notizie biografiche su di lui sono molto scarse e desunte per lo pi\u00f9 dalle sue opere o da una storia ottocentesca della sua citt\u00e0 natale.\nBiografia.\nSacerdote appartenente all'Ordine dei Frati Minori, il Marafioti si prefisse il compito di continuare la storia della Calabria dell'umanista Gabriele Barrio. La prima edizione di quell'opera, infatti, si era rivelata talmente piena di errori e di lacune che lo stesso Barrio aveva tentato di emendarla in vista di una seconda edizione, ma ne era stato impedito dalla morte, avvenuta attorno al 1577. Intenzione, parzialmente disattesa, del padre francescano era inoltre quella di ricordare le vite i santi calabresi, specialmente coloro di cui si era persa la memoria.\nLe \"Croniche et antichit\u00e0 di Calabria\", in cinque libri, venne edita una prima volta a Napoli nel 1596 mentre una seconda versione accresciuta e corretta venne edita a Padova nel 1601.\nDi padre Marafioti sono rimasti anche un'opera teologica e un trattato di mnemotecnica in lingua latina, che ebbe un certo successo tanto che venne tradotto poco tempo dopo in lingua italiana.\nNon \u00e8 noto dove e quando Girolamo Marafioti sia morto. Giovanni Russo, ex direttore del Museo civico \"Francesco Jerace\" a Polistena, ha suggerito che Marafioti sia deceduto nel 1630 presso il convento nel suo paese natale."}
{"id": "1633793", "revid": "1543377", "url": "https://it.wikipedia.org/wiki?curid=1633793", "title": "Lexie Grey", "text": "Alexandra Caroline Grey, soprannominata Lexie, \u00e8 stato un personaggio della serie televisiva \"Grey's Anatomy\", interpretato da Chyler Leigh.\nIntroduzione.\nLexie \u00e8 la figlia di Thatcher Grey e della sua seconda moglie, Susan. Ha una sorella pi\u00f9 giovane, Molly Grey Thompson, mentre Meredith Grey \u00e8 la sua sorellastra maggiore (nata dal matrimonio del padre Thatcher con la sua prima moglie Ellis).\nSi \u00e8 laureata in medicina ad Harvard prima di intraprendere il tirocinio al Seattle Grace Hospital, ed ha una straordinaria memoria fotografica, dote per la quale sar\u00e0 spesso preferita agli altri specializzandi. Durante le superiori \u00e8 stata una ragazza molto popolare, con molti amici, ottimi voti, come lei stessa ha confessato. \u00c8 stata anche eletta reginetta del ballo scolastico.\nStoria del personaggio.\nLexie \u00e8 nominata nell'episodio in cui sua sorella Molly, incinta, \u00e8 trasportata al Seattle Grace per un'operazione che aiuti il bambino a respirare. Quando Meredith le fa una visita medica, Molly le parla della sorella e del suo studio in medicina all'Universit\u00e0 di Harvard.\nTerza stagione.\nLexie compare per la prima volta nella penultima puntata della terza stagione, quando incontra il dottor Derek Shepherd al Bar Emerald City. Sua madre Susan muore improvvisamente proprio quando Lexie sta per iniziare il suo tirocinio. Nell'episodio finale della terza stagione, Derek confessa a Meredith di aver incontrato un'altra donna (anche se non specifica chi, perch\u00e9 neanche lui sa chi sia) e quando lei gli chiede se \u00e8 il caso di preoccuparsi lui le risponde di s\u00ec. Lexie appare la prima volta nell'ospedale quando si presenta a George O'Malley, che realizza del suo legame con Meredith.\nQuarta stagione.\nLexie, nel suo tirocinio, \u00e8 assegnata alla dottoressa Cristina Yang e fin dall'inizio presenta molte somiglianze con la sorellastra Meredith. Una volta scoperto della loro parentela, tenta parecchie volte di stabilire un legame con Meredith, ma viene costantemente respinta da quest'ultima. Meredith vede la vita di Lexie come quella che avrebbe potuto avere lei, se suo padre non avesse lasciato lei ed Ellis. In seguito, per\u00f2, Meredith decide di aprirsi con la sorellastra, esaminando con lei la cartella clinica di Susan.\nLexie scopre che George O'Malley sta ripetendo il suo praticantato e mantiene il suo segreto, ma Alex Karev svela tutto agli altri tirocinanti.\nIn seguito Lexie e Alex intraprendono una relazione sessuale, Lexie si arrabbia quando scopre che Alex prova ancora dei sentimenti per un'altra donna, e viene corteggiata da Nick, un paziente che muore subito dopo nonostante gli sforzi suoi e di Cristina. Lexie \u00e8 devastata, allora Meredith le permette di stare da lei la notte successiva preparandole anche la colazione al mattino.\nLexie, che ha trovato casa assieme a George, \u00e8 segretamente innamorata di lui, ma il ragazzo non se ne accorge nemmeno e dichiara tranquillamente che lei \u00e8 una delle sue migliori amiche.\nQuinta stagione.\nLe vicissitudini amorose della giovane Grey vengono notate dal dottor Sloan, che la compatisce ed in qualche modo la considera una fallita per la sua dedizione al ragazzo. Quando per\u00f2 Lexie scopre un rarissimo e praticamente sconosciuto problema medico di un paziente dell'ospedale e quindi si rende la principale responsabile della buona riuscita dell'operazione, il dottor Sloan inizia ad interessarsi a lei. Lexie viene chiamata \"piccola Grey\" da Mark Sloan per non confondersi con Meredith Grey.\nMeredith, che conosce i trascorsi \"amorosi\" di Mark Sloan, prega Derek di intimargli di stare alla larga da Lexie, che non ha bisogno di essere presa in giro da un superiore. Mark si trova quindi costretto a promettere di non indirizzare attenzioni a Lexie, ma la ragazza, a cui Sadie ha rivelato di aver riscontrato un certo interesse per lei da parte del bel chirurgo plastico del Seattle Grace, fa il primo passo spontaneamente. I due inizieranno una relazione segreta finch\u00e9 Mark non dir\u00e0 tutto a Derek. La storia tra di loro sembra davvero una cosa seria, tanto che Lexie arriva persino a presentare Mark al padre come suo fidanzato. Nel finale di stagione quest'ultimo propone a Lexie di cercare casa insieme.\nSesta stagione.\nDopo un'iniziale reticenza di lei, Mark e Lexie vanno a vivere assieme e per molto tempo la loro relazione va a gonfie vele.\nNella sesta stagione, per\u00f2, Mark scopre di avere una figlia incinta.\nA Lexie non piace la figlia di Mark cos\u00ec quando lei gli chiede chi sceglierebbe e lui dice la figlia, Lexie torna a casa di Meredith: l\u00ec trova Alex e i due hanno un rapporto sessuale.\nInizia cos\u00ec una relazione con lui basata solo sul sesso. A Mark questa storia non va gi\u00f9 e ogni volta che la vede con Alex sta male. Quando Mark va avanti iniziando una relazione con Teddy, Lexie in bagno con Meredith scoppia a piangere.\nDurante il 21 episodio Alex la tratta male e alla sera lei mette le carte in tavola dicendo che \u00e8 una persona gentile e che lui o l'accetta com'\u00e8 o si trova un'altra.\nAlex sorride e le passa una birra.\nQuando Alex dice a Meredith che sta per firmare la carte del divorzio, Lexie gli fa le congratulazioni e se ne va, allora Meredith gli spiega che Lexie ci tiene a lui, quindi o porta la loro relazione ad un livello successivo o la chiude subito.\nAlla sera dopo aver firmato le carte, Alex bacia Lexie e fa intuire che ha portato la relazione ad un livello successivo. I due vanno a casa insieme mano nella mano. Nel frattempo Mark capisce di amarla ancora e si dichiara apertamente, dicendole di voler essere suo marito.\nNella sparatoria di un folle nell'ospedale Alex viene colpito e Lexie chiede a Mark di aiutarla a salvarlo. Lexie dice ad Alex che lo ama ma lui la chiama con il nome della sua ex moglie.\nSettima stagione.\nLexie vuole Mark fuori dalla sua vita, tuttavia cercher\u00e0 di recuperare il rapporto dopo averlo visto baciare Amelia, la sorella di Derek. I due per\u00f2 si lasciano nuovamente quando scopre che Callie \u00e8 incinta del bambino di Mark.\nIntanto al Seattle Grace arriva Thatcher, il padre di Lexie, portando con s\u00e9 la sua nuova fidanzata della sua stessa et\u00e0. Lexie si confida con Jackson dicendogli che la fidanzata di suo padre non le piace e che, per la seconda volta, Mark ha preso una decisione importante senza informarla. Jackson capisce di provare qualcosa per Lexie e le chiede di andare con lui da Joe per una birra.\nJackson e Lexie continuano a flirtare casualmente l'uno con l'altra. Quando un loro paziente deve rompere la relazione con la sua ragazza per problemi di salute, Jackson e Lexie non sono d'accordo su ci\u00f2 che il paziente deve fare. Lexie dice che alla coppia dovrebbe essere data una possibilit\u00e0, perch\u00e9 innamorarsi \u00e8 raro, mentre Jackson crede che ci sia pi\u00f9 di un'anima gemella per tutti. Alla fine Lexie si rende conto che non solo \u00e8 vero per il loro paziente, ma che si applica anche a lei e Jackson. I due discutono sull'avere pi\u00f9 anime gemelle e Jackson le dice che pi\u00f9 uomini farebbero la fila per uscire con lei. Lexie chiede se lui sarebbe stato in quella fila, e lui annuisce. A casa fanno la doccia insieme, mentre vengono quasi beccati da April. La loro relazione prosegue, nonostante Lexie provi ancora dei sentimenti verso Mark.\nOttava stagione.\nDurante l'ottava stagione, Lexie capisce di essere ancora innamorata di Mark, e la sua storia con Jackson finisce. Tuttavia, egli intraprende una relazione con Julia. Nell'ultimo episodio della stagione, l'aereo sul quale viaggiavano la stessa Lexie, Meredith, Mark, Cristina, Arizona e Derek, in seguito a un guasto precipita in mezzo a un bosco. Tutti si salvano, tranne la piccola Grey, che rimane schiacciata sotto l'ala dell'aereo. Negli ultimi istanti di vita Mark le confessa di amarla, rendendosi conto di averlo fatto troppo tardi. La ragazza sorride, per poi morire. Sua sorella, Meredith, se ne dispera, e Mark rimpiange di non averle confessato prima il suo amore. Nel corso del secondo episodio della nona stagione, Cristina rivela che durante la settimana in cui i superstiti sono rimasti nei boschi, il corpo di Lexie \u00e8 stato divorato da alcuni animali.\nDiciassettesima stagione.\nDurante la diciassettesima stagione, pi\u00f9 precisamente nell'episodio Breathe si vede il ritorno di Lexie sotto forma di fantasma nei sogni di Meredith ancora in coma. Nell'episodio 17x10 la nostra amata Lexie appare e non sar\u00e0 sola, infatti, con lei c'\u00e8 la sua anima gemella, Mark Sloan. Anche lui fa da scenario ai sogni di Meredith e al termine della puntata entrambi le ricordano che per tutto questo tempo le sono sempre stati accanto.\nAccoglienza.\nNonostante un'iniziale accoglienza contrastante, sia il personaggio che la recitazione di Chyler Leigh hanno ricevuto riscontri positivi man mano che il suo ruolo nella serie progrediva, e Lexie \u00e8 diventata presto una delle preferite dai critici e dai fan dello show. Eileen Lulevitch, un critico di \"TV Guide\", ha elogiato l'introduzione di Lexie nella quarta stagione. Per \"The Star-Ledger\", Alan Sepinwall ha accolto positivamente l'arrivo di Lexie. D'altra parte, \"People\" era inizialmente meno impressionato da Lexie e ha criticato il modo in cui il personaggio si avvicin\u00f2 per la prima volta a sua sorella, definendola \"maleducata\". Laura Burrows di \"IGN\" ha scritto: \"Tutto ci\u00f2 che dice e che fa \u00e8 odioso e fa del male a qualcuno. Lexie \u00e8 un\u2019idiota e dovrebbe essere sparata, annegata o fatta esplodere\". Jennifer Armstrong di \"Entertainment Weekly\" ha criticato le prime apparizioni di Leigh, riferendosi a lei come \"imbarazzante\". Tuttavia, Armstrong in seguito l'ha lodata grazie alla sua amicizia con O'Malley.\nLa transizione del personaggio dalla quarta alla quinta stagione \u00e8 stata accolta positivamente, con Alex Keen di \"The Trades\" che ha scritto: \"La presenza e sicurezza sono aumentate dalla scorsa stagione, e l'attrice, Chyler Leigh, fa un lavoro fantastico nel rendere questa progressione perfetta. Poich\u00e9 la serie ha disinnescato la tensione tra lei e Meredith, Lexie ruba la scena, rivelandosi uno dei migliori personaggi attuali della serie\". La relazione romantica del personaggio con Mark Sloan \u00e8 stata acclamata, con Chris Monfette di \"IGN\" che ha scritto: \"L'onesta relazione di Mark e Lexie ha contribuito a rendere entrambi i personaggi infinitamente pi\u00f9 interessanti e maturi\". \"BuddyTV\" ha lodato lo sviluppo e la progressione della relazione tra Lexie e Mark durante la quinta stagione. Michael Pascua di \"The Huffington Post\" ha elogiato l'interpretazione di Leigh e lo sviluppo di Lexie nella sesta stagione. A Pascua \u00e8 piaciuto il ruolo \"umoristico\" e \"emotivamente connettivo\" di Lexie come \"personaggio genuino\" durante la fusione e i licenziamenti. Adam Bryant di \"TV Guide\" ha elogiato la \"potente recitazione\" di Leigh nella sesta stagione, ed opinioni simili sono state espresse da \"PopSugar\". L'interpretazione di Leigh nel finale dell'ottava stagione, che \u00e8 stata anche l'apparizione finale del suo personaggio, \u00e8 stata considerata \"fenomenale\" da Ben Lee di \"Digital Spy\"."}
{"id": "1633795", "revid": "101175", "url": "https://it.wikipedia.org/wiki?curid=1633795", "title": "Shaun Harris", "text": "Carriera.\nNel 1988 corre con la Suzuki GSXR 750 R la prova neozelandese del campionato mondiale Superbike sul circuito di Manfeild, ritirandosi in gara 1 e non prendendo parte alla seconda gara.\nLa carriera di Harris \u00e8 per\u00f2 legata alle numerose partecipazioni al Tourist Trophy che si corre annualmente sull'isola di Man.\nIl suo debutto nella corsa risale al 1991, da l\u00ec in poi sar\u00e0 presente al via in altre undici edizioni fino all'anno 2007, che lo vede protagonista di un incidente durante la gara della classe Superstock, incidente che lo porta alla decisione di ritirarsi da quel tipo di competizione.\nIn totale, Shaun Harris ha partecipato a 42 corse al TT, ogni anno in diverse classi. Ha vinto due gare, entrambe nel 2003, nelle classi 600 e 1000 Sport Production, correndo in tutte e due le occasioni con moto della Suzuki.\nShaun Harris \u00e8 stato inoltre per cinque volte campione neozelandese in varie categorie ed ha corso, oltre che in Inghilterra, anche in Giappone, nel locale campionato delle Superbike."}
{"id": "1633816", "revid": "20768", "url": "https://it.wikipedia.org/wiki?curid=1633816", "title": "Decio Azzolini", "text": ""}
{"id": "1633817", "revid": "29244", "url": "https://it.wikipedia.org/wiki?curid=1633817", "title": "Mayakovskij", "text": ""}
{"id": "1633818", "revid": "2175", "url": "https://it.wikipedia.org/wiki?curid=1633818", "title": "Majakovsky", "text": ""}
{"id": "1633820", "revid": "453768", "url": "https://it.wikipedia.org/wiki?curid=1633820", "title": "Ugo Starace", "text": "Caratteristiche tecniche.\nEra centrocampista.\nCarriera.\nHa giocato con , Foggia, Salernitana (nella stagione 1936-1937 con 23 presenze ed un gol segnato contro il lecce alla 12\u00aa giornata), Nissena, , Macerata, Casertana e negli anni Trenta e Quaranta. Come allenatore il suo nome \u00e8 legato soprattutto alla , squadra che ha guidato per circa 10 anni a cavallo tra gli anni '50 e '60."}
{"id": "1633821", "revid": "767487", "url": "https://it.wikipedia.org/wiki?curid=1633821", "title": "Shir\u014d Hamaguchi", "text": "Ha lavorato per molti anime (cartoni animati) ed ha arrangiato molti brani di Final Fantasy. \nCompilations.\nGli arrangiamente erano nuovi, ad eccezione di \"Liberi Fatali\" e \"Ending Theme\" i quali erano tracce originali di Final Fantasy VIII.\nOrchestral tracks from the Final Fantasy IX FMV sequences."}
{"id": "1633822", "revid": "110157", "url": "https://it.wikipedia.org/wiki?curid=1633822", "title": "Musei scientifici di Villa Vitali", "text": "I musei scientifici di Fermo sono ubicati nella citt\u00e0 di Fermo nelle Marche.\nFino al 2018, dopo lo spostamento nella nuova sede di Palazzo Paccaroni, nel centro cittadino, erano ospitati all'interno della Villa Vitali, realizzata nel 1827 come sede nobiliare ottocentesca, costruita su tre livelli e poi rimaneggiata alla fine dell'Ottocento. Eretta in un luogo in cui sorgeva un tempio sacro, nel novecento fu il conte fermano Barnaba Vitali che, per mantenere la sua originale funzione religiosa, fece edificare all'interno della villa una cappellina, le cui pareti sono decorate con le storie di San Francesco di Paola. La stessa cappellina fu parrocchia di quartiere fino agli anni sessanta. Successivamente la villa fu acquisita dal comune di Fermo e adibita per ospitare le collezioni scientifiche della citt\u00e0.\nMuseo di apparecchi fotografici.\nDal 2002 i Musei scientifici fermani custodiscono la collezione di macchine fotografiche donata al Comune dall'ambasciatore Alfredo Matacotta Cordella. La donazione \u00e8 stata fatta in ricordo del fotografo fermano Nicola Cordella, attivo nella seconda met\u00e0 dell'ottocento. La collezione comprende molte decine di macchine fotografiche del secolo scorso. Particolarmente importante la raccolta di quattordici Rolleiflex biottiche che vanno dai primi anni trenta agli ultimi modelli degli anni sessanta. Sono presenti inoltre numerose Leica e una rara Contaflex degli anni trenta corredata da numerosi accessori e obiettivi contenuti in una valigetta di cuoio originale. Fanno parte della donazione anche accessori fotografici come esposimetri, bacinelle di sviluppo, telemetri, flash ed un ingranditore Durst 6x6. \nCompleta la collezione una dotazione di libri sulla fotografia. "}
{"id": "1633824", "revid": "124839050", "url": "https://it.wikipedia.org/wiki?curid=1633824", "title": "Angelo Marinucci", "text": "Biografia.\nAnni di formazione.\nAngelo Marinucci nacque a Roma in Borgo Pio e studi\u00f2 presso il liceo Artistico di via Ripetta dove conobbe Duilio Cambellotti e Corrado Cagli.\nNel 1929 si iscrisse alla facolt\u00e0 di architettura dell'Universit\u00e0 degli Studi di Roma (tra i suoi insegnanti Foschini e Marino) e nel 1938 si laure\u00f2 con una tesi su un progetto per il \"Palazzo delle Preture Riunite di Roma\". Marcello Piacentini, che presiedeva la commissione, gli offr\u00ec di lavorare nel proprio studio. \nTra il 1929 ed il 1930 frequent\u00f2 una filodrammatica romana, sezione della Societ\u00e0 Operaia di Mutuo Soccorso San Gioacchino in Borgo Santo Spirito, e recit\u00f2 in vari ruoli in alcune commedie. \nAncora studente collabor\u00f2 con vari architetti, tra i quali Gio Ponti e Ludovico Quaroni.\nDal 1933 al 1938 collabor\u00f2 con lo studio Pilotti con diversi progetti per opere pubbliche (edificio del Regio Istituto di Assicurazioni ad Ascoli Piceno, palazzo di giustizia e sacrario dei Martiri Fascisti a Novara, palazzo di giustizia, palazzo del comune, palazzo del governo e regio liceo scientifico a Pescara, palazzo del consiglio provinciale e di economia corporativa a Teramo e palazzo comunale di Pesaro). In occasione dell'inaugurazione del Sacrario dei Martiri Fascisti di Novara, il 28 ottobre 1934, Marinucci ricevette i personali complimenti dell'allora capo del Governo Benito Mussolini.\nAttivit\u00e0.\nCon Ludovico Quaroni, tra il 1933 e il 1934, realizz\u00f2 alcuni studi di villini per il lungomare di Ostia, e, sempre ad Ostia, realizz\u00f2 una stazione di servizio sulla Strada statale 8 Via del Mare ed un villino.\nCon l'ing. Bigi progett\u00f2 un asilo nido per l'O.N.M.I. ed una palazzina popolare sulla via Aurelia, adottando una soluzione innovativa che prevedeva l'eliminazione dei corridoi a favore dell'ampiezza e del numero dei vani.\nFrequenta la filodrammatica \"Giovanni Giraud\", sezione della Societ\u00e0 Operaia di Mutuo Soccorso San Gioacchino in Borgo Santo Spirito a Roma, dove realizz\u00f2 la grafica di alcune locandine e recit\u00f2 in alcune commedie. In quel periodo conobbe Gio Ponti e nel 1936 collabor\u00f2 per l'allestimento, nella Citt\u00e0 del Vaticano, dell'Esposizione Mondiale della Stampa Cattolica ottenendo la fiducia di Ponti.\nNel dopo guerra oper\u00f2 nel campo dell'architettura dell'urbanistica e dell'arredamento. A Roma realizz\u00f2 il quartiere delle Grazie (1950-1956). Realizz\u00f2 per conto di Giovanni Amati il cinema Golden, nel 1947.\nSopravvissuto al bombardamento del 19 luglio 1943 sul quartiere San Lorenzo espresse in alcuni acquerelli le devastazioni subite dalla basilica di San Lorenzo fuori le mura.\nFu libero docente all'Universit\u00e0 di Roma e insegn\u00f2 per anni nei corsi di disegno dal vero, prima con Fausto Vagnetti e poi con Luigi Vagnetti, presso la facolt\u00e0 di architettura.\nFu membro dell\"Accademia Legion d'Oro\", dell\"Accademia il Tetradramma\", dell\"Accademia - Burckhardt Akademie\" di Roma, dell\"Accademia d'Italia\" di Salsomaggiore, dell\"Accademia Internazionale Acquerellisti\" di Milano e dell\"Accademia Araldica - Il Marzocco\" di Firenze.\nMostre.\nPersonali.\nTra il 1976 ed il 1991 espose i suoi lavori all'Accademia Tiberina di Roma, alla Galleria Il Nettuno di Bologna, al Chiostro della Basilica S. Lorenzo a Firenze, a Palazzo Barberini a Roma, al Foyer des Artistes a Roma, alla galleria Studio 75 a Roma, alla Galleria CIDA a Roma ed alla facolt\u00e0 di architettura La Sapienza di Roma\nCollettive.\nPartecip\u00f2 a numerose mostre collettive a partire dal 1957, tra queste prima e seconda Biennale sarda, quarta Biennale d'Arte Sacra, Extempore di Olbia, Extempore di Montecatini, Prima Mostra \"Arte e Cultura\" di Tivoli, IV Quadriennale d'arte figurativa di Napoli, Modenarte, Salone Biblioteca Comunale di Modena, \"Il Macchiavello\" di Firenze, \"Cento acquerellisti\" a Roma, Mostra itinerante in U.S.A. Prima Rassegna internazionale dell'acquerello a Minori.\nLavori.\nDal 1926 al 1992 produsse numerosi lavori con varie techniche pittoriche (acquerelli, xilografie, disegni a china e matita, disegni a penna biro seppia ed altre), tra questi \"Basi del colonnato di San Pietro\", \"Locandina di spettacolo teatrale\", \"Dalie rosse\", \"Roma: S.S. Trinit\u00e0 dei Monti\", \"Con mia madre\", \"Assisi - Vicolo San Lorenzo\", \"La giovane poetessa Liaty\", \"Bilancione a Pescara\", \"Il cipresso in Toscana\", \"Omaggio a Corrado Cagli\", \"Castel S. Angelo, il pozzo delle fucilazioni\", \"Modella in riposo\", \"Riposo contemplativo\", \"Giovanni Paolo II nella Via Crucis\", \"Ulivo di Puglia\", \"Masseria S. Oreste\", \"Autunno nel castagneto\" e \"Sogno\".\nCome scultore produsse un bronzo,\"Maria Cristina\", ed una terracotta, \"Roberto\".\nCome architetto, tra il 1929 ed il 1971, fu attivo sia nell'edilizia privata sia in quella pubblica. Suoi furono, ad esempio, oltre ai lavori gi\u00e0 citati, il progetto del Villino Sacchi alla Madonna del Riposo in Roma, il progetto di ampliamento e ristrutturazione del Santuario del Divino Amore ex Castel di Leva - Roma, il Progetto dell'edificio del R. Istit. Assicur. ad Ascoli Piceno, il Progetto di allestimento della \"Esposizione Mondiale Stampa Cattolica\" in Vaticano (in collaborazione con Gio Ponti), il progetto del convento dei Frati Olivetani a Tivoli (Roma), alcuni progetti di cappelle e monumenti funerari al Cimitero monumentale Verano di Roma e ai Cimiteri di Ascoli Piceno e Frosinone, il progetto della Casa del Fascio a Ussita, il progetto di ristrutturazione del Teatro in via S. Stefano del Cacco (poi Teatro Flaiano) in Roma, il progetto della sistemazione a verde del giardino della Villa Segr\u00e9 a Tivoli, il progetto di ampliamento e ristrutturazione della Chiesa e del Convento nell'Orfanatrofio \"Cuore Immacolato di Maria\u201d a Collalto Sabino e il progetto della Chiesa di San Raffaele a Rieti.\nTra il 1937 ed il 1961 lavor\u00f2 a varie lottizzazioni nella zona di Roma, sulla nuova via Aurelia, in via Tommasini, in zona Acquatraversa (Monte Mario), nella zona compresa tra via Marmorata e p.zza Santa Maria Liberatrice, nel quartiere delle Grazie, in localit\u00e0 Mostacciano e nella zona di Tor di Quinto e sulla via Cassia. Ha lavorato anche a Monte S. Angelo (Terracina).\nTra il 1936 ed il 1984 lavor\u00f2 agli interni di numerosi esercizi commerciali romani."}
{"id": "1633829", "revid": "1305772", "url": "https://it.wikipedia.org/wiki?curid=1633829", "title": "Contea di Jasper", "text": "Contea di Jasper o Jasper County \u00e8 la denominazione delle seguenti contee degli Stati Uniti:"}
{"id": "1633831", "revid": "122656451", "url": "https://it.wikipedia.org/wiki?curid=1633831", "title": "Preferenza di legge", "text": "La preferenza di legge, nell'ambito del diritto italiano e in particolare nella disciplina dei concorsi per la selezione del personale nella pubblica amministrazione italiana, indica un principio giuridico in base al quale taluni candidati godano di posizione preferenziale a parit\u00e0 di merito nei criteri selettivi stabiliti dal bando di concorso.\nEssa indica anche uno dei criteri interpretativi dell'operatore giuridico, laddove egli dovr\u00e0 sempre preferire la fonte normativa primaria (e atti equiparati) a quelle di tipo secondario come, ad esempio, i regolamenti.\nDisciplina.\nLa materia \u00e8 disciplinata dal Decreto del Presidente della Repubblica 9 maggio 1994, n. 487 e successive modifiche e integrazioni. In base al combinato disposto di tali norme, tali situazioni possono essere riassunte come segue:\nA parit\u00e0 di merito e di titoli la preferenza di cui sopra \u00e8 determinata, secondo l'ordine indicato:"}
{"id": "1633832", "revid": "1305772", "url": "https://it.wikipedia.org/wiki?curid=1633832", "title": "Contea di Lancaster", "text": "Contea di Lancaster o Lancaster County \u00e8 la denominazione delle seguenti contee degli Stati Uniti:"}
{"id": "1633834", "revid": "830939", "url": "https://it.wikipedia.org/wiki?curid=1633834", "title": "Caifei He", "text": ""}
{"id": "1633836", "revid": "1305772", "url": "https://it.wikipedia.org/wiki?curid=1633836", "title": "Contea di Laurens", "text": "Contea di Laurens o Laurens County \u00e8 la denominazione delle seguenti contee degli Stati Uniti:"}
{"id": "1633847", "revid": "125479152", "url": "https://it.wikipedia.org/wiki?curid=1633847", "title": "Luca Cerchiari", "text": "Biografia.\nLaureato in Musicologia al DAMS dell'Universit\u00e0 di Bologna, ha conseguito il PhD in Etnomusicologia a Graz e il Cambridge Proficiency in English; ha frequentato anche il Conservatorio di Milano e il DES, Universit\u00e0 Bocconi di Milano. \nSi occupa di musica americana, incluso il musical teatrale e cinematografico, di discografia e di formazione per l'industria musicale (comunicazione, produzione e gestione). Dirige dal 2014 il Master universitario di primo livello in \"Editoria e produzione musicale\" presso l'Universit\u00e0 IULM di Milano. Ha insegnato \"Civilt\u00e0 musicale afro-americana\"all'Universit\u00e0 di Torino e Padova(1997-2015) e insegna \"Storia della musica pop e jazz\" nel corso di laurea triennale in \"Arti, spettacolo, eventi culturali\" all'Universit\u00e0 IULM di Milano. Ha insegnato e tenuto conferenze anche presso le Universit\u00e0 di Genova, Pavia, Milano-Bocconi, Verona, Udine e Torino, nonch\u00e9 in Francia, Germania, Austria, Ungheria, Polonia, Belgio, Svizzera, Slovacchia e Stati Uniti. \u00c8 stato attivo anche come organizzatore concertistico, produttore discografico e critico musicale. Nel 1987 ha ideato i \"Civici corsi di jazz e per operatori musicali\" (Comune di Milano, Associazione Musica Oggi). Dal 1992 al 2001 ha ideato e gestito corsi di formazione professionale (5.200 ore totali) per Regione Lombardia-Comunit\u00e0 Economica Europea nell'ambito dei rapporti fra musica, comunicazione e industria culturale. Ha fondato e diretto l'Istituto superiore di musicologia di Milano, l'Archivio internazionale del disco di Milano e la Fonoteca dell'Universit\u00e0 di Padova. Come consulente editoriale ha prodotto circa 40 LP e CD (per le etichette Durium, Carosello, Dire, Emi, Dischi della Quercia, Musica Jazz). Autore e curatore di una ventina volumi in italiano, ha pubblicato come curatore nel 2012 negli Usa (per Northeastern University Press) il libro \"Eurojazzland\", in partnership con La Sorbona di Parigi e l'Universit\u00e0 di Graz. Collabora o ha collaborato a RadioRai, Radio svizzera italiana e tedesca e alla KXPR di San Francisco e a quotidiani e settimanali(tra cui \"Il Sole24Ore\", \"Il Corriere del Ticino\", \" L'Osservatore\", dove tiene una rubrica settimanale di recensioni) e riviste, tra le quali \"Forum Italicum\", \"Gradiva\", \"Eunomio\", \"Amadeus \", \"La Rassegna musicale Curci\". \u00c8 membro del Comitato Scientifico della rivista \"Musicologica\", Universit\u00e0 Comenius di Bratislava, Slovacchia. Suoi saggi e articoli sono pubblicati in volumi scientifici internazionali in inglese, francese o tedesco: Francia 1983, Germania 1987, Austria 2001 e 2007, Svizzera 2017 e 2020, Usa 2009, 2011 e 2012, 2015 (tra l'altro da Oxford University Press). \u00c8 ideatore e co-curatore della Mostra \"Un secolo di jazz. La creativit\u00e0 estemporanea\" e del relativo catalogo Skira (Max Museo, Chiasso, marzo-aprile 2017). Dirige dal 2019 la collana internazionale di saggi \"Musica contemporanea\" per le edizioni Mimesis.\nOpere.\nHa promosso inoltre l'edizione italiana di quattro classici della musicologia statunitense:"}
{"id": "1633850", "revid": "1305772", "url": "https://it.wikipedia.org/wiki?curid=1633850", "title": "Contea di Oconee", "text": "Contea di Oconee o Oconee County \u00e8 la denominazione delle seguenti contee degli Stati Uniti:"}
{"id": "1633853", "revid": "122442712", "url": "https://it.wikipedia.org/wiki?curid=1633853", "title": "Gallesano", "text": "Gallesano (in croato Gali\u017eana) \u00e8 una localit\u00e0 istriana, principale frazione del comune di Dignano d'Istria. Si trova 5 chilometri a nord di Pola, al cui comune \u00e8 stata storicamente legata.\nLa borgata ha avuto un carattere spiccatamente agricolo, ma la vicinanza con la citt\u00e0 di Pola ha progressivamente determinato un forte pendolarismo, in origine soprattutto operai dei cantieri navali.\nOrigini del nome.\nFondata dai romani con il nome di Gallicianum, nel 1150 il nome cambia in Galisanum, e poi in Golisani. Nel 1303 viene citato il nome di Calisanum. Sotto venezia si afferma il nome Gallesano e nel 1945 viene chiamata per la prima volta nella sua storia \"Gali\u017eana - \u0413\u0430\u043b\u0438\u0436\u0430\u043d\u0430\" (in serbocroato). Dal 1991, anno in cui venne adottata la lingua croata viene riconosciuto il bilinguismo a livello comunale croato-italiano \"Gali\u017eana-Gallesano\".\nStoria.\nGallesano, abitato gi\u00e0 dall'era preistorica, fu possedimento Romano.\nNel IX secolo, Gallesano passa sotto l'amministrazione dei vescovi polesi e nel 1300 diventa un possedimento dei patriarchi di Aquileia. Successivamente il paesino segue le sorti dell'Istria: prima veneziana, poi asburgica e nel 1918 Italiana. Lo sviluppo economico della cittadina inizia nel 1876 con la costruzione della ferrovia Pola-Trieste, la quale passava per Gallesano. Nel 1943 fu occupata dai tedeschi ed inserita nella zona d'operazioni del Litorale adriatico, e nel 1945 fu occupata ed annessa alla Repubblica Socialista Federale di Jugoslavia. Ci\u00f2 porto pi\u00f9 della met\u00e0 della popolazione residente a Gallesano ad intraprendere la strada dell'esodo. Nel 1991, in seguito alle guerre tra le repubbliche interne alla Jugoslavia, diventa parte della Repubblica croata.\nSociet\u00e0.\nEvoluzione demografica.\nIl censimento austriaco del 1910 registrava nel comune catastale di Gallesano 2581 abitanti, tra i quali 1999 italiani e 444 serbocroati.\nLingue e dialetti.\nCaratteristica peculiare di buona parte degli abitanti, sino alla fine degli anni quaranta per la maggioranza italiani, \u00e8 che ancora oggi utilizzano correntemente la lingua italiana e la lingua veneta. Viene ancora parlata dagli anziani e compresa da molti la variet\u00e0 locale della lingua istriota (l'antica lingua romanza un tempo parlata in tutta l'Istria meridionale). Al censimento del 1991 il 60,0% degli abitanti si \u00e8 dichiarato madrelingua italiana, il 17,5% croata, l'11,10% bosniaca, il 4,40% serba e 1,60% albanese.\nEtnie.\nComunit\u00e0 degli italiani.\nLa Comunit\u00e0 degli italiani a Gallesano, istituita nel 1948, \u00e8 intitolata ad Armando Capolicchio e conta 738 iscritti su 1501 cittadini, vale a dire il 49,16% della popolazione totale.\nPresidente della comunit\u00e0 \u00e8 Diriana Delcaro Hrelja e vicepresidente \u00e8 Pietro Demori. La comunit\u00e0 ha sede in via Michele della Vedova 67."}
{"id": "1633856", "revid": "124005137", "url": "https://it.wikipedia.org/wiki?curid=1633856", "title": "San Justo (Buenos Aires)", "text": "San Justo \u00e8 una citt\u00e0 dell'Argentina, capoluogo del partido di La Matanza, nella provincia di Buenos Aires. \u00c8 uno dei principali centri dell'area sud-occidentale della conurbazione della Grande Buenos Aires. \nGeografia.\nSan Justo \u00e8 situata a 25 km a sud-ovest della capitale argentina Buenos Aires.\nStoria.\nLa citt\u00e0 fu fondata il 26 dicembre 1856 quando gli eredi del proprietario Justo Villegas donarono al magistrato Lino Lagos dei terreni sui far sorgere il capoluogo del partido di La Matanza. Su proposta della famiglia Villegas la sito fu chiamato San Justo. Nei decenni successivi l'economia locale rimase fortemente vincolata all'agricoltura e all'allevamento.\nTra gli anni quaranta e gli anni cinquanta del XX secolo San Justo divenne un importante centro industriale. Alla fine degli anni ottanta, con la dismissione e la chiusura di diversi impianti, l'economia locale fu fortemente ridimensionata, mentre in alcune aree abbandonate sorsero grandi \"bidonville\".\nCultura.\nIstruzione.\nUniversit\u00e0.\nLa citt\u00e0 \u00e8 sede della Universit\u00e0 Nazionale di La Matanza.\nInfrastrutture e trasporti.\nLa principale arteria di comunicazione di San Justo \u00e8 la strada nazionale 3.\nSport.\nLa principale societ\u00e0 calcistica locale \u00e8 il Club Almirante Brown, il cui stadio, il Fragata Presidente Sarmiento \u00e8 situato nella vicina localit\u00e0 di Isidro Casanova. Dal 1983 gioca a San Justo il Club Social y Deportivo Liniers che disputa le sue partite interne nello stadio Juan Antonio Arias."}
{"id": "1633862", "revid": "6923", "url": "https://it.wikipedia.org/wiki?curid=1633862", "title": "Fiat SB4 Eldridge &quot;Mefistofele&quot;", "text": "La Fiat SB4 Eldridge, meglio conosciuta come \"Mefistofele\", \u00e8 un'automobile da competizione, pensata per la conquista di record velocistici e realizzata, nel 1924, da Ernest Eldridge. La vettura \u00e8 conservata nel Centro Storico Fiat di Torino.\nIl contesto.\nNel 1922 il pilota John Duff stava gareggiando sul circuito di Brooklands, nella contea di Surrey, al volante di una vecchia Fiat SB4 del 1908 ormai al termine della propria carriera agonistica.\nDurante la competizione uno dei cilindri esplose con violenza inaudita, tanto che lo stesso si liber\u00f2 dal vincolo dell'albero motore e, distrutta la testata, prese il volo portando con s\u00e9 il cofano e varie parti dell'automobile.\nIl rottame venne acquistato da Ernest Eldridge con l'intenzione di farne una vettura da record, seguendo proprie fantasiose intuizioni, coerenti con la filosofia pionieristica del tempo che, almeno nel settore delle competizioni, sarebbe sopravvissuta per diversi altri decenni.\nLa realizzazione.\nEldridge pens\u00f2 di installare a bordo della SB4 un propulsore aeronautico, impresa che aveva gi\u00e0 tentato installando un motore 20 litri su un'Isotta Fraschini. L'impresa and\u00f2 a vuoto, poich\u00e9 durante il tentativo di record fu costretto a fermarsi sulla soglia dei 163\u00a0km/h. Questa volta fu scelto un Fiat A.12 a sei cilindri in linea, dalla cilindrata di cm\u00b3, dotandolo di varie migliorie al sistema di alimentazione, allo scopo di raggiungere la potenza di 320 CV.\nEssendo quel propulsore troppo lungo per essere ospitato sotto il cofano dalla \"SB4\", si provvide ad allungare il telaio utilizzando parti strutturali prelevate dai rottami di un autobus.\nLa carrozzeria benefici\u00f2 dell'allungamento, risultando particolarmente filante e con una gradevole rastrematura della coda. Per il resto, l'impostazione tecnica rimase quella della primigenia \"SB4\" con trasmissione finale a doppia catena e freni posti unicamente sull'asse posteriore, che peraltro non agivano direttamente sulle ruote, ma sul differenziale, il che rendeva difficoltoso il suo arresto.\nIl record.\nNel luglio del 1924, per battere il record mondiale di velocit\u00e0 sul km lanciato, si presentarono ad Arpajon la squadra Ren\u00e9 Thomas con la Delage, accreditata di 350 CV, e quella di Ernest Eldridge, con la Fiat SB4 Eldridge che, dal pubblico francese, venne subito ribattezzata Mefistofele, a causa del baccano infernale prodotto dall'enorme motore aeronautico con scarichi liberi.\nNonostante i pericolosi serpeggiamenti - causati dall'inadeguatezza di telaio, sospensioni e pneumatici alla potenza sviluppata - Eldridge riusc\u00ec a portare la \"Mefistofele\" alla velocit\u00e0 di 230,55 km/h, ovvero oltre il precedente record.\nDietro reclamo della squadra avversaria, tuttavia, la prestazione non venne omologata in quanto la \"Mefistofele\" era sprovvista della retromarcia, come invece prevedeva il regolamento. Inoltre, il giorno seguente, Ren\u00e9 Thomas riusc\u00ec a portare la propria Delage V12 alla velocit\u00e0 di 230,63\u00a0km/h; record che, questa volta, venne regolarmente omologato.\nIl primato dur\u00f2 appena sei giorni, il tempo strettamente necessario ad Eldridge per una migliore messa a punto del motore e per aggiungere un marchingegno che permettesse alla sua vettura una minimale retromarcia. Ripresentatasi sul rettifilo della Route d'Orl\u00e9ans, 12 luglio 1924, la \"Mefistofele\" innalz\u00f2 nuovamente il record mondiale di velocit\u00e0 a 234,97\u00a0km/h. Fu l'ultimo primato mondiale sul chilometro lanciato ad essere conseguito su una strada pubblica.\nGli anni successivi.\nNei mesi successivi Eldridge partecip\u00f2 con la Mefistofele ad alcune altre gare automobilistiche, finch\u00e9 nel 1925 decise di vendere l'auto al pilota francese LCGM Le Champion.\nIn seguito a un restauro il colore nero originale \u00e8 stato sostituito dal rosso corsa caratteristico delle auto italiane, e l'auto \u00e8 oggi esposta al Centro storico Fiat di Torino. Ancora oggi non \u00e8 stato possibile capire con esattezza il tipo di marchingegno che consentiva alla vettura di fare retromarcia durante la gara di Arpajon, dal momento che questo non \u00e8 pi\u00f9 presente nella vettura esposta al museo."}
{"id": "1633867", "revid": "1318658", "url": "https://it.wikipedia.org/wiki?curid=1633867", "title": "Colonia Caroya", "text": "Colonia Caroya \u00e8 una citt\u00e0 argentina della Provincia di C\u00f3rdoba, nel dipartimento Col\u00f3n, a 50\u00a0km dalla capitale provinciale C\u00f3rdoba. \u00c8 un importante centro turistico della provincia, sviluppatosi ai bordi della Avenida San Mart\u00edn, una arteria stradale lunga 13 chilometri bordeggiata da platani centenari (la maggior strada di questo tipo in tutto il paese).\nColonia Caroya ha una superficie di 75,45 chilometri quadri, dei quali 5,75 relativi alla zona urbana, e conta circa 20.000 abitanti. Ha un indice di crescita demografica del 7% annuo, che la rende una delle localit\u00e0 pi\u00f9 in crescita della provincia di C\u00f3rdoba.\nStoria.\nIl nucleo della fattoria di Caroya (una \"estancia\", cio\u00e8 un grande possedimento agricolo), fondata dai Gesuiti nel XVII secolo fu il luogo scelto dai primi immigrati friulani e di altre provincie del Veneto (Vicenza, Treviso e Belluno) nel 1878 e da qui si \u00e8 originata la Colonia Caroya.\nCaroya fu il primo stabilimento rurale organizzato dalla Compagnia di Ges\u00f9 nel 1616, nel 1661 fu acquistato da Ignacio Duarte Quir\u00f3s, fondatore del Colegio Convictorio de Monserrat, dondandola in seguito per la realizzazione di una struttura educativa e residenziale per le vacanze.\nFra il 1814 e il 1816 divenne una fabbrica di armi bianche per l'Esercito del Nord, durante la guerra per l'indipendenza argentina. Nel 1854 la propriet\u00e0 pass\u00f2 al governo che, sotto la presidenza di Nicol\u00e1s Avellaneda, fu data in concessione per costituire una colonia di immigrati provenienti dal Friuli, cosicch\u00e9 le strutture funzionarono da albergo per ospitare gli immigrati fino alla costruzione delle case che dettero origine alla cittadina attuale.\nLa fattoria (Estancia Jesu\u00edtica Caroya) comprende la Residenza, un ampio chiostro centrale, una piccola cappella di pietra dedicata a Sant'Ignazio di Loyola, il \"perchel\" (deposito di cuoio, lana e grano), il lago artificiale (\"embalse\") Tajamar, le rovine del mulino e i canali.\nLa fattoria \u00e8 stata dichiarata dall'UNESCO Patrimonio dell'umanit\u00e0.\nPopolazione.\nA Colonia Caroya risiedono 16.168 abitanti (Indec , 2010), che rappresenta un aumento del 17% rispetto ai 13.806 abitanti (Indec , 2001) del censimento precedente. Forma un agglomerato urbano con la citt\u00e0 di Jes\u00fas Mar\u00eda, chiamata Jes\u00fas Mar\u00eda - Colonia Caroya , che conta 47.770 abitanti (Indec , 2010).\nEconomia.\nLa citt\u00e0 di Caroya si caratterizza per i suoi eccellenti prodotti alimentari artigianali o quasi artigianali come i salami, codeguines / codeghini derivati dei cotechini, e dolci e vini (molte volte elaborati per fattorie cooperative).\nFolklore.\nOgni anno la citt\u00e0 di Caroya diviene la capitale del \u201dFriuli nel mondo\u201d, ed \u00e8 sede d\u2019importanti feste che ricreano le tradizioni degli immigranti italiani. A febbraio si svolge la \u201cFesta nazionale dell\u2019orto-frutticoltura\u201d, a marzo la \u201cFesta provinciale della vendemmia\u201d e la \u201cFesta nazionale della sagra\u201d, a luglio la \u201cFesta dei cibi tipici Caroyensi\u201d e a ottobre la \u201cFesta provinciale del salame casereccio\u201d.\nMonumenti.\nSu Corso Generale San Mart\u00edn vi \u00e8 il \"Monumento all'Immigrante\" inaugurato nel 1978, nel centenario della fondazione della citt\u00e0. Il gruppo scultoreo rappresenta una coppia di coloni italiani, mentre scrutano l\u2019orizzonte della terra argentina.\nLa chiesa parrocchiale, dedicata alla Vergine Maria Madre di Montserrat, patrona di Colonia Caroya, fu inaugurata nel 1896.\nCultura.\nA Colonia Caroy \u00e8 presente il Museo Permanente della Friulanit\u00e0 di C\u00f3rdoba appartenente al Centro Friulano di Colonia Caroya."}
{"id": "1633876", "revid": "767487", "url": "https://it.wikipedia.org/wiki?curid=1633876", "title": "Nenad Maslovar", "text": "Carriera.\nDebutta da professionista nel 1987 con lo Spartak Subotica, ma dopo tre stagioni di buon livello, viene ingaggiato dal Vele\u017e Mostar dove gioca per due stagioni.\nAll'inizio del campionato 1992-1993 si trasferisce alla Stella Rossa di Belgrado con cui vince la Coppe di Jugoslavia 1993.\nNel 1994 si trasferisce in Giappone allo JEF United Ichihara Chiba dove rimane fino al 1998 prima di chiudere la carriera con l'Avispa Fukuoka."}
{"id": "1633881", "revid": "767487", "url": "https://it.wikipedia.org/wiki?curid=1633881", "title": "Il segreto della spada", "text": "Il segreto della spada, anche conosciuto come He-Man e She-Ra - Il segreto della spada \u00e8 un film statunitense del 1985 prodotto dalla Filmation. Bench\u00e9 distribuito prima che la serie \"She-Ra, la principessa del potere\" cominciasse, il film \u00e8 una riedizione dei primi cinque episodi del cartone animato con piccoli cambiamenti. Il film \u00e8 il primo prodotto cinematografico ispirato da una linea di giocattoli, ha infatti battuto sul tempo \"Gli orsetti del cuore\" che debuttarono nel cinema con il loro primo film esattamente una settimana dopo.\nTrama.\nAd Eternia, nel castello di Grayskull, la maga Sorceress ha un sonno agitato; dopo aver avuto degli orribili incubi, svegliandosi, si accorge della spada emersa dagli oscuri anfratti delle antiche mura; la quale volteggia nell'aere aprendo un corridoio dimensionale fino a quel momento chiuso, prima di cadere a terra. Sorceress, custode del castello ed esperta maga, ha capito perfettamente cosa sia accaduto, ma rimane profondamente sorpresa.\nIn seguito a questo fatto convoca Adam, principe di Eternia e depositario del potere di trasformarsi in He-Man, l'uomo pi\u00f9 forte dell'universo, per affidargli una missione: attraversare il portale e trovare la persona per la quale quella spada, cos\u00ec simile alla sua Spada del Potere, \u00e8 destinata. Sorceress nega ogni spiegazione ad Adam, timorosa di influenzarlo, e lo osserva partire verso un mondo parallelo. Adam va a finire nel mondo di Etheria, e si scontra subito con il regime autoritario degli Horde; per evitare la cattura aderisce alla \u201cGrande ribellione\u201d, organizzazione animata da grandi ideali e da piccole forze: se alla loro prima battaglia non fossero intervenuti He-Man e Battle-Cat i ribelli sarebbero stati infatti tutti catturati, mentre sono i campioni di Hordak ad essere invece sbaragliati.\nTuttavia, proprio sul momento di vincere la battaglia, He-Man, che stava brandendo la Spada consegnatagli da Sorceress, viene distratto da una reazione della gemma nella spada, che gli mostra il volto del suo destinatario: sorprendentemente quello del suo attuale avversario, il capitano delle guardie Adora; colmo di stupore non si accorge del soldato alle sue spalle, che lo tramortisce e lo cattura.\nIn seguito He-Man, grazie anche all'aiuto dei ribelli, riesce a fuggire dalla prigione e si dirige verso il palazzo di Hordak, per apprenderne le debolezze e sventarne i piani; entrato facilmente si imbatte nuovamente in Adora, e cerca di convincerla ad abbandonare il male, ma ignora che ella \u00e8 ancora sotto l'influenza di un potente incantesimo che ne controlla la volont\u00e0. Nuovamente catturato, viene impiegato da Hordak per caricare le batterie di una sua nuova arma di distruzione; prosciugato della sua grande forza, He-Man cade stremato.\nAdora, durante il sonno, viene disturbata da una strana voce che la conduce nel luogo dove \u00e8 imprigionato He-Man. Qui Adora si trova faccia a faccia con una proiezione di Sorceress, che le racconta la verit\u00e0 sul suo triste passato: Adora \u00e8 la principessa di Eternia, nonch\u00e9 sorella gemella del principe Adam, rapita da Hordak quando era ancora in fasce. Dopodich\u00e9, Sorceress le dice di impugnare la misteriosa spada dello straniero e di invocare Grayskull: Adora alza quindi al cielo la sua Spada del Potere (la \"Sword of Protection\") e pronuncia le parole: \u201cPer l'onore di Grayskull\u2026 io sono She-Ra!\u201d; Adora, trasformandosi nella potente eroina She-Ra, libera suo fratello He-Man e insieme sventano i piani dinamitardi del malvagio Hordak.\nOramai la missione di He-Man \u00e8 conclusa, e, finalmente riuniti dopo tanti anni, Adam e famiglia possono finalmente abbracciare la ritrovata principessa; Adora per\u00f2 decide che \u00e8 Etheria la patria che ha pi\u00f9 bisogno della sua presenza e del suo intervento: per liberare la sua amata Etheria dall'oppressione di Hordak si schiera al fianco della \"Grande ribellione\", liberando assieme al fratello la regina Angella e il suo regno di Brightmoon, l'ultimo a essere caduto sotto il giogo di Hordak. Inizia cos\u00ec la sua lotta contro la tirannia degli Horde."}
{"id": "1633884", "revid": "125842965", "url": "https://it.wikipedia.org/wiki?curid=1633884", "title": "Stephen Flemmi", "text": "Considerato uno dei pi\u00f9 grandi criminali statunitensi, Flemmi era il braccio destro di James J. Bulger, capo della famigerata Winter Hill Gang, operante nella Boston meridionale. Cominciando nel 1965, Flemmi divenne uno dei primi criminali ricercati negli Stati Uniti.\nPrimi anni.\nFlemmi nasce a Roxbury, nel Massachusetts, il 9 giugno del 1935, figlio di immigrati italiani. Il padre, Giovanni Flemmi, era un muratore che aveva servito nell'esercito italiano durante la prima guerra mondiale, mentre la madre, Maria Irene Flemmi, era una casalinga.\nStephen serv\u00ec nell'esercito statunitense come paracadutista durante la Guerra di Corea. La stampa lo nomin\u00f2 in seguito \"The Rifleman\". Stephen e suo fratello Vincent Flemmi, cominciarono la carriera criminale conoscendo un malfattore portoghese-statunitense, Joseph Barboza, capo della Charlestown Mob. Barboza era anche un industriale venditore di cravatte che collaborava a sua volta con un'altra banda criminale di Somerville, Massachusetts.\nLa guerra contro gli irlandesi.\nNei primi anni sessanta, Flemmi partecip\u00f2 ad una guerra tra bande, nelle strade di Boston; collabor\u00f2 con la banda di James \"Buddy\" McLean, capo della Winter Hill Gang. Il malfattore traditore Bernard McLaughlin ordin\u00f2 di installare una bomba sotto la macchina di McLean, ma l'esplosione non coinvolse McLean; fu letale, invece, per molte altre persone: si crede che l'esplosione caus\u00f2 la morte di pi\u00f9 di 40 innocenti.\nDopo una serie di scontri, alcuni superstiti della Winter Hill Gang si convertirono con la cricca criminale di Barboza.\nNel 1965 Flemmi, durante gli anni di alleanza con Barboza, si fece arruolare segretamente nell'FBI, grazie all'agente Harold Rico, il quale riteneva che Flemmi avrebbe potuto dare all'agenzia informazioni preziose sulle bande di Boston. Flemmi, in realt\u00e0, ne approfitt\u00f2 per trovare membri importanti che, pur se da lui arrestati, avrebbe protetto fino alla loro scarcerazione.\nJimmy Bulger.\nNel 1967, James J. Bulger fu scarcerato dopo aver scontato una condanna di un anno e nove mesi per rapine in banca. Dopo aver lavorato alcuni anni come custode, si alle\u00f2 con la cricca criminale Killeen Gang di Donald Killeen. Dopo che Killeen fu assassinato dallo stesso Bulger, questi entr\u00f2 nella Winter Hill Gang, mediante la quale continu\u00f2 il suo scontro personale con la Mullen Gang di Patrick Nee e Paul McGonagle. La Winter Hill Gang ebbe la meglio, intascando anche molti soldi per le strade; presto Bulger conobbe Flemmi, e diventarono alleati.\nFlemmi continuava il suo doppio ruolo di agente e criminale, una posizione che presto fu ben inquadrata dall'agente John Connolly. Nel 1979, la Winter Hill Gang fu accusata di vari reati: gioco d'azzardo, minacce, ricatti, ecc. Flemmi e Bulger erano entrambi gi\u00e0 ricercati e proprio grazie a Connolly, \u00e8 stato possibile fermare definitivamente le varie truffe delle due bande; Bulger e Flemmi per\u00f2 riuscirono a sottrarsi dalle forze dell'ordine e si nascosero in una zona segreta di Boston.\nAltri delitti.\nTra il 1964 ed il 1985, Flemmi assassin\u00f2 tre persone nella stessa casa con l'aiuto di Bulger; le vittime furono Arthur Barrett nel 1980, il secondo fu John McIntyre nel 1983 e la terza fu Debbie Hussey anch'essa nel 1983.\nI tre corpi furono gettati in un burrone, presso Dorchester, Massachusetts.\nLa fine.\nNel 1991, l'FBI riusc\u00ec a fermare finalmente la Winter Hill Gang e, nel 1995, Flemmi e Bulger furono arrestati. Presto per\u00f2 furono rilasciati dopo aver collaborato con l'FBI. Il rilascio fu molto discusso ed infatti alcuni magistrati protestarono per questa decisione dell'FBI.Nel 2003 Flemmi \u00e8 stato condannato all\u2019ergastolo per omicidio plurimo che tutt\u2019ora sconta in una localit\u00e0 segreta sotto sorveglianza federale mentre Bulger \u00e8 stato arrestato, insieme alla sua storica compagna, Catherine Greig, il 23 giugno 2011 a Santa Monica, dove sono finiti i suoi 17 anni di latitanza."}
{"id": "1633888", "revid": "110157", "url": "https://it.wikipedia.org/wiki?curid=1633888", "title": "Arkadak", "text": "Arkadak (\u0410\u0440\u043a\u0430\u0434\u0430\u0301\u043a in Russo) \u00e8 una citt\u00e0 dell'Oblast' di Saratov, in Russia, situata sul fiume \"Bol'\u0161oj Arkadak\" vicino alla confluenza con il fiume Chop\u00ebr, 248\u00a0km ad ovest di Saratov. La citt\u00e0 \u00e8 stata fondata come villaggio nel 1721, conseguendo lo \"status\" di citt\u00e0 nel 1963."}
{"id": "1633899", "revid": "16066", "url": "https://it.wikipedia.org/wiki?curid=1633899", "title": "Sala dei Ritratti", "text": ""}
{"id": "1633901", "revid": "767487", "url": "https://it.wikipedia.org/wiki?curid=1633901", "title": "Slobodan Marovi\u0107", "text": "Carriera.\nDebutta da professionista nel 1984 con l'Osijek con cui gioca due stagioni, passando poi alla Stella Rossa di Belgrado, con cui vince tre campionati della RSF di Jugoslavia, una Coppa di Jugoslavia e la Coppa dei Campioni 1990-1991.\nNella stagione 1992 si trasferisce in Svezia, al titolo IFK Norrk\u00f6ping.\nChiude la carriera in Danimarca, al Silkeborg IF."}
{"id": "1633903", "revid": "287204", "url": "https://it.wikipedia.org/wiki?curid=1633903", "title": "Slobodan Marovic", "text": ""}
{"id": "1633913", "revid": "125684021", "url": "https://it.wikipedia.org/wiki?curid=1633913", "title": "Vol'sk", "text": "Vol'sk \u00e8 una citt\u00e0 dell'Oblast di Saratov, nella Russia europea, situata 147\u00a0km a nordest del capoluogo Saratov, sulla sponda destra del Volga, nella zona dove confluisce il fiume Bol'\u0161oj Irgiz, affluente del Volga.\nVenne fondata nel 1690 con il nome di Malykovka, e ha ricevuto lo status di citt\u00e0 nel 1780, anno in cui \u00e8 stata ribattezzata Volgsk. Nel corso del XIX secolo il nome si \u00e8 gradualmente trasformato in \"Vol'sk\".\nDopo la Rivoluzione Russa del 1917, Vol'sk divenne uno dei maggiori centri nella produzione del cemento ed \u00e8 capoluogo del Vol'skij rajon."}
{"id": "1633920", "revid": "138282", "url": "https://it.wikipedia.org/wiki?curid=1633920", "title": "Libero Riccardi", "text": ""}
{"id": "1633927", "revid": "110157", "url": "https://it.wikipedia.org/wiki?curid=1633927", "title": "Ichijinsha", "text": " \u00e8 una casa editrice giapponese fondata nell'agosto 1992 che pubblica libri, riviste e manga. Da ottobre 2016 \u00e8 diventata una sussidiaria di K\u014ddansha.\nNacque con il nome di \"Studio DNA\" con l'intento di modificare dei manga sh\u014dnen, ma nel gennaio 1998, lo Studio DNA divenne una compagnia pubblica con lo scopo di pubblicare materiale. Nel dicembre del 2001, nacque una compagnia chiamata \"Issaisha\", che pubblicava la rivista manga \"Monthly Comic Zero Sum\". Nel marzo del 2005 lo Studio DNA e la Issaisha si unirono nell'attuale compagnia \"Ichijinsha\"."}
{"id": "1633929", "revid": "201347", "url": "https://it.wikipedia.org/wiki?curid=1633929", "title": "Monthly Comic Zero Sum", "text": ""}
{"id": "1633931", "revid": "585241", "url": "https://it.wikipedia.org/wiki?curid=1633931", "title": "Alleanza Popolare dei Democratici Sammarinesi", "text": ""}
{"id": "1633932", "revid": "78273", "url": "https://it.wikipedia.org/wiki?curid=1633932", "title": "Alleanza Popolare dei Democratici Sammarinesi per la Repubblica", "text": ""}
{"id": "1633935", "revid": "114967444", "url": "https://it.wikipedia.org/wiki?curid=1633935", "title": "Trilogia qatsi", "text": "La trilogia qatsi \u00e8 un nome informale dato a tre film prodotti e diretti da Godfrey Reggio. Le musiche sono di Philip Glass.\nI titoli dei tre film sono parole della lingua hopi, nella quale \"qatsi\" significa \"vita\"."}
{"id": "1633940", "revid": "729019", "url": "https://it.wikipedia.org/wiki?curid=1633940", "title": "Enrico Zuddas", "text": "Biografia.\nNacque in Dolianova, una piccola cittadina del Cagliaritano. A diciannove anni si arruol\u00f2 volontario nell'Arma dei Carabinieri e nel 1930 gli fu affidato l'incarico di istruttore presso la Legione allievi carabinieri di Roma. Raggiunse il grado di brigadiere nell'aprile 1940 ed ottenne l'abilitazione quale carabiniere a cavallo.\nAll'atto dell'armistizio di Cassibile entr\u00f2 nel Fronte clandestino di resistenza dei carabinieri, dove si impegn\u00f2 subito in azioni particolarmente rischiose contro i tedeschi. Pochi giorni prima della liberazione della Capitale, il 29 maggio in piazza della Liberta', egli (che aveva il compito di scortare, con i carabinieri di Villanova Monteleone Salvatore Meloni ed Antonio Piras, il generale di brigata del genio Angelo Odone, capo di stato maggiore del Fronte della resistenza), accortosi tempestivamente che due agenti della polizia nazifascista stavano per catturare l'ufficiale, spar\u00f2 loro contro alcuni colpi di pistola ferendoli mortalmente; fu, a sua volta, gravemente ferito unitamente al carabiniere Meloni.\nTrasportato all'ospedale Santo Spirito di Roma, nonostante le cure ricevute il brigadiere spir\u00f2 il 9 giugno. Poco dopo questo tragico fatto di sangue, gli Alleati sarebbero entrati a Roma, liberandola."}
{"id": "1633945", "revid": "283141", "url": "https://it.wikipedia.org/wiki?curid=1633945", "title": "Wiener Blockfl\u00f6ten Ensemble", "text": "Il Wiener Blockfl\u00f6ten Ensemble \u00e8 stato un ensemble musicale austriaco di flauti dolci.\nIl gruppo.\nIl gruppo venne costituito a Vienna nel 1972 dal flautista Hans Maria Kneihs. L'ensemble si dedic\u00f2 all'esecuzione di un repertorio di musica rinascimentale, utilizzando strumenti con la tonalit\u00e0 impiegata in quell'epoca (con diapason 460 Hrz) .\nNel corso della loro attivit\u00e0, durata fino al 1985 quando il gruppo venne sciolto, l'ensemble si \u00e8 dedicato anche all'esecuzione di musica moderna e contemporanea. Fra i compositori che scrissero musica per loro figura anche Luciano Berio.\nDiscografia.\nFra le loro incisioni discografiche si ricorda:"}
{"id": "1633948", "revid": "767487", "url": "https://it.wikipedia.org/wiki?curid=1633948", "title": "Yael Naim", "text": "Canta in ebraico, francese e inglese ed \u00e8 divenuta famosa in Italia per le canzoni \"Far Far, New Soul \"e \"Life Can Be Easy.\"\nBiografia.\nNata a Parigi da genitori ebrei tunisini, Yael trascorre la propria infanzia in Israele a partire dall'et\u00e0 di 4 anni, trasferendosi poi con i suoi genitori a Ramat Hasharon, dove studia pianoforte e successivamente musica al Conservatorio Alon di Ramat Hasharon. Dopo aver cantato nella Israel Air Force Orchestra, ottiene una parte nel musical \"Les Dix Commandements\" e ha la possibilit\u00e0 di pubblicare il suo primo album, \"In a Man's Womb\", nel 2001. Nello stesso periodo canta anche il brano \"You Disappear\" per la colonna sonora del film \"Harrison's Flowers\".\nSuccessivamente, coadiuvata da David Donatien e Jon Reid, lavora al suo secondo album, che viene pubblicato nel 2007 e si chiama semplicemente \"Yael Naim\". L'album conquista la critica ed entra anche nella classifica degli album pi\u00f9 venduti in Francia, ma \u00e8 solo grazie al successo internazionale del singolo \"New Soul\" (scelto da Steve Jobs per lo spot pubblicitario del MacBook Air), che Naim ottiene l'attenzione del grande pubblico negli Stati Uniti, dove entra nella top ten della \"Billboard Hot 100\", e in Europa. La popolarit\u00e0 \u00e8 tale che nel 2008 Yael Naim \u00e8 ospite al Festival di Sanremo, dove canta la canzone \"New Soul.\" La tourn\u00e9e si fermer\u00e0 poi in Italia per un paio di spettacoli: uno al Rolling Stone di Milano e l'altro all'Auditorium Parco della Musica di Roma.\nNel 2009 la canzone \"Far Far\" viene scelta e usata per uno spot dell'Enel, mentre il brano inedito, \"Life Can Be Easy\", viene realizzato appositamente per gli spot del Mulino Bianco, costituendo quindi un jingle originale di propriet\u00e0 dell'azienda.\nIl terzo album della cantante, \"She Was a Boy\", \u00e8 stato pubblicato il 15 novembre 2010, dopo il singolo \"Go To The River\". Nello stesso anno Yael presta la voce come guest star al personaggio di Dorit nel sedicesimo episodio della ventunesima stagione de \"I Simpson\".\nIl 5 gennaio 2015 esce il quarto album, intitolato \"Older, \"trainato dal singolo \"Coward\"."}
{"id": "1633951", "revid": "1935652", "url": "https://it.wikipedia.org/wiki?curid=1633951", "title": "Bobone", "text": "I Bobone sono una famiglia italiana, citata in atti pubblici a partire dall'inizio dell'XI secolo, che vantava propriet\u00e0 nella Sabina e a Roma.\nStoria.\nLa pi\u00f9 antica notizia di un membro della famiglia Bobone risale all'anno 928 in cui Romano Bobone fu nominato cardinale diacono da Papa Leone VI.\nErano largamente presenti nelle cariche cittadine e soprattutto in quelle della Curia romana.\nDalla famiglia Bobone ebbe origine la famiglia Orsini. Orso di Bobone pu\u00f2 essere considerato come l'effettivo capostipite della famiglia degli Orsini.\nI suoi discendenti prenderanno il cognome \"de filiis Ursi\" solo nell'ultimo quarto del XIII secolo e il cognome Orsini diverr\u00e0 comune nel XIV secolo.\nPrima di allora i due cognomi sono spesso appaiati nei documenti come Orsini-Bobone e addirittura alcuni componenti alternano i cognomi, sottolineando in tal modo il prestigio e il potere di cui godeva il Casato dei Bobone, il cui membro pi\u00f9 prestigioso fu Giacinto Bobone eletto al Soglio Pontificio nel 1191 con il nome di Celestino III.\nGiacinto Bobone, figlio di Pietro, nacque nel 1106 circa in questa potente famiglia romana da un ramo della quale discesero poi gli Orsini. Per questo talvolta viene attribuito a questo papa il cognome \"\"Orsini\" o meglio \"Bobone Orsini\". Giacinto Bobone, alias Giacinto Bobone-Orsini, alias Giacinto Boccardi, mor\u00ec a Roma l'8 gennaio 1198. Celestino III cre\u00f2 cardinali due nipoti, Ugo e Nicol\u00f2, e, nel 1191, permise al cugino Giovanni, noto come Giangaetano, morto nel 1232, di consolidare la potenza territoriale del ramo \"Ursini\" della famiglia.\nDa Giangaetano in poi si perse il cognome Bobone ed i suoi figli vennero definiti \"de domo filiorum Ursi\"\" da cui per corruzione si trasform\u00f2 in Orsini."}
{"id": "1633955", "revid": "125213044", "url": "https://it.wikipedia.org/wiki?curid=1633955", "title": "Shailene Woodley", "text": "Acquistando notoriet\u00e0 per il ruolo di Amy Juergens nella serie televisiva \"La vita segreta di una teenager americana\" (2008-2013), ha ricevuto grandi consensi la sua interpretazione di Alexandra King in \"Paradiso amaro\" di Alexander Payne (2011), per il quale si \u00e8 aggiudicata un Independent Spirit Award e ha ricevuto una candidatura ai Golden Globe. In seguito ha vestito i panni di Beatrice \"Tris\" Prior in \"Divergent\" (2014), ' (2015) e ' (2016), trasposizioni cinematografiche della trilogia di romanzi di Veronica Roth. Nel 2017 ha recitato al fianco di Nicole Kidman e Reese Witherspoon nella miniserie TV \"Big Little Lies - Piccole grandi bugie\", interpretazione che le frutta una \"nomination\" agli Emmy Awards nella categoria \"miglior attrice non protagonista in una miniserie o film\".\nBiografia.\nPrimogenita di Lori Victor, una consulente scolastica, e Lonnie Woodley, un preside, nasce nella San Bernardino Valley, in California, dove vive insieme ai genitori e al fratello minore Tanner. I genitori in seguito si separeranno, durante l'adolescenza di Shailene. A cinque anni comincia a recitare guadagnandosi la sua prima parte nel mondo dello spettacolo nel 1999, quando viene scritturata per recitare un piccolo ruolo nel film TV \"Senza pap\u00e0\". In seguito partecipa a varie serie televisive, tra cui \"Senza traccia\", \"The District\", \"Crossing Jordan\" e anche in \"The O.C.\", dove reciter\u00e0 nella prima stagione la parte di Kaitlin Cooper, venendo poi sostituita da Willa Holland.\nRaggiunge il successo grazie al ruolo di Amy Juergens nella serie televisiva di ABC Family \"La vita segreta di una teenager americana\", di cui \u00e8 protagonista dal 2008. La serie ruota attorno alle vicende dell'adolescente Amy, alle prese con una gravidanza inaspettata a 15 anni e le ripercussioni che questo ha nella sua vita. Nel 2011 ottiene il suo primo ruolo importante per il cinema, partecipando al film \"Paradiso amaro\" di Alexander Payne, vincendo un Independent Spirit Awards e ricevendo una nomination ai Golden Globe 2012 come migliore attrice non protagonista. Nel 2012 viene scelta per interpretare il ruolo di Mary Jane Watson in \"The Amazing Spider-Man 2 - Il potere di Electro\", girando le sue scene nei primi mesi del 2013; a giugno, tuttavia, viene annunciato che le sue scene sono state tagliate dal film e che l'attrice comparir\u00e0 forse in eventuali seguiti.\nNel 2013 l'attrice recita in \"The Spectacular Now\" e soprattutto assume la parte della protagonista Beatrice \"Tris\" Prior nel film \"Divergent\", tratto dall'omonimo romanzo di Veronica Roth, accanto a Theo James. La pellicola, uscita nella primavera 2014, ha incassato 288 milioni di dollari in tutto il mondo. Shailene \u00e8 inoltre stata riconfermata come protagonista per i tre sequel del film: ', uscito nel 2015, e ', uscito nel 2016. L'uscita della seconda parte della saga \"Allegiant\", con il titolo \"\", era prevista per il 2017.\nNel 2014 recita nel film \"Colpa delle stelle\", tratto dall'omonimo romanzo di John Green, che vede l'attrice nei panni della protagonista Hazel Grace Lancaster accanto ad Ansel Elgort (Augustus), compagno di riprese anche in \"Divergent\". Nel 2015 viene candidata al premio BAFTA come migliore stella emergente. Nel 2016 \u00e8 protagonista accanto a Joseph Gordon-Levitt del thriller internazionale \"Snowden\", pellicola diretta da Oliver Stone, che narra la storia di un ex tecnico della CIA e della NSA indagato dal Governo degli Stati Uniti. Nell'ottobre 2016 viene arrestata mentre protestava insieme ad alcuni membri della comunit\u00e0 Sioux contro un progetto per un oleodotto in North Dakota, venendo rilasciata la sera stessa. Nel 2017 \u00e8 protagonista, insieme a Reese Witherspoon e Nicole Kidman, della miniserie TV \"Big Little Lies - Piccole grandi bugie\".\nNel giugno del 2018 \u00e8 protagonista della pellicola \"Resta con me\", diretta da Baltasar Korm\u00e1kur. Nel film, tratto da una storia vera, interpreta il ruolo di Tami Oldham, che insieme al suo fidanzato decide di fare una regata attraverso l'oceano Pacifico ma viene travolta da un gigantesco ciclone.\nDoppiatrici italiane.\nNelle versioni in italiano delle opere in cui ha recitato, Shailene Woodley \u00e8 stata doppiata da:"}
{"id": "1633961", "revid": "1728", "url": "https://it.wikipedia.org/wiki?curid=1633961", "title": "Louis d'or", "text": ""}
{"id": "1633962", "revid": "767487", "url": "https://it.wikipedia.org/wiki?curid=1633962", "title": "Yael Naim (album)", "text": "Yael Naim \u00e8 il secondo album della cantautrice Yael Naim, pubblicato per la prima volta nel 2007, e dal quale \u00e8 stata estratta la hit \"New Soul\", che \u00e8 stata anche utilizzata per uno spot della Apple.\nQuesto \u00e8 il primo album di Yael Naim in cui \u00e8 stata riconosciuta col suo nome intero, Mentre nel precedente album \"In a Man's Womb\" Veniva riconosciuta solamente come \"Yael\".\nNell'aprile del 2009, l'album vende 900.000 copie."}
{"id": "1633965", "revid": "88812", "url": "https://it.wikipedia.org/wiki?curid=1633965", "title": "Legge morale", "text": ""}
{"id": "1633968", "revid": "6923", "url": "https://it.wikipedia.org/wiki?curid=1633968", "title": "Braulio (cantante)", "text": "Ha rappresentato la Spagna all'Eurovision Song Contest 1976 con \"Sobran las palabras\" che si classific\u00f2 al sedicesimo posto.\nHa vinto il Festival di Vi\u00f1a del Mar nel 1979 con \"A tu regreso a casa\".\nCollegamenti esterni.\nSito ufficiale"}
{"id": "1633970", "revid": "767487", "url": "https://it.wikipedia.org/wiki?curid=1633970", "title": "Lepospondyli", "text": "I lepospondili (Lepospondyli) sono un gruppo di anfibi estinti, vissuti tra il Carbonifero superiore e il Permiano (340- 245 milioni di anni fa).\nDiversificazione.\nQuesti anfibi erano di solito di piccola taglia, al contrario dei contemporanei temnospondili che crebbero fino a dimensioni gigantesche. La forma pi\u00f9 grande, \"Diplocaulus\", raggiungeva il metro di lunghezza. Cionondimeno, anche i lepospondili erano estremamente diversificati: sviluppatisi nel corso del Carbonifero, diedero origine a una variet\u00e0 di forme che includevano animali dal corpo allungato (\"Microbrachis\"), dal corpo serpentiforme (\"Dolichosoma\") o dal corpo compatto (\"Pantylus\"). Alcuni lepospondili erano simili a salamandre (\"Urocordylus\"), mentre altri erano dotati di strane teste a forma di boomerang (\"Diplocaulus\"). Tutte queste forme sono conosciute attraverso fossili ritrovati esclusivamente in Nordamerica e in Europa, ad eccezione di pochi resti rinvenuti in Africa del Nord appartenenti al gruppo dei Nectridea.\nCaratteristiche.\nTra le caratteristiche distintive dei lepospondili rispetto agli altri anfibi paleozoici, si ricordano la mancanza di riempimento labirintino nella dentina (il che li esclude dall'antico raggruppamento dei cosiddetti \u201clabirintodonti\u201d), zanne palatali appaiate con tanto di fossette di rimpiazzamento e la mancanza dell'incisura otica sul retro del cranio.\nLe vertebre dei lepospondili possedevano una caratteristica proiezione in avanti e la forma del corpo vertebrale era distinta da quella degli altri anfibi paleozoici; questa caratteristica, in ogni caso, \u00e8 comune a molti piccoli anfibi e agli esemplari giovani. Per questo fatto, quindi, alcuni specialisti ritengono che i lepospondili non formino un gruppo unitario a livello filogenetico. La maggior parte dei paleontologi, comunque, li considera un'unit\u00e0 tassonomica valida; alcuni ipotizzano che alcune forme, come \"Urocordylus\", possa essere vicino all'origine delle odierne salamandre (Urodela).\nTassonomia.\nClasse Amphibia"}
{"id": "1633974", "revid": "767487", "url": "https://it.wikipedia.org/wiki?curid=1633974", "title": "Marco Mian", "text": "Carriera.\nPlaymaker cresciuto nel vivaio del Basket Oderzo e successivamente in quello della Benetton Pallacanestro Treviso. Con i verdi di Marca ha vinto un titolo italiano nel 1992. Oltre che con la Benetton, ha militato con l'Auxilium Torino e la Mens Sana Siena mentre \u00e8 stato uno dei primi italiani ad usufruire della Legge Bosman, militando nell'Antibes, nella prima serie francese. Gli ultimi anni di carriera ha giocato con squadre del torneo cadetto. Attualmente allena le squadre giovanili della Benetton a La Ghirada e la selezione regionale Veneto annata 1998."}
{"id": "1633978", "revid": "22356", "url": "https://it.wikipedia.org/wiki?curid=1633978", "title": "Lepospondili", "text": ""}
{"id": "1633987", "revid": "2184720", "url": "https://it.wikipedia.org/wiki?curid=1633987", "title": "New Soul", "text": "New Soul \u00e8 il secondo singolo della cantautrice franco-israeliana Yael Naim, tratto dal suo album omonimo. La canzone ha acquisito un'enorme popolarit\u00e0 negli Stati Uniti dopo essere stata utilizzata nella pubblicit\u00e0 del MacBook Air. Nel brano Naim racconta di essere una nuova anima (\"new soul\", appunto) appena arrivata nel mondo per imparare \"un po' sul prendere e sul dare (\"a bit 'bout how to give and take\").\nVideo musicale.\nIl videoclip mostra Naim muoversi in un appartamento vuoto. La cantante copre le pareti con della carta che ritrae un lago vicino ad una foresta. In seguito Naim comincia a spacchettare diverse altre cose, fra cui numerose fotografie di persone, che attacca alle pareti. Man mano che le fotografie vengono appese, il video mostra i soggetti delle foto nella vita reale, nel momento in cui \u00e8 stata scattata la foto. Da un buco nella parete, invece si vede un paesaggio identico a quello della carta da parati. In seguito le pareti dell'appartamento crollano e Naim si trova su una zattera insieme alle persone delle fotografie."}
{"id": "1633988", "revid": "1305772", "url": "https://it.wikipedia.org/wiki?curid=1633988", "title": "Circondario di Oberberg", "text": "Il circondario di Oberberg (tedesco: Oberbergischer Kreis) \u00e8 un circondario della Renania Settentrionale-Vestfalia di abitanti, che ha come capoluogo Gummersbach."}
{"id": "1633990", "revid": "155136", "url": "https://it.wikipedia.org/wiki?curid=1633990", "title": "Interrex", "text": ""}
{"id": "1633991", "revid": "338238", "url": "https://it.wikipedia.org/wiki?curid=1633991", "title": "Gerald Wallace", "text": "\u00c8 conosciuto per il suo stile di gioco spericolato e atletico, che lo ha portato da un lato a subire vari infortuni e dall'altro a compiere stoppate e schiacciate spettacolari.\nMolto amato dal pubblico, \u00e8 anche impegnato nel sociale con la sua Gerald Wallace Foundation, che aiuta le famiglie e i bambini meno abbienti della citt\u00e0 di Childersburg, nello stato dell'Alabama, dove \u00e8 cresciuto.\nI suoi soprannomi sono \"Crash\" e \"G-Force\".\nCarriera.\nCollege e draft.\nDopo un solo anno di college, presso la Universit\u00e0 dell'Alabama, Wallace ha partecipato al Draft NBA 2001, durante il quale \u00e8 stato selezionato alla 25\u00aa chiamata dai Sacramento Kings.\nSacramento Kings.\nLe sue prime tre stagioni nella NBA, tutte trascorse con la squadra californiana, si rivelarono particolarmente infelici, e il suo unico motivo di notoriet\u00e0 fu la partecipazione allo Slam Dunk Contest nel 2002, dove si classific\u00f2 secondo, alle spalle di Jason Richardson.\nCharlotte Bobcats.\nNell'estate 2004, scaduto il suo primo contratto, venne firmato dagli Charlotte Bobcats, i quali avevano intravisto in Gerald uno dei giovani giocatori su cui iniziare il progetto di crescita della nuova squadra; la dirigenza invest\u00ec moltissimo su Wallace sin dall'inizio, ed il giocatore si vide in breve tempo triplicare il numero di minuti in campo, rispetto ai pochi che gli erano concessi a Sacramento.\nLa stagione successiva, 2005-06, \u00e8 stata quella della definitiva consacrazione e probabilmente, ad oggi, la migliore della sua carriera: nei 34 minuti a partita giocati, per un totale di 55 partite, ha prodotto medie di 15,2 punti, il 53% nei tiri, 7,5 rimbalzi, 2,1 stoppate e 2,5 palle rubate per partita, risultando a fine anno il migliore della NBA in quest'ultima statistica. Da quell'anno le sue cifre si sono grossomodo attestate su quei valori, crescendo un po' nei punti segnati ma calando leggermente alle altre voci, e Charlotte ha finalmente iniziato a migliorare i suoi record stagionali.\nNel 2007-08 la dirigenza \u00e8 riuscita a portare in squadra la forte guardia Jason Richardson, il cui innesto avrebbe dovuto migliorare la formazione ad un livello da play-off, ma la difficile alchimia in campo insieme ad alcuni gravi infortuni ha complicato tutto, e lo stesso Wallace in febbraio si \u00e8 nuovamente infortunato. Nella stagione 2008-09 invece Wallace \u00e8 protagonista di un esponenziale crescita e maturazione e questo anche grazie all'arrivo di Larry Brown, sulla panchina di Charlotte. Addirittura il coach elogia pubblicamente l'ala piccola, dicendo che \u00e8 un ottimo ascoltatore.\nPartecipa alla Slam Dunk Contest dove, per\u00f2, delude, classificandosi quarto, con soli 78 punti, a pari merito con Shannon Brown.\nDurante l'ottima stagione 2009-10 viene convocato per la prima volta in carriera all'All Star Game.\nPortland Trail Blazers.\nNell'ultimo giorno di mercato di febbraio 2011, passa ai Portland Trail Blazers in cambio di Dante Cunningham, Joel Przybilla, Sean Marks, due prime scelte ai Draft 2011 (dagli Hornets) e 2013 first-round pick e contante.\nNew Jersey/Brooklyn Nets.\nIl 14 marzo 2012 passa ai New Jersey Nets in cambio di Mehmet Okur, Shawne Williams e la prima scelta al draft.\nA fine giugno 2012, dopo non aver esercitato la player-option presente sul suo contratto, sottoscrive un nuovo quadriennale da 40 milioni di dollari. Esordisce con i nuovi Brooklyn Nets, il 3 novembre contro i Toronto Raptors, mettendo a segno 10 punti, 6 rimbalzi e 4 assist.\nBoston Celtics.\nIl 28 giugno 2013, giorno del draft 2013, i Nets si accordano con i Boston Celtics per la cessione di Wallace, Kris Humphries, MarShon Brooks, Kris Joseph, Keith Bogans e alcune scelte a draft futuri in cambio di Kevin Garnett e Paul Pierce e Jason Terry. La trattativa verr\u00e0 ufficializzata il successivo 10 luglio."}
{"id": "1633992", "revid": "123456289", "url": "https://it.wikipedia.org/wiki?curid=1633992", "title": "Conservatorio Alessandro Scarlatti", "text": "Il Conservatorio Alessandro Scarlatti, gi\u00e0 Conservatorio Vincenzo Bellini, \u00e8 un istituto superiore di studi musicali fondato a Palermo nel 1617 come \"Orfanotrofio del Buon Pastore\".\nNel 1915 \u00e8 stato intitolato alla memoria di Vincenzo Bellini ed \u00e8 un'istituzione di alta formazione artistica, musicale e coreutica (AFAM). Dal 10 agosto 2018 \u00e8 intitolato al compositore palermitano Alessandro Scarlatti con la nuova denominazione: Conservatorio di Musica Alessandro Scarlatti - Palermo, gi\u00e0 Vincenzo Bellini.\nStoria.\nIl Conservatorio fu istituito tra il 1617 e il 1618 nella chiesa della Santissima Annunziata, presso la porta San Giorgio, come orfanotrofio de \"Li Spersi Mascoli\" sotto il titolo del Buon Pastore. Nel 1721 vi si intraprese l'insegnamento anche della musica e dal 1747 questo fu l'unico insegnamento impartito.\nIl collegio dei Figliuoli dispersi ebbe come maestro di cappella anche il musicista e compositore di scuola napoletana Nicola Bonifacio Logroscino, che vi si trasfer\u00ec il 1\u00ba settembre 1758. Vi si form\u00f2 Francesco Piticchio, che diresse l'Opera italiana a Brunswick verso il 1786.\nIl conservatorio ebbe impulso decisivo da Pietro Raimondi, chiamato alla direzione nel 1833 dal barone Pietro Pisani, che ne aveva assunto l'amministrazione. Gli succedettero il suo allievo Pietro Platania, il compositore Giorgio Miceli, Guglielmo Zuelli, che fu artefice dell'intestazione dell'istituzione a Vincenzo Bellini, Alberto Favara e gli autori di opere Francesco Cilea e Francesco Paolo Frontini. A questi succedono, nel corso del XX secolo, altri musicisti come Guido Alberto Fano, Giuseppe Mul\u00e8, Antonio Savasta, Rito Selvaggi, Pietro Ferro, Terenzio Gargiulo, Ottavio Ziino, Antonio Trombone, Maria Elisa Tozzi, Eliodoro Sollima.\nSin dal 1890 al collegio era stato annesso un liceo, maschile e femminile. Il convitto, di fatto chiuso dal 1917, fu definitivamente soppresso nel 1921."}
{"id": "1633998", "revid": "106908", "url": "https://it.wikipedia.org/wiki?curid=1633998", "title": "Maison", "text": ""}
{"id": "1634003", "revid": "287204", "url": "https://it.wikipedia.org/wiki?curid=1634003", "title": "Anais Anais", "text": ""}
{"id": "1634006", "revid": "110157", "url": "https://it.wikipedia.org/wiki?curid=1634006", "title": "Kunstmuseum Liechtenstein", "text": "Il Museo d'arte o Kunstmuseum Liechtenstein \u00e8 un museo nazionale d'arte moderna e contemporanea con sede a Vaduz. Realizzato su progetto degli architetti svizzeri Morger, Degelo e Kerez, il moderno edificio museale \u00e8 stato inaugurato nell'anno 2000. L'importante collezione d'arte moderna e contemporanea su scala internazionale \u00e8 al contempo collezione d'arte dello stato del Liechtenstein.\nLa storia.\nNel 1967 lo stato del Liechtenstein ha ricevuto in dono dieci dipinti, fatto che, l'anno successivo, ha condotto alla fondazione della collezione nazionale ovvero la \"Staatliche Kunstsammlung\" del Liechtenstein. Il primo conservatore della collezione \u00e8 stato il Dott. Georg Malin, artista, storico e storico dell'arte originario del Liechtenstein. Ben presto egli ha saputo dare una definizione precisa alla collezione collocandola nell'ambito dell'arte moderna e contemporanea su scala internazionale.\nIl Museo d'arte Liechtenstein nella sua veste odierna lo si deve ad un gruppo di fondatori privati. Essi hanno condotto alla realizzazione del moderno edificio museale insieme al governo del principato di Liechtenstein e al Comune di Vaduz.\nNell'agosto dell'anno 2000 l'edificio \u00e8 stato consegnato al Liechtenstein quale dono per il nuovo millennio. Si \u00e8 quindi istituita una fondazione di diritto pubblico ovvero la \"Fondazione del Museo d'arte Liechtenstein\" per la gestione e la direzione del Museo. Il 12 novembre 2000 \u00e8 poi avvenuta l'inaugurazione del museo.\nDal 1996 il Dott. Friedemann Malsch \u00e8 direttore della collezione nazionale ovvero del Museo d'arte Liechtenstein.\nL'architettura.\nCon il Museo d'arte Liechtenstein, il team di architetti Meinrad Morger e Heinrich Degelo ha realizzato, insieme a Christian Kerez, un'architettura di grande complessit\u00e0 e misurata semplicit\u00e0. Il corpo compatto dell'edificio \u00e8 una black box, una sorta di scatola nera in cemento di colore nero e basalto. I ciottoli di fiume inseriti nella costruzione conferiscono una sottile cromaticit\u00e0 alle superfici esterne dell'edificio e, al contempo, instaurano un rapporto con il paesaggio della Valle del Reno. L'ambiente circostante si riflette inoltre nelle superfici della facciata levigate a mano e, dunque, particolarmente allettanti a livello tattile. Lunghe file di finestre si assoggettano alla compattezza dell'edificio creando delle aperture nel cubo nero sia dall'interno che dall'esterno.\nAll'interno la black box \u00e8 un perfetto white cube ovvero un cubo bianco. Le dimensioni esterne dell'edificio corrispondono quasi totalmente agli spazi accessibili a chi visita il Museo. La costruzione \u00e8 di facile orientamento, pur essendo piuttosto ampia. All'arte \u00e8 riservata la superficie massima. Vi sono sei spazi espositivi, collocati intorno a due scale opposte. La suddivisione della pianta, simile alle pale dei mulini a vento, consente di attraversare con lo sguardo l'intero edificio seguendo una linea diagonale. Le sale d'esposizione consentono all'arte la maggior libert\u00e0 possibile e questo, grazie alla chiarezza, alla precisione e anche alla posizione volutamente subordinata assunta dall'architettura.\nLa collezione.\nLa collezione del Museo d'arte moderna e contemporanea del Liechtenstein abbraccia un arco di tempo compreso fra il XIX secolo e l'epoca attuale. Il profilo della collezione \u00e8 caratterizzato soprattutto da sculture, oggetti e installazioni. Una posizione particolare \u00e8 riservata agli esponenti dell'Arte Povera.\nNell'anno 2006 il museo ha acquistato la collezione di un gallerista di Colonia ovvero Rolf Ricke, una collezione molto importante dal punto di vista storico artistico che accoglie, fra le altre, opere di Richard Artschwager, Bill Bollinger, Donald Judd, Fabian Marcaccio, Steven Parrino, David Reed, Richard Serra, Keith Sonnier e Jessica Stockholder. L'acquisizione \u00e8 avvenuta in collaborazione con il Museo d'arte di San Gallo e il Museo d'arte moderna di Francoforte (MMK)."}
{"id": "1634007", "revid": "106908", "url": "https://it.wikipedia.org/wiki?curid=1634007", "title": "Ana\u00efs Ana\u00efs", "text": "Ana\u00efs Ana\u00efs \u00e8 un profumo femminile creato nel 1978 da Roger Pellegrino per la maison francese \"Cacharel\"."}
{"id": "1634008", "revid": "230243", "url": "https://it.wikipedia.org/wiki?curid=1634008", "title": "Meet Joe Black", "text": ""}
{"id": "1634013", "revid": "599013", "url": "https://it.wikipedia.org/wiki?curid=1634013", "title": "Democratici di Centro", "text": ""}
{"id": "1634015", "revid": "235834", "url": "https://it.wikipedia.org/wiki?curid=1634015", "title": "Comandante Libero", "text": ""}
{"id": "1634021", "revid": "599013", "url": "https://it.wikipedia.org/wiki?curid=1634021", "title": "The Age of Innocence", "text": ""}
{"id": "1634026", "revid": "474175", "url": "https://it.wikipedia.org/wiki?curid=1634026", "title": "Umberto Ricci (partigiano)", "text": "\"Vorrei che nel marmo del mio tombino siano incise queste parole: QUI SOLTANTO IL CORPO - NON L'ANIMA MA L'IDEA - VIVE.\"\nBiografia.\nStudente di ragioneria, chiamato alle armi con il grado di sottotenente di complemento, entr\u00f2 a far parte della Resistenza nel ravennate successivamente all'armistizio dell'8 settembre 1943. \nNonostante soffrisse di tisi, entr\u00f2 a far parte dei GAP, assumendo il nome di battaglia \"Napoleone\": in tale ruolo, la sua prima azione di rilievo fu l'esecuzione della sentenza di morte emessa dal CLN ravennate contro Alfredo Graldi, segretario del fascio repubblicano di Conselice, da lui ucciso nell'aprile 1944 assieme alle due guardie del corpo dopo aver loro sbarrato la strada con la bicicletta.\nUomo d'azione a fronte di una personalit\u00e0 intellettuale e taciturna, per il suo coraggio ed ardimento nell'estate del 1944 fu designato dal comando della 28\u00aa Brigata Garibaldi \"M. Gordini\" per la sostituzione di Walter Suzzi (Sputafuoco), comandante del \"GAP volante\" di Ravenna, a seguito della sua cattura e fucilazione. Era questo un gruppo di partigiani scelti per operazioni particolarmente rischiose e difficili, di cui facevano parte Giuseppe Bondi (Nopi), Fulvio Raffoni (Geppetto) ed il comandante Dino Rondoni (Pablo). Le azioni dei GAP volanti, in alcuni casi svolte anche all'insegna della sfrontatezza e dello sberleffo, determinarono un clima di insicurezza tra i militi nazifascisti della zona: assalti a posti di blocco, recupero di armi, esecuzione di gerarchi fascisti e torturatori.\n\u00c8 assieme a Nopi che Napoleone colp\u00ec mortalmente Primo Tabanelli, detto \"S'ciant\u00e8\", fascista noto per il suo fanatismo, torturatore e assassino di Walter Suzzi.\nIl 18 agosto 1944, a cavallo della sua bicicletta ed armato come sempre di una pistola \"Glisenti\", durante un incontro con la compagna Natalina Vacchi presso il Ponte degli Allocchi a Ravenna incroci\u00f2 fortuitamente uno degli militi fascisti pi\u00f9 spietati e sanguinari di Ravenna, Leonida Bedeschi, appartenente alla XXIX Brigata Nera \"Ettore Muti\", significativamente soprannominato dai suoi concittadini \"Cat\u00ecveria\", nei cui confronti il CLN aveva da mesi emesso una sentenza di morte. Approfittando dell'occasione, ma esponendosi pericolosamente, Napoleone gli spar\u00f2 due colpi di pistola mentre passava a bordo della sua moto, uccidendolo all'istante. Datosi alla fuga, fu intercettato da una pattuglia tedesca e consegnato ai militi repubblichini che lo rinchiusero alla \"Sacca\", ex sede di un circolo signorile. Qui venne torturato e seviziato, e pur riuscendo a fuggire fu nuovamente catturato.\nCondannato a morte il 24 agosto del 1944, la sentenza ebbe luogo il giorno seguente in prossimit\u00e0 del medesimo Ponte degli Allocchi (in seguito chiamato \"Ponte dei Martiri\"). Per rappresaglia all'uccisione di Bedeschi e di altri 6 fascisti repubblichini vennero anche fucilati alcuni antifascisti incarcerati: Domenico Di Janni (30 anni), Augusto Graziani (19 anni), Mario Montanari (29 anni), Michele Pascoli (39 anni), Raniero Ranieri, Aristodemo Sangiorgi, Valsano Sirilli (28 anni), Edmondo Toschi (40 anni), Giordano Vallicelli (20 anni) e Pietro Zotti (22 anni), e impiccata assieme a lui anche Natalina Vacchi (30 anni). L'esecuzione venne ampiamente propagandata dalle autorit\u00e0 repubblichine di Ravenna come una reazione di \"legittima difesa\", tentando in particolare di discreditare la figura di \"Napoleone\" affermando che alcuni degli impiccati erano stati scoperti grazie alla sua delazione: ma il tono e il contenuto delle sue ultime lettere scritte prima di essere ucciso comprovano la falsit\u00e0 di tale affermazione.\nIl nome \"Umberto Ricci\" verr\u00e0 successivamente assegnato ad un distaccamento della 28\u00aa Brigata Garibaldi \"Mario Gordini\".\nSul luogo dell'eccidio \u00e8 stato realizzato nel dopoguerra un monumento alla memoria."}
{"id": "1634039", "revid": "767487", "url": "https://it.wikipedia.org/wiki?curid=1634039", "title": "Alive 2", "text": "Alive 2 \u00e8 un album dal vivo del gruppo musicale thrash metal statunitense Anthrax, pubblicato nel 2005 dalla Sanctuary Records negli USA e dalla Nuclear Blast in Europa.\nIl disco.\nQuesta \u00e8 la testimonianza dell\"Anthrax's Reunion Tour\" e le tracce suonate dal vivo appartengono tutte al periodo che va da \"Fistful of Metal\" (1984) a \"Persistence of Time\" (1990).\nEdizioni.\nUscito anche nel formato CD + DVD come \"The Special Edition\", presentano delle differenze nella lista delle tracce. Il DVD, infine, contiene anche altri filmati esclusivi.\nFormazione.\nLa formazione del gruppo \u00e8 quella \"storica\" e comprende il cantante Joey Belladonna ed il chitarrista Dan Spitz: avevano lasciato il gruppo, in ordine, entrambi negli anni novanta."}
{"id": "1634040", "revid": "287204", "url": "https://it.wikipedia.org/wiki?curid=1634040", "title": "Vicarage Road", "text": "Vicarage Road \u00e8 uno stadio multifunzione di Watford, nel Regno Unito.\nServe come impianto interno per la squadra di calcio del Watford F.C. e di quella di rugby a 15 dei Saracens, fino al 2012 quando i \"Sarries\" si sono trasferiti all'Allianz Park.\nHa 20.877 posti e il soprannome dato dai tifosi inglesi \u00e8 \"The Vic\"."}
{"id": "1634042", "revid": "142136", "url": "https://it.wikipedia.org/wiki?curid=1634042", "title": "Premio della Critica Mia Martini", "text": ""}
{"id": "1634050", "revid": "729019", "url": "https://it.wikipedia.org/wiki?curid=1634050", "title": "MediaWorks", "text": " \u00e8 una casa editrice giapponese facente parte del gruppo Kadokawa e famosa per le sue riviste ed i libri col marchio .\nCi\u00f2 include anche riviste famosi quali la \"Dengeki Daioh\" e la \"Dengeki G's Magazine\", assieme al marchio pi\u00f9 famoso delle light novel pubblicate dalla MediaWorks, la \"Dengeki Bunko\".\nLa societ\u00e0 punta sugli otaku maschili giapponesi nella pubblicazione di anime, light novel, manga e visual novel. Tuttavia ci sono anche pubblicazioni per il genere femminile, come le riviste \"Comic Sylph\", \"Dengeki Girl's Style\", e \"Character Parfait\", nonostante ognuna di esse sia una versione speciale di altre riviste esistenti.\nLa MediaWorks propone iniziative annuali per premiare il romanzo o il manga pi\u00f9 originale, come per esempio il \"Dengeki sh\u014dsetsu taish\u014d\". La compagnia, inoltre, sta organizzando una sua fusione con la ASCII per il 1\u00ba aprile 2008; il nome dopo la fusione diverr\u00e0 ASCII Media Works.\nOltre a materiale stampabile, la MediaWorks ha collaborato anche con la pubblicazione di altro materiale. Hanno sviluppato e pubblicato visual novel per il mercato giapponese, come per le famose serie \"Kasimasi ~Girl Meets Girl~\", \"Shakugan no Shana\" e \"Ichigo Mashimaro\". La MediaWorks ha anche collaborato nella produzione di serie animate o OAV."}
{"id": "1634053", "revid": "201347", "url": "https://it.wikipedia.org/wiki?curid=1634053", "title": "Media Works", "text": ""}
{"id": "1634054", "revid": "201347", "url": "https://it.wikipedia.org/wiki?curid=1634054", "title": "Mediaworks", "text": ""}
{"id": "1634055", "revid": "260676", "url": "https://it.wikipedia.org/wiki?curid=1634055", "title": "Brenno Useria", "text": "Brenno Useria (spesso abbreviata in Brenno, nome ufficiale fino al 1863, \"Br\u00e8nn\" in dialetto varesotto) \u00e8 una frazione del comune di Arcisate, in provincia di Varese. Prima del gennaio 1929 era per\u00f2 un comune autonomo della provincia di Varese, e prima del 1927 della provincia di Como.\nUseria \u00e8 anche il nome di una collina all'interno del territorio della frazione, , sulla quale sorge il \u201cSantuario dell'Useria\u201d, dedicato alla Madonna, una delle tre chiese consacrate di Brenno, la cui festa si celebra il luned\u00ec dell'angelo. Il santuario fu riedificato nel secolo XVII su un precedente edificio. In cima all'Useria vi \u00e8 anche una grade croce posta nei primi anni del Novecento chiamata \"crocione\".\nLe altre due chiese di Brenno sono la chiesa parrocchiale di S.Maria Immacolata e la chiesetta di S.Antonio abate accanto alla parrocchiale dove si celebrano le messe feriali.\nIl paese conquist\u00f2 una certa fama nei primi anni del Novecento quando da una cava (ormai esaurita), chiamata Predera, veniva estratta la cosiddetta \"pietra bianca di Brenno\", una pietra piuttosto morbida di colore bianco con pochissime impurit\u00e0 o irregolarit\u00e0, caratteristiche che la resero ideale per la scultura, tanto che veniva paragonata al marmo di Carrara. Gli scalpellini di Brenno si ritagliarono un piccolo angolo di celebrit\u00e0 nella storia e molti emigrarono negli USA. Ora in memoria di quell'epoca rimangono nel paese esempi come targhe commemorative, il monumento ai caduti e le statue nella chiesa.\nStoria.\nBrenno \u00e8 citato come un villaggio popolato da 99 persone nel 1571. Registrato agli atti del 1751 come un borgo di 191 abitanti, nel 1786 Brenno entr\u00f2 per un quinquennio a far parte dell'effimera Provincia di Varese, per poi cambiare continuamente i riferimenti amministrativi nel 1791, nel 1798 e nel 1799. Alla proclamazione del Regno d'Italia nel 1805 risultava avere 313 abitanti. Dopo una triennale annessione ad Induno, nel 1812 si registr\u00f2 la prima esperienza di unione con Arcisate a seguito di un regio decreto di Napoleone, ma l'autonomia di Brenno fu poi ripristinata a seguito del ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 563 anime, salite a 666 nel 1871. Dopo una leggera crescita demografica nella seconda met\u00e0 del XIX secolo, la situazione si stabilizz\u00f2 fino ai 751 residenti del 1921. Fu quindi il fascismo a riproporre nel 1928 l'antico modello napoleonico, stabilendo la definitiva annessione ad Arcisate.\nIl colera agli inizi dell'Ottocento.\nIn via G.B.Grassi \u00e8 presente una piccola cappella consacrata alla Madonna Addolorata, eretta nel 1837 come voto per le vittime del colera sui resti della cinquecentesca cappella di S. Michele Arcangelo. All'interno della cappella \u00e8 inciso:\nIn paese \u00e8 attivo pi\u00f9 che mai l'Oratorio costruito nel 1912 per volere dell'allora parroco di Brenno don Giuseppe Cappelletti e dedicato, in seguito a lavori di restauro, nel 2020 al Beato Carlo Acutis.\nSociet\u00e0.\nScuole.\nA Brenno sono presenti una scuola dell'infanzia e una scuola elementare, entrambe facenti parte dell'istituto comprensivo statale di Arcisate."}
{"id": "1634056", "revid": "287204", "url": "https://it.wikipedia.org/wiki?curid=1634056", "title": "AD Police", "text": " \u00e8 un manga scritto da Tony Takezaki ed illustrato da Senno Knife, che \u00e8 stato adattato in un OAV di tre episodi, spinoff di Bubblegum Crisis. L'\"AD\" del titolo sta per \"Armored Division\".\nTrama.\nSpinoff della serie \"Bubblegum Crisis\", questi tre OAV si concentrano sulla \"AD Police\", forza dell'ordine del futuro, spostando il periodo d'azione a qualche anno prima dell'entrata in scena delle \"Knight Sabers\". 2027 Il protagonista della serie \u00e8 \"Leon McNichol\", giovane agente alle prese con casi sempre pi\u00f9 complicati. Nel primo episodio Leon dovr\u00e0 vedersela con una prostituta, che \u00e8 diventata assassina dei propri clienti. Nel secondo la citt\u00e0 \u00e8 minacciata da un novello \"Jack lo squartatore\", mentre nel terzo si narra la storia di un poliziotto ucciso, il cui cervello viene trapiantato in un corpo completamente meccanico."}
{"id": "1634058", "revid": "767487", "url": "https://it.wikipedia.org/wiki?curid=1634058", "title": "Una bracciata per la vittoria", "text": "Una bracciata per la vittoria (\"Swimming Upstream\") \u00e8 un film del 2003 diretto da Russell Mulcahy basato sull'autobiografia del nuotatore australiano Anthony Fingleton.\nTrama.\nAustralia, anni '50: Tony Fingleton non ha un buon rapporto col padre, violento e alcolizzato. Il giovane trascorre perci\u00f2 gran parte del suo tempo allenandosi con suo fratello John presso la piscina locale, unico posto al mondo dove si sente in pace e al sicuro. Poco a poco, comprende di avere una forte attitudine per il nuoto e di possedere enormi potenzialit\u00e0: decide allora di partecipare alle selezioni per la nazionale olimpica nella specialit\u00e0 del dorso ma i lunghi allenamenti non bastano a fare colpo sul padre. Come se non bastasse la situazione casalinga \u00e8 ulteriormente peggiorata dalla malattia della madre Dora. A sorpresa, durante le selezioni, il padre contrappone a Tony il fratello, tra i due il preferito, che aveva lasciato lo stile libero sotto consiglio del genitore, per qualificarsi nella stessa specialit\u00e0 di Tony.\nIl cast comprende il premio Oscar Geoffrey Rush nel ruolo del padre, Judy Davis nei panni della madre e Jesse Spencer (il dottor Chase di Dr. House) nel ruolo del protagonista Tony."}
{"id": "1634059", "revid": "712828", "url": "https://it.wikipedia.org/wiki?curid=1634059", "title": "Creek (personaggio)", "text": ""}
{"id": "1634060", "revid": "120675413", "url": "https://it.wikipedia.org/wiki?curid=1634060", "title": "Letteratura futurista", "text": "Il movimento culturale del Futurismo si estese anche nella letteratura; Filippo Tommaso Marinetti pubblic\u00f2 i princ\u00ecpi della \"letteratura futurista\" nel \"Manifesto\" su diversi giornali italiani tra gennaio e febbraio del 1909. Dopo averlo pubblicato su \"Le Figaro\", il 20 febbraio dello stesso anno, acquist\u00f2 una rilevanza europea.\nStoria.\nIl fondatore del movimento futuristico Filippo Tommaso Marinetti, pubblica l'ultimo Manifesto del futurismo.\nMarinetti riassunse i principi fondamentali dei futuristi, che comprendevano un appassionato disgusto per le idee del passato, specialmente per le tradizioni politiche ed artistiche. Marinetti e gli altri sposarono l'amore per la velocit\u00e0, la tecnologia. L'automobile, l'aereo, le citt\u00e0 industriali avevano tutte un carattere mitico per i futuristi, perch\u00e9 rappresentavano il trionfo tecnologico dell'uomo sulla natura.\nSi auspica inoltre la nascita di una letteratura rivoluzionaria, liberata da tutte le regole, anche quelle della grammatica, dell'ortografia e della punteggiatura. I futuristi sperimentano nuove forme di scrittura per dar vita ad una poesia tutta di movimento e libert\u00e0, negano la sintassi tradizionale, modificano le parole, le dispongono sulla pagina in modo da suggerire l'immagine che descrivono.\nLa \"vis polemica\" appassionata di Marinetti attrasse immediatamente alcuni giovani artisti dell'ambiente milanese - Umberto Boccioni, Carlo Carr\u00e0, e Luigi Russolo - che vollero estendere le idee di Marinetti alle arti visuali (Russolo fu anche un compositore, e introdusse le idee futuriste nelle sue composizioni). I pittori Giacomo Balla e Gino Severini incontrarono Marinetti nel 1910. Questi artisti rappresentarono la prima fase del movimento futurista. \nNel maggio 1912, compare per le\" edizioni futuriste di Poesia\" il \"\"Manifesto tecnico della letteratura futurista\", nel 1914 riproposto sulla rivista fiorentina \"Lacerba\", di Ardengo Soffici e Giovanni Papini, che pu\u00f2 essere definita la rivista ufficiale del futurismo in quel periodo; nascono anche le riviste \"La Difesa dell'arte\" e \"Il Centauro\". Del 1914 \u00e8 il volume Zang Tumb Tumb miglior esempio delle futuriste Parole in libert\u00e0.\nI futuristi soprannominarono l'amore per il passato \"passatismo\", e i suoi autori \"passatisti\" (\"cfr.\" Stucchismo), arrivando ad attaccarli anche fisicamente nel corso delle loro presentazioni e \"performance\". In altri casi furono invece i futuristi a essere aggrediti dal pubblico, come nel famoso \"Discorso contro i Veneziani\" di Marinetti. \nL'ideologia futurista di glorificazione della guerra come espressione vitalista e purificatrice, unitamente a un aggressivo e convinto nazionalismo, port\u00f2 nel dopoguerra prima all'ispirazione e poi a un rapporto piuttosto problematico con il fascismo. A quest'ultimo aspetto si deve negli anni del dopoguerra l'ostracismo culturale subito dal futurismo, ostracismo che sta lentamente cedendo il passo a una critica meno militante e pi\u00f9 serena.\nIl movimento, con la morte di Boccioni e Sant'Elia volontari nella Grande Guerra e la successiva defezione di personaggi come Carr\u00e0 e Severini, vivr\u00e0 una fase evolutiva denominata \"Secondo Futurismo\", fino a chiudere la propria parabola creativa con la morte di Filippo Tommaso Marinetti nel 1944. Molti futuristi continuarono a operare nella seconda met\u00e0 del secolo. Nel dicembre del 2004 la morte dell'artista Osvaldo Peruzzi \u00e8 stata salutata come la morte dell'ultimo futurista.\nLa poesia.\nI poeti futuristi si riuniranno attorno alla rivista Poesia fondata da Marinetti nel 1905. Nei componimenti si trova generalmente l'esaltazione del futuro e delle sensazioni forti associate alla velocit\u00e0 e alla guerra. Gli esponenti pi\u00f9 noti, oltre al Marinetti, sono Aldo Palazzeschi (autore della poesia \"La fontana malata\" e della celeberrima \"La passeggiata\") e Paolo Buzzi (almeno per parte della sua produzione). \nFra i poeti che partecipano all'esperienza futurista si ricordano Luciano Folgore, lo stesso Ardengo Soffici e Corrado Govoni. Anche Salvatore Quasimodo ader\u00ec, in giovent\u00f9, al futurismo (si ricorda la sua poesia \"Sera d'estate\" pubblicata nel 1917 sulla rivista fiorentina \"Italia Futurista\").\nDel secondo futurismo marinettiano \u00e8 l'Aeropoesia.\nInfluenze.\nIl futurismo italiano influenz\u00f2 i futuristi degli altri paesi, in particolare francesi e russi, ma anche numerosi movimenti artistici del XX secolo, compresi Art d\u00e9co, vorticismo, costruttivismo e surrealismo. Anche se il Futurismo come movimento si \u00e8 storicamente estinto, l'immaginario macchinista collegato alla \"metallizzazione del corpo umano\" permane tuttora nella cultura giapponese, ed emerge ad esempio nei manga/anime e nei film di Shinya Tsukamoto."}
{"id": "1634064", "revid": "84184", "url": "https://it.wikipedia.org/wiki?curid=1634064", "title": "Creek", "text": ""}
{"id": "1634065", "revid": "26967", "url": "https://it.wikipedia.org/wiki?curid=1634065", "title": "Vespro della Beata Vergine (Monteverdi)", "text": "Il Vespro della Beata Vergine da concerto composto sopra canti fermi, a sei voci e sei strumenti \u00e8 una composizione sacra di Claudio Monteverdi, pubblicata a Venezia nel 1610.\nStoria e contesto.\nApparso per le stampe nel 1610, il Vespro venne pubblicato assieme alla Messa a sei voci \"in Illo tempore\", costruita sul mottetto di Nicolas Gombert, \"In illo tempore loquente Jesu\". Quattrocento anni dopo la sua pubblicazione, non siamo in grado di comprendere le intenzioni precise che mossero Monteverdi alla composizione di un lavoro cos\u00ec monumentale; tutt'oggi rimane oggetto di dibattiti fra musicologi. Spesso la si \u00e8 intesa come composizione per l'Annunciazione; la presenza dell\"'Alleluia\" tuttavia confuta questa ipotesi. Altre possibili solennit\u00e0 mariane per le quali potrebbe essere stata composta sono la Visitazione e l'Assunzione; non sono da escludere per\u00f2 altre solennit\u00e0 dedicate alla Vergine, considerato l'uso dell'ufficio Comune.\nAll'epoca di pubblicazione il compositore prestava ancora servizio alla corte dei Gonzaga a Mantova; non abbiamo oggi notizia di dove sia avvenuta la prima esecuzione. Occorre per\u00f2 dire che al tempo Venezia era il centro di editoria musicale pi\u00f9 importante al mondo, e vi si stampavano le opere pi\u00f9 varie; inoltre Monteverdi divenne maestro di cappella della Basilica di San Marco soltanto nel 1613. \nIl \"Vespro\" \u00e8 un lavoro monumentale scritto per un grande coro che possa coprire dieci parti vocali in alcuni movimenti, e che, nel corso dell'opera, si scomponga in cori separati mentre accompagna ben sette differenti solisti. Le parti strumentali sono scritte per violino e cornetto mentre la composizione del ripieno non \u00e8 specificata dall'autore. Altrettanto non sono specificate le parti di canto piano e antifona da inserire fra i salmi, n\u00e9 il conclusivo Magnificat. Questo fa s\u00ec che gli esecutori modifichino l'opera secondo l'organico che hanno a disposizione. \nIl lavoro di Monteverdi, che ebbe per i vari pezzi un approccio unitario, guadagn\u00f2 all'opera un posto nella storia della musica. L'opera non ha soltanto un valore intimistico, per i suoi momenti di preghiera, ma incorpora nel suo tessuto musica profana in un lavoro chiaramente dedicato ad una funzione religiosa. Esso comprende diverse forme compositive che vanno dalla sonata al mottetto all'inno al salmo, senza peraltro perdere di vista il tema religioso dell'opera. Il Vespro raggiunge un'unit\u00e0 di scrittura costruita sul canto piano del gregoriano, che diventa un cantus firmus nell'opera monteverdiana.\nStruttura dell'opera.\nVersiculum \"Deus, in adjutorium\"\nPosizione dei mottetti.\nLa posizione dei mottetti (chiamati nella prima edizione \"concerti\") \"Nigra Sum\", \"Pulchra es\", \"Duo Seraphim\" e \"Audi Coelum\" \u00e8 discussa. La dicitura che compare sul frontespizio della prima edizione (\"Sanctissimae Virgini / missa senis vocibus / ac vesperae pluribus decantandae / cum nonnullis sacris concentibus\", cio\u00e8 \"Per la Santissima Vergine, / Messa a sei voci / e vespri da cantarsi a pi\u00f9 [voci] / con alcuni concerti sacri\") suggerisce che i \"concerti\", vale a dire i mottetti, siano da intendersi come pezzi separati. D'altra parte, la posizione che occupano nella pubblicazione, inseriti in mezzo i salmi, pu\u00f2 far pensare che essi siano da considerare parte del Vespro, quantunque naturalmente potessero essere eseguiti a parte in altre occasioni, come ad esempio presso la Corte dei Gonzaga a Mantova, dove Monteverdi prestava servizio. \u00c8 altres\u00ec discusso se questi mottetti possano sostituire nella liturgia le antifone, dato che n\u00e9 l'Ufficio della Beata Vergine tratto dal Breviario n\u00e9 altri Uffici del medesimo prevedono assolutamente l'inserimento di testi di altro genere fra le antifone o in qualunque altra parte dell'\"Ordinarium\". Per un eventuale uso liturgico, dunque, si dovrebbero espungere dal Vespro ed eseguire rigorosamente a parte.\nAscolti.\nRegistrazione live dell'ensemble Cantica Symphonia (dir. Giuseppe Maletto), effettuata a Torino il 3 ottobre 2000."}
{"id": "1634069", "revid": "27723", "url": "https://it.wikipedia.org/wiki?curid=1634069", "title": "Stazione di San Felice sul Panaro", "text": "La stazione di San Felice sul Panaro \u00e8 una stazione ferroviaria posta lungo la linea Bologna\u2013Verona, a servizio dell'omonimo comune. \u00c8 gestita da RFI.\nFino al 1964, San Felice era servita anche da un'ulteriore stazione ferroviaria, posta sulla linea Modena\u2013Cavezzo\u2013Finale Emilia gestita dalla Societ\u00e0 Emiliana di Ferrovie Tranvie ed Automobili (SEFTA). Le due stazioni erano raccordate da un binario di servizio.\nMovimento.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la regione Emilia-Romagna e da Trenitalia nell'ambito del contratto di servizio stipulato con la regione Veneto.\nLa stazione \u00e8 servita dai treni della linea S3 (Bologna Centrale-Poggio Rusco) del servizio ferroviario metropolitano di Bologna.\nLe destinazioni raggiungibili sono Bologna Centrale, Verona Porta Nuova, Bolzano e Brennero con treni di Trenitalia, e Poggio Rusco mediante treni di Trenitalia Tper.\nAl 2007, l'impianto risultava frequentato da un traffico giornaliero medio di circa 330 persone.\nA novembre 2019, la stazione risultava frequentata da un traffico giornaliero medio di circa 1242 persone (579 saliti + 663 discesi).\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:"}
{"id": "1634086", "revid": "110157", "url": "https://it.wikipedia.org/wiki?curid=1634086", "title": "Jaropolk", "text": "Origine e diffusione.\n\u00c8 composto dagli elementi slavi \"jary\" (\"fierezza\", \"forza\", da cui anche Jaros\u0142aw e Jarmil) e \"pelk\" (\"gente\", \"popolo\", da cui anche Svjatopolk).\nOnomastico.\nL'onomastico si pu\u00f2 festeggiare in memoria di san Jaropolk Izjaslavi\u010d, principe e santo russo venerato dalle Chiese orientali. Per le altre confessioni il nome \u00e8 invece adespota, e l'onomastico ricade quindi il 1\u00ba novembre, ad Ognissanti."}
{"id": "1634090", "revid": "1543377", "url": "https://it.wikipedia.org/wiki?curid=1634090", "title": "Thug Mentality 1999", "text": "Thug Mentality 1999 \u00e8 l'album di debutto del rapper Krayzie Bone, pubblicato il 6 novembre 1999 sotto le case discografiche \"Ruthless Records\", \"Mo Thugs Family\" e \"Relativity Records\".\nInformazioni.\n\"Thug Mentality 1999\" vendette 137.357 copie durante la prima settimana d'uscita e debutt\u00f2 alla posizione n.4 della classifica statunitense \"Billboard 200\", mentre nella \"Billboard Top R&amp;B/Hip-Hop Albums\" raggiunse la posizione n.2. \u00c8 stato certificato disco di platino.\nKrayzie Bone scrisse pi\u00f9 di 150 canzoni per l'album e scelse le 30 migliori. I due singoli estratti sono \"Thug Mentality\" e \"Paper\".\nHanno collaborato al disco Snoop Dogg, 8 Ball &amp; MJG, Fat Joe, Big Pun, Mariah Carey, E-40, i restanti membri dei Bone Thugs-N-Harmony e molti altri artisti minori."}
{"id": "1634096", "revid": "38671", "url": "https://it.wikipedia.org/wiki?curid=1634096", "title": "Fisica dei materiali", "text": ""}
{"id": "1634102", "revid": "436907", "url": "https://it.wikipedia.org/wiki?curid=1634102", "title": "Pensa (album)", "text": "Pensa \u00e8 il terzo album in studio di Fabrizio Moro, pubblicato il 2 marzo 2007, dopo la vittoria di Moro al Festival di Sanremo 2007 con il brano che d\u00e0 il titolo all'album.\nPensa \u00e8 l'album pi\u00f9 venduto da Moro, vendendo ben 50\u00a0000 copie solo in Italia, diventando disco di platino.\nIl disco si \u00e8 aggiudicato il Premio Lunezia per il valore Musical-Letterario, oltre ai premi \"Radio&amp;Stampa\" e \"Sorrisi e canzoni tv\".\nViene certificato dalla FIMI come \"disco di platino\".\nOltre a \"Pensa\", i singoli estratti dall'album sono \"Fammi sentire la voce\" e \"Parole rumori e giorni\".\nNel 2017, in concomitanza con la partecipazione di Fabrizio Moro alla sessantasettesima edizione del Festival di Sanremo, l'album viene ristampato in vinile per festeggiarne i dieci anni dalla pubblicazione.\nSuccesso commerciale.\n\"Pensa\" arriva al massimo alla quindicesima posizione della classifica FIMI."}
{"id": "1634107", "revid": "436907", "url": "https://it.wikipedia.org/wiki?curid=1634107", "title": "Domani (Fabrizio Moro)", "text": "Domani \u00e8 il quarto album in studio di Fabrizio Moro, pubblicato il 29 febbraio 2008, dopo il terzo posto di Moro al Festival di Sanremo 2008 con il brano \"Eppure mi hai cambiato la vita\" che sar\u00e0 il primo singolo estratto dall'album.\n\"Domani\" \u00e8 il secondo album pi\u00f9 venduto da Moro, vendendo ben 40\u00a0000 copie solo in Italia\nViene certificato dalla FIMI come \"disco d'oro\".\nOltre a \"Eppure mi hai cambiato la vita\", l'altro singolo estratto dall'album \u00e8 \"Libero\".\nDell'album fa parte anche la traccia \"Un giorno un po' pi\u00f9 grande\" che non \u00e8 mai stata pubblicata ufficialmente, dato che sul supporto fisico non \u00e8 presente, una volta era possibile scaricarla da iTunes.\nIn occasione della partecipazione del cantautore romano al Festival di Sanremo del 2018, \u00e8 stata annunciata una ristampa del disco che verr\u00e0 rilasciata il giorno 9 Febbraio 2018 in formato CD e in Vinile (quest'ultimo limitato a sole 500 copie).\nSuccesso commerciale.\n\"Domani\" arriva al massimo alla ventitreesima posizione della classifica FIMI."}
{"id": "1634112", "revid": "729019", "url": "https://it.wikipedia.org/wiki?curid=1634112", "title": "Stazione di Pesaro", "text": "La stazione di Pesaro \u00e8 la stazione ferroviaria della Bologna-Ancona posizionata nel territorio comunale dell'omonimo capoluogo di provincia marchigiano.\nStoria.\nLa stazione venne edificata nell'ambito dei lavori di costruzione della importante Ferrovia Adriatica ed inaugurata in concomitanza con l'apertura ufficiale all'esercizio della tratta di 93\u00a0km, Rimini-Falconara-Ancona, avvenuta il 17 novembre 1861. Con tale inaugurazione si realizzava il collegamento delle localit\u00e0 della Riviera con Bologna e il nord-Italia. La stazione venne gestita inizialmente dalla Societ\u00e0 per le strade ferrate romane ma dopo il riordino delle ferrovie del 1865 venne affidata dallo Stato alla Societ\u00e0 Italiana per le strade ferrate meridionali che la mantenne fino alla statalizzazione delle ferrovie del 1905.\nNel 1935 il fabbricato viaggiatori originario fu sostituito dall'attuale, progettato dall'architetto Roberto Narducci.\nNei primi anni 2000 la stazione degli autobus cittadina \u00e8 stata collocata accanto alla stazione ferroviaria, con lo scopo di creare un unico polo dei trasporti a pochi metri dal centro storico della citt\u00e0. Alla stazione degli autobus di Pesaro sono attivi servizi di trasporto rapido su strada che in poco pi\u00f9 di mezz'ora la collegano a Urbino e a tutto l'entroterra, per venire incontro alle esigenze dei numerosi pendolari che lavorano e studiano a Pesaro e degli universitari diretti nella citt\u00e0 di Raffaello.\nAlla fine del 2013 la stazione di Pesaro \u00e8 stata parzialmente ristrutturata in seguito al rimodernamento delle banchine, richiesto dalla compagnia privata Ntv, per il transito dei treni .Italo. Tuttavia a partire dal 14 dicembre 2014 NTV ha abbandonato la linea Adriatica a causa dei costi elevati di pedaggio per i binari imposti da Rfi e dalla revisione di bilancio decisa dalla societ\u00e0 ferroviaria, che ha preferito potenziare la tratta Roma-Milano, a discapito della meno redditizia linea Adriatica.\nNel corso del 2015 la stazione ha subito ulteriori interventi di ammodernamento per l'eliminazione di barriere architettoniche.\nStrutture e impianti.\nLa stazione \u00e8 gestita da Rete Ferroviaria Italiana.\nIl fascio binari della stazione \u00e8 composto da tredici binari, di cui nove tronchi e cinque dedicati al traffico passeggeri. Questi ultimi sono serviti da tre banchine accessibili all'utenza grazie ad un sottopassaggio.\nLa stazione di Pesaro gode della particolarit\u00e0 di trovarsi di fianco al parco Miralfiore, il principale della citt\u00e0, e di avere un'entrata per accedere direttamente al parco dalla stazione.\nMovimento.\nLa stazione \u00e8 servita da treni regionali operati da Trenitalia nell'ambito del contratto di servizio stipulato con la Regione Marche nonch\u00e9 da collegamenti interregionali svolti da Trenitalia Tper, Trenord e dalla stessa Trenitalia, la quale gestisce anche i convogli a lunga percorrenza con fermata a Pesaro, sia del servizio pubblico \"Intercity\" sia del servizio a mercato \"Le Frecce\" (Frecciarossa, Frecciargento, \nFrecciabianca).\nLa stazione nel 2007 risultava utilizzata da circa 2.200.000 passeggeri.\nServizi.\nLa stazione, che RFI classifica nella categoria \"gold\" e la cui area commerciale \u00e8 affidata a Centostazioni, dispone di:"}
{"id": "1634115", "revid": "247222", "url": "https://it.wikipedia.org/wiki?curid=1634115", "title": "American Idiot (brano musicale)", "text": ""}
{"id": "1634118", "revid": "554814", "url": "https://it.wikipedia.org/wiki?curid=1634118", "title": "Cavaiola", "text": "Il Cavaiola \u00e8 un torrente tributario del Sarno per il tramite del canale artificiale denominato Alveo Comune Nocerino ed ha origine in Cava de' Tirreni, dove raccoglie le acque di vari torrenti.\nLa storia.\nL'Agro Nocerino ha tre gole principali, attraverso le quali comunica coi territori pi\u00f9 elevati che la circondano, una va verso Cava de' Tirreni, un'altra verso Pecorari (Nocera Superiore) e la terza verso Codola (Castel San Giorgio).\nEd \u00e8 attraverso queste tre vie che, nel 1700, scorrevano i tre principali torrenti, che portavano acqua a valle nei periodi delle piogge: il \"Cavaiola\", il \"Citola\" e il Solofrana.\nIl primo di questi torrenti aveva inizio sui fianchi di Monte S.Angelo, a ovest della Citt\u00e0 di Cava, percorreva un burrone, detto Gargarallo, il quale attraversava la Strada Regia (attuale Strada Statale 18), che portava a Salerno, sotto il ponte in localit\u00e0 l'Epitaffio e, tenendosi a breve distanza dalla stessa, si ingrossava lungo il percorso, accogliendo, dal lato destro, le acque provenienti dai valloni delle Grotte, della Starza e di San Gregorio e, dal lato sinistro, dai valloni del Petraro, del Pozzillo, della Croce, di San Martino e del Petraro di Albano.\nA Camerelle di Nocera Superiore il predetto torrente prendeva il nome di \"Cavaiola\" e le sue acque si incanalavano in parte verso nord, dove imboccavano un piccolo alveo, detto le Caprare, e in parte lungo la stessa Strada Regia. Lungo questo percorso il torrente raccoglieva gli apporti delle acque che scendevano da pi\u00f9 punti di Monte Albino e arrivava sino a Nocera Inferiore, dove, attraverso mille rivoli e canali, si disperdeva nei fondi irrigui dei contadini nocerini e paganesi.\nL'altro ramo, quello detto \"le Caprare\", dopo un tratto di circa due miglia, giunto vicino al Reale Quartiere della Cavalleria, univa le proprie acque a quelle di un altro torrente, detto \"Solofrana\", le quali fluivano sotto la predetta Caserma della Cavalleria, per finire in un alveo detto il \"Canalone di Nocera\".\n\u00c8 abbastanza logico supporre che, in epoca medioevale, quando la popolazione dell'intero comprensorio era limitata e non c'era la necessit\u00e0 di trasformare i terreni montani in terrazze coltivabili, i quantitativi d'acqua che arrivavano a valle erano piuttosto contenuti e cos\u00ec i quantitativi di terra erosi dalle acque stesse.\nPoich\u00e9, poi, nel letto del predetto torrente del Gargarallo, erano state realizzate delle grosse e capaci vasche, il materiale roccioso di pezzatura pi\u00f9 grossa veniva trattenuto in quei bacini; quello di pezzatura media si depositava nell'ampio letto dell'alveo-strada della Via Consolare, dove il torrente perdeva la maggior parte della sua velocit\u00e0; solo, quindi, un'acqua abbastanza limpida e tranquilla, che poteva comodamente e proficuamente essere usata per scopi irrigui, raggiungeva la parte bassa della valle ed era bene accetta dai contadini perch\u00e9 quel poco di limo, che ancora vi galleggiava, rinnovava la fertilit\u00e0 dei terreni.\nNei tempi successivi, quando lo sfruttamento dei terreni montani divent\u00f2 pi\u00f9 intensivo, il processo di alterazione cominci\u00f2 ad incidere sempre pi\u00f9 negativamente sugli aspetti idrogeologici.\nSi era innescato cos\u00ec un meccanismo a catena che non pot\u00e9 pi\u00f9 essere fermato e che, periodicamente, produceva alluvioni sempre pi\u00f9 devastanti e danni alle persone, alle case ed ai terreni coltivati.\nFu cos\u00ec che, nel 1751, dopo un ennesimo disastro, il Governo borbonico mand\u00f2 a Nocera il colonnello Alcovier, col compito di proporre gli opportuni rimedi, che, per\u00f2, arrivarono solo cinquanta anni dopo.\nLa soluzione adottata nel 1803 dal Marchese della Valva, Soprintendente dei Ponti e delle Strade, fu quella di realizzare una nuova strada di circa due miglia nel territorio di Nocera dalla localit\u00e0 Camerelle, al lato sud della strada esistente.\nQuesta nuova strada, costruita in rilevato e sostenuta da muri di contenimento, sarebbe stata divisa da quella esistente, che sarebbe diventata un alveo. Questo canale artificiale, giunto all'abitato di Nocera, doveva girare verso nord e, attraverso un nuovo canale, doveva raggiungere anch'esso il Quartiere militare (oggi \"Caserma Bruno Tofano\") e unirsi al corso del torrente Solofrana."}
{"id": "1634119", "revid": "986213", "url": "https://it.wikipedia.org/wiki?curid=1634119", "title": "Charles Lennox, I duca di Richmond", "text": "Biografia.\nCharles era figlio del re d'Inghilterra Carlo II Stuart e di una delle sue amanti, Louise de K\u00e9rouaille, creata successivamente al titolo di duchessa di Portsmouth.\nCharles venne creato Duca di Richmond, Conte di March e Barone di Settrington, divenendo Pari d'Inghilterra il 9 agosto 1675; in seguito fu nominato Duca di Lennox, Conte di Darnley e Barone di Torbolton, divenendo Pari di Scozia il 9 settembre 1675. Tali titoli vennero ricreati per Charles ma gi\u00e0 appartenevano alla casata degli Stuart: nel 1672 era infatti morto senza eredi Charles Stewart, III duca di Richmond, VI duca di Lennox (1639\u20131672), cugino di quarto grado di re Carlo II.\nNel 1681 entr\u00f2 a far parte dell'Ordine della Giarrettiera come cavaliere. Nel 1684 sua madre ottenne dal re di Francia il titolo di duchessa di Aubigny (nella Paria di Francia), titolo che ad ogni modo Charles non eredit\u00f2 mai in quanto premor\u00ec a lady Louise e pertanto esso venne poi ereditato dal suo primogenito.\nIn seguito venne nominato anche Lord Alto Ammiraglio di Scozia e lo zio Giacomo, duca di York, poi re d'Inghilterra gli conferm\u00f2 questo titolo a vita.\nFu iniziato in Massoneria a Chichester nel 1696.\nPrima di allearsi con Guglielmo III d'Orange, Statolder d'Olanda, fu sostenitore dei giacobiti.\nIl Duca di Richmond, Lennox e Aubigny mor\u00ec il 27 maggio 1723 e fu sepolto nella Cattedrale di Chichester.\nInteressi.\nIl Duca di Richmond era un noto appassionato del gioco del cricket in un'epoca in cui esso stava divenendo sempre pi\u00f9 uno sport professionale, e fece il possibile per permetterne lo sviluppo nel Sussex. Egli venne coinvolto nell'organizzazione delle prime partite nazionali nella stagione 1697 che fu la prima ad essere riportata dalla stampa inglese. Il Duca di Richmond sponsorizz\u00f2 anche una squadra per la stagione del 1702. Il figlio del Duca, il secondo Duca di Lennox, erediter\u00e0 poi dal padre questo interesse per il cricket e diverr\u00e0 patrono sia del Sussex county cricket teams che del Slindon Cricket Club.\nMatrimonio e figli.\nCharles si spos\u00f2 con Anne Brudenell (m. 9 dicembre 1722), figlia di Francis Brudenell, barone Brudenell l'8 gennaio 1692; la coppia ebbe i seguenti figli:\nDalla sua amante Jacqueline de M\u00e9zi\u00e8res, Charles ebbe un figlio:"}
{"id": "1634120", "revid": "110157", "url": "https://it.wikipedia.org/wiki?curid=1634120", "title": "Do You Remember Rock 'n' Roll Radio?", "text": "Do You Remember Rock 'n' Roll Radio? \u00e8 stato il secondo singolo estratto dall'album \"End of the Century\" da parte della band punk Ramones.\nSi tratta di una canzone molto diversa dalle precedenti dei Ramones, a causa dell'influenza del produttore \"Phil Spector\", che ha portato il suono della band verso melodie pi\u00f9 orecchiabili per poter ottenere un maggior successo commerciale.\nAl contrario di buona parte delle canzoni della band, \"Do You Remember Rock 'n' Roll Radio?\" \u00e8 una canzone complessa: un pianoforte, una tromba, un corno, un sassofono ed un sintetizzatore si aggiungono alla chitarra, al basso ed alla batteria.\nCome nella maggior parte delle canzoni rock degli anni cinquanta, il sassofono \u00e8 lo strumento principale, seguito dalla chitarra.\nDurante le performance live della band, il sassofono \u00e8 stato sostituito dal \"basso\" come strumento principale.\nIl titolo dell'album \"End of the Century\" \u00e8 dovuto a questa canzone; infatti \u00e8 presente questa frase:\nAnche il film-documentario del 2003, \"\" prende il nome da questa parte della canzone.\nRiferimenti.\nContiene riferimenti a molti personaggi musicali che hanno influenzato i Ramones come \"Jerry Lee Lewis\", \"John Lennon\", i \"T. Rex\" ed i \"The Animals\".\nVideo.\nIl video mostra i Ramones sia mentre guardano dei programmi televisivi anni sessanta sia mentre suonano la canzone in televisione.\nCover.\nQuesta canzone \u00e8 stata reinterpretata dai \"Kiss\" nel 2003 nell'album tributo ai Ramones \"We're a Happy Family\", dalla band ska punk spagnola \"No Relax\" nell'album \"Virus de rebeli\u00f3n\", dal cantante Greg Attonito dei Bouncing Souls nell'album di cover dei Ramones \"Brats on the Beat\" e, in Italia, da Olly nell'album \"Olly Meets The Good Fellas\"."}
{"id": "1634125", "revid": "640277", "url": "https://it.wikipedia.org/wiki?curid=1634125", "title": "Fammi sentire la voce", "text": "Fammi sentire la voce \u00e8 un brano musicale di Fabrizio Moro, pubblicato nel maggio 2007 come secondo singolo estratto dall'album \"Pensa\".\nIl singolo ha avuto un moderato successo radiofonico, spinto soprattutto dalla partecipazione del cantautore al Festivalbar ed all'Heineken Jammin' Festival.\nDel pezzo esiste anche una versione ufficiale Remix."}
{"id": "1634127", "revid": "697352", "url": "https://it.wikipedia.org/wiki?curid=1634127", "title": "Bobone (disambigua)", "text": ""}
{"id": "1634128", "revid": "164844", "url": "https://it.wikipedia.org/wiki?curid=1634128", "title": "Cristallo fotorifrattivo", "text": ""}
{"id": "1634134", "revid": "1652635", "url": "https://it.wikipedia.org/wiki?curid=1634134", "title": "Indaco (colore)", "text": "Lindaco \u00e8 uno dei colori dello spettro percepibile dall'occhio umano, compreso tra l'azzurro e il violetto e classificato come \"colore freddo\". La lunghezza d'onda dell'indaco \u00e8 tra 420 e 450 nanometri.\nEtimologia.\nIl colore indaco prende il nome dal colorante indaco derivato dalla pianta \"Indigofera tinctoria\" e specie affini.\nStoria.\nIsaac Newton ha introdotto l'indaco come uno dei sette colori di base del suo lavoro. A met\u00e0 del 1660, quando Newton acquist\u00f2 un paio di prismi in una fiera vicino a Cambridge, la Compagnia delle Indie Orientali inizi\u00f2 a importare la tintura di indaco in Inghilterra, soppiantando il guado come fonte di tintura blu. Nel famoso esperimento, cardine nella storia dell'ottica, il giovane Newton riconobbe che lo spettro aveva un continuum di colori, ma avendo deciso su sette colori per collegarli alle note di una scala maggiore occidentale, chiese a un amico di suddividere ripetutamente lo spettro proiettato dal prisma sul muro in sette: rosso, giallo, verde, blu e viola; insieme a arancione, \"indaco\":\nErano questi i toni in cui i colori apparivano pi\u00f9 \u00abpieni e vivaci\u00bb.\nL'indaco \u00e8 considerato, da allora, come uno dei colori tradizionali dell'arcobaleno. James Clerk Maxwell ed Hermann von Helmholtz accettarono l'indaco come nome appropriato per il colore che affianca il viola nello spettro.\nScienziati successivi concludono che Newton nomin\u00f2 i colori in modo diverso dall'uso attuale. Secondo Gary Waldman, \"Un'attenta lettura dell'opera di Newton indica che il colore che chiamava indaco, normalmente chiameremmo blu; il suo blu \u00e8 allora quello che chiameremmo verde-azzurro, ciano o celeste\". Se questo \u00e8 vero, i sette colori spettrali di Newton sarebbero stati:\nRed (Rosso): Orange (arancio): Yellow (giallo): Green (verde):\nBlue (azzurro o blu) ma per noi \u00e8 turchese o ciano: Indigo (indaco) ma per noi \u00e8 semplicemente blu: Violet (violetto):\nCodifica.\nCMYK.\nPer ottenere l'indaco, rispettando le coordinate spettrali di questa tonalit\u00e0 con una key plate CMYK, si allineano i parametri in: C: 90%; M: 76%; Y: 0%; K: 0%.\nHSV.\nNella codifica HSV (tonalit\u00e0, saturazione e valore), la tonalit\u00e0 del colore indaco \u00e8 associata ad un angolo di 254\u00b0, per cui il colore indaco \u00e8 rappresentato dalla terna (254\u00b0; 100%; 100%), dove la saturazione e il valore del colore sono entrambi al loro valore massimo (100%).\nHSL.\nNella codifica HSL (tonalit\u00e0, saturazione e luminosit\u00e0), la tonalit\u00e0 del colore rosso \u00e8 associata ad un angolo di 254\u00b0, per cui il colore rosso \u00e8 rappresentato dalla terna (254\u00b0; 100%; 50%), dove la saturazione del colore \u00e8 al loro valore massimo (100%), mentre la luminosit\u00e0 \u00e8 al valore medio (50%).\nIn HTML.\nIl colore web chiamato \"Indigo\" \u00e8 decisamente pi\u00f9 vicino al violetto della tinta da cui prende il nome. \u00c8 di fatto un viola e si pu\u00f2 essere ottenuto mischiando 50% di colore ciano e 50% di colore magenta."}
{"id": "1634140", "revid": "113377363", "url": "https://it.wikipedia.org/wiki?curid=1634140", "title": "Rally aereo di Sicilia", "text": "Il Giro aereo internazionale di Sicilia \u00e8 una manifestazione sportiva organizzata a Palermo.\nLa manifestazione interessa annualmente l'ex aeroporto militare, dal 2009 aeroporto civile, di Palermo-Boccadifalco dal 1949 ed \u00e8 organizzata dall'Aeroclub Beppe Albanese.\nConsiste di una gara tra regolarit\u00e0 (formata da equipaggi composti da pilota e navigatore), velocit\u00e0, di esibizioni di piloti provenienti da tutta Italia. I percorsi, segnati su una cartina stradale sono correlati da 13 fotografie da riconoscere per mantenere la rotta. La gara di velocit\u00e0 \u00e8 valida per il campionato nazionale di volo a motore. A margine della manifestazione sportiva \u00e8 organizzata un'esposizione degli aeromobili delle forze dell'ordine presenti presso l'aeroporto.\nStoria.\nLa manifestazione sportiva nacque nel 1949. Sin dalla prima edizione raccolse piloti e sportivi da tutta Europa, diventando punto di riferimento per il rally aereo.\n51\u00aa Edizione.\nSvoltasi il 29 e 30 luglio del 2000. La gara di regolarit\u00e0 \u00e8 stata vinta dall'aeroclub di Vergiate alla guida di un Cessna 172N. Il tragitto della gara di regolarit\u00e0 era Portella della Paglia, Camporeale, Roccamena, lago di Sambuca, Cattolica Eraclea, Aragona, San Giovanni Gemini, Cefal\u00e0 Diana e linea di arrivo a Porticello. Il tragitto della gara di velocit\u00e0 invece era: Boccadifalco, San Nicola l'Arena, Capo Zafferano, Mondello e ritorno a Boccadifalco, l'intero tragitto doveva essere percorso tre volte. A margine della manifestazione lancio di paracadutisti, esibizione di motoalianti ed un finto combattimento ispirato alla seconda guerra mondiale.\n54\u00aa Edizione.\nSvoltasi il 3 e 3 agosto del 2003. Il rally \u00e8 stato vinto dal pilota Gabriele Avoni e dal navigatore Emanuela Bartolini da Lugo in provincia di Ravenna, vincitori della gara di regolarit\u00e0. A margine della manifestazione lanci di paracadutisti e voli acrobatici.\n58\u00aa Edizione.\nL'Edizione numero 58 si \u00e8 svolta il 21 e 22 luglio 2007.\n59\u00aa Edizione.\nL'Edizione numero 59 si \u00e8 svolta nei giorni 6 e 7 settembre del 2008, alla gara di regolarit\u00e0 hanno partecipato 10 equipaggi, mentre il 7 settembre hanno partecipato alla gara di velocit\u00e0 7 equipaggi. Nel pomeriggio si \u00e8 svolta la gara dei \"falchi\", 3 aerei veloci.\n60\u00aa Edizione.\nLa sessantesima edizione si \u00e8 svolta nei giorni 12 e 13 settembre del 2009 con la vittoria dell'equipaggio formato da Vanni Scagnetti e Antonio Biraghi su Sequoia F.8L Falco I-MIKI basato a Carpi.\n61\u00aa Edizione.\nLa sessantunesima edizione si \u00e8 svolta il 5 settembre 2010 con la vittoria dell'equipaggio formato da Giuseppe Gatto e Carmelo Monastra del Team \"Tom &amp; Jerry\" su Cessna 310N con marche N-421NA. Il Team ha vinto sia la gara di regolarit\u00e0 che la gara di velocit\u00e0 aggiudicandosi il titolo di Campioni Assoluti del 61\u00ba giro di Sicilia.\n62\u00aa Edizione.\nLa sessantaduesima edizione si \u00e8 svolta i giorni 10 e 11 giugno 2011 con la vittoria dell'equipaggio formato da Gianni Gucciardo e Fabio Giannilivigni su Tampico TB9 con marche I-IAFP dell'Aeroclub di Palermo; secondo \u00e8 arrivato il Team \"Tom &amp; Jerry\" formato da Giuseppe Gatto e Carmelo Monastra su Cessna 310N con marche N-421NA dell'Aeroclub di Latina; infine al terzo posto Vanni Scagnetti e Antonio Biraghi su Falco F8L con marche I-MIKI di Carpi. Nel pomeriggio si \u00e8 svolta la gara dei \"falchi\", vinta da I-MIKI pilotato da Vanni Scagnetti."}
{"id": "1634141", "revid": "1026699", "url": "https://it.wikipedia.org/wiki?curid=1634141", "title": "Antonio Glauco Casanova", "text": "Biografia.\nHa ricoperto la carica di segretario particolare dell'on. Luigi Preti, ministro delle finanze.\nDal 1970 al 1975 \u00e8 stato Direttore dell'Unione Italiana per il Progresso della Cultura (UIPC) in Roma.\nNel 1987 \u00e8 stato nominato vice-direttore de \"L'Umanit\u00e0\", organo ufficiale del PSDI e, dal gennaio 1989 al marzo 1993, \u00e8 stato direttore responsabile dello stesso quotidiano. Dal 1994 non ha pi\u00f9 svolto attivit\u00e0 politica militante.\nCome saggista si \u00e8 interessato particolarmente di storia del Risorgimento e contemporanea.\nHa inoltre svolto attivit\u00e0 di collaborazione, per i servizi culturali della RAI (radio e televisione) realizzando vari programmi televisivi su figure e fatti della storia contemporanea, per quotidiani e periodici nazionali (Il Resto del Carlino, La Giustizia, Critica Sociale, Ragionamenti, La Fiera Letteraria, Tempo Presente, Clio, Mondo Sociale) e per varie Case editrici. Per la RAI ha tra l'altro realizzato programmi di carattere storico sulla figura di Giacomo Matteotti e sulla Resistenza italiana, a cui prese parte attivamente operando nei reparti operanti a Pergola.\nPer l'editore Cappelli ha ideato e diretto la Collana di divulgazione \u201cIo so/Tu sai\u201d.\nPer l'editore Nuova CEI ha collaborato con numerose biografie e saggi all'opera in 22 volumi sul Parlamento Italiano.\nPer l'editore Colombo di Roma ha curato, con ampie introduzioni storiche, i volumi \"Montecitorio\" (1982) e \"Il Palazzo del Quirinale\" (1986).\n\u00c8 morto a Roma, dove viveva dal 1970, la notte tra il 4 e 5 novembre 2015, pochi giorni prima del suo 96-esimo compleanno, dopo una breve malattia.\nRiconoscimenti.\nCon il terzo volume della \u201cStoria Popolare dell'Italia Contemporanea 1861-1922\u201d (4 volumi, ed. Cappelli, 1965-1970) \u00e8 risultato vincitore per la saggistica al Premio Termoli (1970).\nCon \u201cGiacomo Matteotti, una vita per il socialismo\u201d (ed. Bompiani, 1974, IV ed. 1977) \u00e8 stato finalista al Premio Viareggio nel 1974 e \u201cTarga d'oro\u201d al Premio Acqui Storia nel 1974.\nNel 1990 il Comune di Fano gli ha conferito il Premio \u201cLa Fortuna d'oro\u201d.\nIl 27 ottobre 2008 gli \u00e8 stato conferito il Premio Federichino per l'editoria, la politica e la storia, per la provincia di Pesaro-Urbino, dal Pio Sodalizio dei Piceni in Roma e dalla Fondazione Federico II Hohenstaufen di Jesi."}
{"id": "1634150", "revid": "123011671", "url": "https://it.wikipedia.org/wiki?curid=1634150", "title": "Carica (guerra)", "text": "La carica \u00e8 una manovra militare tattica con la quale dei soldati avanzano verso il loro nemico alla massima velocit\u00e0 di cui sono capaci per impegnarli in un combattimento ravvicinato. La carica \u00e8 stata la manovra dominante e il momento chiave tattico decisivo di pi\u00f9 battaglie nella storia. Le cariche moderne hanno carattere molto pi\u00f9 ridotto e comportano l'impiego di piccoli gruppi contro posizioni individuali, invece dei grandi gruppi di combattenti che assalivano grandi formazioni o linee fortificate nel passato.\nTattiche di cavalleria.\nIl valore dirompente di un attacco alla carica \u00e8 stato sfruttato sin dagli albori dell'arte militare, specialmente nelle tattiche di cavalleria, sia con formazioni composte da cavalieri in armatura sia con truppe a cavallo pi\u00f9 leggere. Tuttavia, storici come John Keegan hanno dimostrato (in particolare, ne \"Il volto della battaglia\") che quando una carica di cavalleria fronteggiava truppe appiedate ben organizzate a difesa, generalmente prevalevano i fanti. In questi casi, i cavalli evitavano la massa densa di nemici o l'unit\u00e0 di cavalleria stessa si infrangeva contro gli avversari e si divideva perdendo di efficacia. Questo esito \u00e8 riportato, per esempio, nella scena della battaglia nel film Waterloo o Braveheart. Al contrario, quando e se le cariche di cavalleria avevano successo, ci\u00f2 era dovuto principalmente alla formazione difensiva che spesso, presa dal panico, si separava e fuggiva, esponendosi ad un micidiale inseguimento successivo delle truppe a cavallo (che avevano gioco facile su bersagli isolati, relativamente lenti e raggiunti di spalle o lateralmente).\nL'era delle armi da fuoco.\nCon l'avvento delle armi da fuoco, i parametri di valutazione diventarono velocit\u00e0 dell'avanzata contro percentuale (o efficacia) del volume di fuoco della formazione in difesa. Se gli assalitori riuscivano ad avanzare ad una velocit\u00e0 maggiore di quella con la quale i difensori riuscivano a ucciderli o ferirli, gli assalitori terminavano l'avanzata a contatto dei difensori, sebbene non necessariamente in numero sufficiente per prevalere. Naturalmente ci sono pi\u00f9 fattori di cui tenere conto in questo confronto quali copertura del fuoco delle armi, organizzazione, formazione del terreno e altri. Una tattica di carica frontale fallita in questi contesti, lascer\u00e0 spesso gli assalitori estremamente vulnerabili ad una contro-carica.\nC'\u00e8 stato un aumento continuo nella potenza di fuoco negli ultimi 700 anni, e se molte cariche sono state rotte con successo, molte sono anche riuscite vittoriose ugualmente. \u00c8 solamente alla fine del XIX secolo che le cariche frontali sono diventate meno efficaci, specialmente dall'introduzione della mitragliatrice e dell'artiglieria a retro carica. Modernamente sono ancora utili su piccola scala in aree confinate dove la potenza di fuoco del nemico non pu\u00f2 essere sviluppata pienamente."}
{"id": "1634154", "revid": "1305772", "url": "https://it.wikipedia.org/wiki?curid=1634154", "title": "Carlo Antonio di Castellamonte", "text": "Biografia.\nDi origine nobile, la famiglia proveniva dal canavese ed era imparentata con i conti di San Martino e di Valperga.\nCarlo Antonio il 26 agosto 1783, divenne maggiore comandante dei Dragoni leggeri di Sardegna, poi tenente colonnello di cavalleria (22 agosto 1788), colonnello dei Dragoni Chablais e comandante d'Ivrea (15 maggio 1793).\nIn seguito comandante di Asti tra il 1793 e il 1796 e brigadiere il 24 gennaio 1796.\nSi ritir\u00f2 dalla vita militare l'8 maggio 1797."}
{"id": "1634160", "revid": "154893", "url": "https://it.wikipedia.org/wiki?curid=1634160", "title": "Museo d'arte Liechtenstein", "text": ""}
{"id": "1634163", "revid": "30300", "url": "https://it.wikipedia.org/wiki?curid=1634163", "title": "Ti Amo Campionato", "text": ""}
{"id": "1634164", "revid": "80598", "url": "https://it.wikipedia.org/wiki?curid=1634164", "title": "Alberto Testa (paroliere)", "text": "Alberto Testa \u00e8 stato uno dei pi\u00f9 importanti parolieri italiani, autore dei testi di circa millecinquecento canzoni, fra cui molti \"evergreen\" della musica leggera, come \"Quando quando quando\", su musica di Tony Renis (che l'ha resa un successo mondiale), \"Un anno d'amore\" in collaborazione con Mogol (cover di una canzone di Nino Ferrer) per Mina, \"Innamorati a Milano\" e \"Io ti dar\u00f2 di pi\u00f9\" su musiche di Memo Remigi (la seconda portata al successo da Ornella Vanoni ed Orietta Berti), \"Grande grande grande\", ancora su musica di Tony Renis (portata al successo da Mina e nella versione inglese da Shirley Bassey). Massimo Gramellini ha definito Alberto Testa \"\u00ab il poeta della triplice ripetizione\"\u00bb.\nBiografia.\nGli esordi.\nNasce in Brasile da genitori italiani (il padre \u00e8 bergamasco), ma torna in patria nel 1932 fermandosi presso la nonna paterna, a Varazze; l'anno successivo inizia le elementari dalla seconda (sapendo gi\u00e0 leggere e scrivere, secondo la legge dell'epoca, ci\u00f2 era possibile), e nel 1934 raggiunge i genitori a Milano. Verso i 15 anni inizia a partecipare a vari spettacoli studenteschi; con lo scoppio della guerra, per\u00f2, si arruola come paracadutista e viene preso prigioniero e deportato in Texas, dove si esibisce in spettacoli per i prigionieri.\nTorna in Italia nel 1946 e si diploma in ragioneria, e comincia a lavorare insieme al padre (rappresentante di commercio in tessuti e confezioni) ed al fratello maggiore Enrico; nello stesso periodo inizia a proporsi come cantante, ma i tentativi non suscitano l'attenzione dell'ambiente discografico, invece riesce ad inserirsi nell'ambiente delle edizioni musicali come autore di testi.\nFirma un contratto con le Edizioni musicali Settenote (di propriet\u00e0 del musicista Dino Olivieri), e la prima canzone scritta da Testa che viene pubblicata risale al 1952: si tratta di \"Valentino\", portata al successo dal Quartetto Radar (che la esegue in numerose trasmissioni radiofoniche ma non la incide), su musica del direttore d'orchestra bolognese Mario Bertolazzi; per questo brano Testa usa uno pseudonimo, \"Santos\" (dalla sua citt\u00e0 natale), che viene per\u00f2 rifiutato dalla Siae, per cui da l\u00ec in avanti decide di firmare le canzoni con il suo vero nome.\nCollabora con alcuni dei musicisti pi\u00f9 noti del periodo (e di tutta la storia della musica leggera italiana: da Carlo Alberto Rossi a Pino Calvi, dal gi\u00e0 citato Bertolazzi a Gigi Cichellero, da Franco Pisano a Guido Viezzoli. Presto molte sue canzoni partecipano con successo al Festival di Sanremo: ricordiamo \"Il cantico del cielo\" per Tonina Torrielli nel 1956, \"Un sogno di cristallo\" per Carla Boni e Jula de Palma l'anno successivo, \"Io sono te\" per Carla Boni e Cristina Jorio e \"Tu sei del mio paese\" per Gino Latilla e Natalino Otto (entrambe nel 1958), ma anche al di fuori del festival i suoi testi ottengono un notevole successo: basta ricordare, ad esempio, \"Al chiar di luna porto fortuna\" per Fred Buscaglione e Joe Sentieri.\n\u00c8 proprio Joe Sentieri ad incidere (insieme a Sergio Bruni) l'anno successivo \"\u00c8 mezzanotte\", uno dei testi pi\u00f9 noti di Testa e grande successo della decima edizione di Sanremo. Come racconta lo stesso Testa, l'autore della musica Rinaldo Cozzoli era un giovane funzionario della Manifattura Tabacchi di Lucca che aveva il pallino di scrivere canzoni: aveva partecipato a varie manifestazioni locali con buoni risultati e vittorie, ma voleva uscire dal successo regionale e perci\u00f2 scrisse una lettera a Testa.\nDopo poco tempo gli mand\u00f2 alcune musiche, e tra queste ce n'era una che il paroliere giudic\u00f2 interessante, per cui Cozzoli si rec\u00f2 a Milano e i due si incontrarono alle nove di sera alla Stazione Centrale: il musicista doveva tornare a Lucca nella notte stessa e Testa gli promise di fare un testo spiritoso sulla sua musica; Cozzoli accett\u00f2 e ripart\u00ec: era mezzanotte, ed \u00e8 proprio \"\u00c8 mezzanotte\" il titolo che il paroliere d\u00e0 alla canzone.\nTesta presenta la canzone a diversi editori: molti la rifiutano, ma finalmente Carlo Alberto Rossi l'ascolta e, a met\u00e0 canzone, blocca l'esecuzione e dice \u00abQuesta va a Sanremo!\u00bb, l'affida a Joe Sentieri, facendo fare l'arrangiamento al maestro Enzo Ceragioli, la giuria di Sanremo accetta la canzone e, per la seconda esecuzione, viene prescelto Sergio Bruni. Il brano diventa un grande successo e per Cozzoli \u00e8 l'inizio di una brillante carriera come compositore (fino alla morte nel 2004).\nAlberto Testa cantante.\nAi primi anni sessanta risalgono gli unici due tentativi di Testa come cantante: si tratta di due 45 giri, il primo (Vestita di rosso/Storia d'amore) pubblicato nel 1961 per la Tavola Rotonda, etichetta satellite della Dischi Ricordi, che pubblica nel 1962. Testa, non solo incide Vestita di rosso, ma ne fa uno dei primi video prodotto dalla Ricordi e dalla Ed. Leonardi che viene inserito nel circuito dei Cinebox. Il successivo, Chiaro di Luna a Paullo/Due; in entrambi i casi il riscontro di vendite \u00e8 modesto per una mancata pubblicit\u00e0 e diffusione, e Testa continua l'attivit\u00e0 di paroliere, che nel decennio gli dar\u00e0 le soddisfazioni pi\u00f9 grandi.\nParoliere di successo.\nIl decennio successivo \u00e8 quello dei maggiori successi di Alberto Testa come autore di testi di canzoni: nel 1962 \"Quando quando quando\", su musica di Tony Renis che la interpreta, diventa un successo mondiale, e l'anno successivo \u00e8 un buon successo anche \"Uno per tutte\".\nIl 1964 \u00e8 l'anno in cui Mina lancia una sua canzone, scritta in collaborazione con Mogol, \"Un anno d'amore\" (cover di \"C'est irr\u00e9parable\" di Nino Ferrer), mentre l'anno successivo partecipa a Un disco per l'estate con \"I tuoi occhi verdi\", cantata da Franco Tozzi, e con \"Quello sbagliato\", cantata da Bobby Solo; su musica di Memo Remigi, Arrigo Amadesi, Giuseppe Diverio, scrive il testo de \"La notte dell'addio\" (per Iva Zanicchi), \"Innamorati a Milano\" e \"Io ti dar\u00f2 di pi\u00f9\", la seconda portata al successo da Ornella Vanoni ed Orietta Berti e presentata al Festival di Sanremo 1966.\nIl 1966 \u00e8 anche l'anno di Bandiera gialla, interpretata da Gianni Pettenati, sigla dell'omonima trasmissione radiofonica e scritta in collaborazione con Nisa, e di \"A pizza\" che Giorgio Gaber e Aurelio Fierro presentano al Festival di Napoli, mentre l'anno successivo vince il Festival di Sanremo 1967 con \"Non pensare a me\" (su musica di Eros Sciorilli), interpretata da Claudio Villa e Iva Zanicchi.\nTorna a collaborare con Tony Renis per altri due successi, \"Quando dico che ti amo\" e soprattutto \"Grande grande grande\", che Mina incide nel 1971 e che nel mondo viene interpretata da artisti come Shirley Bassey, Julio Iglesias e, con il titolo \"I hate you then I love you\" (il testo inglese \u00e8 di Norman Newell e Fabio Testa) da Luciano Pavarotti e C\u00e9line Dion.\nAltri grandi successi dello stesso anno sono \"La riva bianca, la riva nera\", canzone con un deciso messaggio contro la guerra interpretata da Iva Zanicchi, e \"Sono una donna, non sono una santa\" che Rosanna Fratello presenta a Canzonissima (e che nel 1974 verr\u00e0 incisa anche dagli Squallor in una divertente versione cantata da Daniele Pace). Nel 1981 scrive \" I Love New York\", (musica di Victor Bach), sigla televisiva cantata dalla mitica Abbe Lane per il programma televisivo \"Te la do io l'America\", (condotto da Beppe Grillo).\nProduttore e discografico.\nAll'attivit\u00e0 di paroliere, Testa affianca negli anni sessanta quella di produttore: lavora per le etichette Meazzi (producendo Maximilian), Durium (Dori Ghezzi), Ariston Records (Ofelia), Miura (la torinese Vanna Brosio)e Carisch (Fiorella Mannoia). Diventa poi anche discografico, fondando con Flavio Carraresi la Disco TEC, etichetta distribuita dalla Dischi Ricordi, che per\u00f2 avr\u00e0 un'attivit\u00e0 molto breve.\nAutore televisivo.\nAll'attivit\u00e0 di paroliere si affianca, negli anni settanta, quella di autore televisivo, iniziata nel 1969: nascono quindi canzoni che sono anche sigle televisive di programmi, come \"Anche un uomo\" per Mina (su musica di Anselmo Genovese), \"L'aria del sabato sera\" cantata da Loretta Goggi o \"Discobambina\" e \"Cicale\" per Heather Parisi.\nDal 1972 al 1974 \u00e8 autore per tre edizioni del programma musicale \"Senza rete (programma televisivo)\", mentre nel biennio 1977-1978 \u00e8 tra gli autori di Non stop, il celebre programma comico con la regia di Enzo Trapani che lancia nomi come La Smorfia (Massimo Troisi, Lello Arena e Enzo De Caro), I Gatti di Vicolo Miracoli, i Giancattivi, Enrico Beruschi, Carlo Verdone ed Ernest Thole.\nNegli anni seguenti (sia pure con creazioni meno frequenti) la carriera di paroliere prosegue con Andrea Bocelli per \"Se la gente usasse il cuore\" (su musica di Tony Renis e Guantini) e ancora Bocelli, in duetto con Celine Dion, per \"The prayer\", Golden Globe 1998 e candidata all'Oscar 1998 (Tony Renis-David Foster-Carole Bayer Sager).\nTelevisione.\nAlberto Testa ha avuto innumerevoli incontri di lavoro con tutti i grandi artisti italiani e stranieri che hanno partecipato agli spettacoli televisivi di cui \u00e8 stato coautore. Ha partecipato alla realizzazione di pi\u00f9 di 700 puntate per programmi trasmessi dalla Rai (oltre ad una decina di puntate per Canale 5 nella fase iniziale)\nPi\u00f9 di 1200 sono le ore di spettacolo firmate o co-firmate da Alberto Testa: quella che segue \u00e8 una lista non esaustiva\nRadio.\nAlberto Testa ha ideato e condotto su Rai Radio Uno \"Belle da morire\" in 24 puntate nel 1991 (ripetute nel 1993) e (col figlio Fabio) ha scritto per Lauretta Masiero \"Parole in primo piano\"' in 12 puntate nel 1992.\nCanzoni.\nAbbiamo indicato solo il primo interprete (tranne i casi in cui le canzoni siano state incise in contemporanea da due interpreti, come \"Io ti dar\u00f2 di pi\u00f9\"), gli autori della musica e gli eventuali collaboratori al testo."}
{"id": "1634167", "revid": "767487", "url": "https://it.wikipedia.org/wiki?curid=1634167", "title": "John Siveb\u00e6k", "text": "Carriera.\nGiocatore.\nClub.\nCresciuto nella societ\u00e0 della sua citt\u00e0 natale, il Vejle, con cui vinse una coppa nazionale e un campionato, dall'estate del 1986 milit\u00f2 nei principali campionati europei con le maglie di Manchester United, Saint-Etienne, e .\nAllo United Siveb\u00e6k \u00e8 stato l'autore della prima rete nella gestione di Sir Alex Ferguson, come raccontato dallo stesso tecnico nella sua autobiografia (\"My Autobiography\"), realizzando, il 22 novembre 1986, il goal del decisivo 1-0 contro il Queen's Park Rangers. Quella \u00e8 stata la sua prima (e unica) rete in 2 anni nel campionato inglese.\nChiuse la sua carriera tornando in Danimarca, disputando una stagione con il Vejle e due con l'AGF Aarhus.\nNazionale.\nFu convocato per la prima volta in Nazionale nel 1982; da quel momento in poi ne fu punto di riferimento per i successivi dieci anni.\nIl miglior risultato lo colse nel 1992, anno degli europei in Svezia, in cui la Danimarca conquist\u00f2 a sorpresa il titolo di campione d'Europa.\nDopo il ritiro.\nUna volta ritiratosi, intraprese la carriera di procuratore sportivo."}
{"id": "1634170", "revid": "119510385", "url": "https://it.wikipedia.org/wiki?curid=1634170", "title": "Ripieno (musica)", "text": "In musica, il ripieno \u00e8 il \"tutti\" orchestrale di strumentisti in un concerto grosso, ovvero tolti i solisti del concertino, a cui esso \u00e8 opposto. Il ripieno sostiene anche il basso continuo quando questo fa parte dell'opera da eseguire ed \u00e8 il maggior complesso utilizzabile nell'esecuzione del concerto grosso dell'epoca barocca. Il termine \u00e8 usato soprattutto nella musica strumentale, e raramente anche in quella corale. Possiede anche l'accezione riferita al corpo principale di un'orchestra nella prima musica sinfonica, oggi in disuso.\nUn membro del ripieno \u00e8 detto \"ripienista\". L'espressione \"senza ripieni\" indica di suonare senza ripienisti ed \u00e8 frequente nelle opere di Georg Friedrich H\u00e4ndel.\nNella musica bandistica il ripieno, repiano o ripiano \u00e8 parallelamente un gruppo di suonatori delle bande militari, spesso clarinetti e cornette."}
{"id": "1634172", "revid": "287204", "url": "https://it.wikipedia.org/wiki?curid=1634172", "title": "John Sivebaek", "text": ""}
{"id": "1634179", "revid": "15756", "url": "https://it.wikipedia.org/wiki?curid=1634179", "title": "Lifter", "text": "Un lifter, anche noto come \"ionocraft\" o \"hexalifter\", \u00e8 un velivolo elettroidrodinamico che utilizza un fenomeno noto come effetto Biefeld-Brown per produrre una propulsione in un mezzo gassoso senza richiedere alcuna combustione n\u00e9 alcuna parte mobile. Il termine \"ionocraft\" risale al 1960, epoca in cui gli esperimenti di elettroidrodinamica erano al loro apice. Nella sua forma pi\u00f9 semplice consiste semplicemente di un condensatore costituito da due elettrodi conduttivi paralleli, uno in forma di un filo sottile e un altro che pu\u00f2 essere formato di una griglia metallica, tubi o lamine metalliche con una superficie liscia e rotonda. Quando gli elettrodi sono alimentati ad alta tensione dell'ordine di diversi kilovolt, questi producono una portanza che pu\u00f2 essere sufficiente al sollevamento della struttura.\nIl lifter fa parte della famiglia dei propulsori a ioni, nella quale costituisce un caso particolare in cui le fasi di ionizzazione e di accelerazione del propellente sono combinate in un unico stadio.\nIl termine \"lifter\" (\"sollevatore\") \u00e8 una descrizione accurata dal momento che non si tratta di un dispositivo anti-gravit\u00e0, ma che, esattamente come un razzo, ottiene portanza dalla forza di reazione derivante dall'accelerazione verso il basso dell'atmosfera in cui viene posto. Proprio come un razzo o un motore a reazione (in realt\u00e0 pu\u00f2 essere pi\u00f9 efficiente di un motore a reazione) , la forza che genera uno ionocraft \u00e8 sempre orientata sul proprio asse, indipendentemente dal campo gravitazionale in cui si trova. Anche l'asserzione che il dispositivo possa funzionare nel vuoto \u00e8 stata smentita.\nUna vasta sottocultura \u00e8 cresciuta intorno a questo semplice dispositivo, e l'interesse del pubblico nei suoi confronti ha portato ad uno studio pi\u00f9 accurato della sua fisica. La costruzione e l'utilizzo di lifter artigianali richiede molte precauzioni di sicurezza a causa dell'alta tensione necessaria per il loro funzionamento.\nPrincipio di funzionamento.\nQuando una differenza di potenziale elevata (tipicamente dell'ordine di alcuni kV) viene applicata tra due elettrodi in un mezzo dielettrico gassoso, al superamento di una soglia di intensit\u00e0 del campo elettrico si genera un effetto noto come \"ionizzazione a valanga\". Per comprenderne il funzionamento dobbiamo considerare due fatti: il primo \u00e8 che nel mezzo sono naturalmente presenti un piccolo numero di cariche libere, parte delle quali elettroni che come il resto delle componenti del gas si muovono di moto browniano ed interagiscono mediante urti in prima approssimazione elastici con gli atomi del mezzo. Il secondo fatto \u00e8 che queste cariche libere, in presenza di un intenso campo elettrico, vengono da esso accelerate e, tra un urto ed il successivo, acquistano una certa quantit\u00e0 di energia cinetica. Nel momento in cui l'energia acquistata mediamente tra un urto ed il successivo diviene sufficiente a ionizzare l'atomo nell'urto, si genera il fenomeno di ionizzazione a valanga che provoca una rapida moltiplicazione delle cariche libere nel mezzo. Di queste, quelle aventi carica opposta a quella presente sull'elettrodo vengono ad esso attirate dal campo elettrico, e, quando ne raggiungono la superficie, subiscono istantaneamente una ricombinazione di carica e tornano neutre. Le cariche aventi segno pari a quello dell'elettrodo, invece, vengono da questo respinte generando una nube di ioni che circonda l'elettrodo stesso generando nel processo una corrente elettrica diretta radialmente che si pu\u00f2 manifestare con fenomeni quali luce visibile e rumore crepitante.\nL'intensit\u00e0 del campo elettrico in prossimit\u00e0 di un conduttore \u00e8 in generale proporzionale alla curvatura locale della sua superficie, fenomeno noto come effetto punta. In un lifter il piccolo diametro dell'elettrodo a filo fa s\u00ec che al crescere della tensione applicata all'apparecchiatura si generi nella sua prossimit\u00e0 un campo elettrico sufficiente a innescare l'effetto di ionizzazione a valanga ed una scarica a corona. A seguito della rapida ricombinazione dei portatori aventi carica opposta a quella presente sull'elettrodo, le cariche concordi vengono accelerate dal forte campo elettrico in direzione dell'elettrodo a lamella. Questo innesca una corrente di ioni che procede dall'elettrodo sottile nella direzione dell'elettrodo esteso.\nNel corso del loro transito da un elettrodo all'altro, gli ioni carichi collidono con gli atomi presenti nel gas mediante interazioni che, dal momento che lontano dall'elettrodo sottile l'energia acquistata tra un urto ed il successivo non \u00e8 mediamente sufficiente a causare una ionizzazione, \u00e8 ben schematizzabile mediante urti elastici. Questi urti ripetuti trasferiscono il momento acquistato dagli ioni al mezzo gassoso circostante, generando un flusso di gas neutro diretto dall'elettrodo sottile a quello esteso, che \u00e8 sperimentalmente visibile, ad esempio, accostando una sorgente di fumo o vapore ad un lifter in funzione. L'isotropizzazione della velocit\u00e0 degli ioni causata dall'interazione con il gas fa s\u00ec che essi si ricombinino con una velocit\u00e0 media molto inferiore a quella che avrebbero ottenuto se fossero stati accelerati nel vuoto; il momento trasferito al lifter tramite l'iterazione tra gli ioni ed il campo elettrico generato dalle cariche presenti sulle armature non viene, in questo modo, compensato al momento della ricombinazione ed il mezzo \u00e8 soggetto ad una forza netta.\nErrori comuni.\nUna convinzione diffusa \u00e8 che il lifter basi il suo funzionamento su un qualche ignoto fenomeno di interazione tra la carica elettrica ed il campo gravitazionale oppure che essa sia dovuta in parte all'interazione con la carica elettrica od il campo magnetico terrestre. Queste convinzioni sono facilmente escluse verificando che la spinta generata dal dispositivo \u00e8 indipendente dalla sua orientazione rispetto alla superficie terrestre.\nUn altro errore comune \u00e8 ritenere che utilizzare le traiettorie balistiche (come si dovrebbe fare se il lifter venisse operato nel vuoto) per calcolare la spinta generata costituisca una valida approssimazione. Sebbene il trasferimento di energia, infatti, sia indipendente dalla traiettoria compiuta dagli ioni grazie alla propriet\u00e0 del campo elettrico di essere conservativo, l'impulso trasferito dipende dalle caratteristiche cinetiche del loro moto. La quantit\u00e0 di moto posseduta da una particella non relativistica \u00e8, infatti, proporzionale alla sua velocit\u00e0 mentre l'energia cinetica ne \u00e8 proporzionale al quadrato. Se, dunque, la stessa quantit\u00e0 di energia viene utilizzata per accelerare a velocit\u00e0 inferiori un gran numero di particelle aventi la stessa massa la quantit\u00e0 di moto totalizzabile sar\u00e0 superiore.\nUn'ulteriore leggenda concernente il lifter \u00e8 che sia una manifestazione di fenomeni fisici sconosciuti e poco sfruttati tecnologicamente. In realt\u00e0 la tecnologia della propulsione a ioni, sviluppata con design pi\u00f9 efficienti e compatti, \u00e8 attualmente utilizzata per il volo spaziale e tuttora soggetta a intensa ricerca e sviluppo.\nGeometria del dispositivo.\nLa forma del dispositivo pu\u00f2 essere molto varia, l'inventore Thomas Townsend Brown lo realizz\u00f2 sotto forma di un disco di materiale conduttivo sul cui bordo, alla distanza di qualche centimetro, inser\u00ec un sottile filo conduttore, elettricamente isolato dal primo.\nEsistono diverse varianti del lifter, la pi\u00f9 comune tra gli amatori, \u00e8 quella in cui l'armatura maggiore del condensatore \u00e8 realizzata mediante un foglio di alluminio di forma rettangolare e l'armatura minore mediante un sottile filo metallico sostenuti da una struttura realizzata ottimizzando peso e potere isolante (una scelta comune per la realizzazione della struttura \u00e8 la balsa), con il polo positivo collegato all'armatura maggiore ed il negativo collegato all'armatura a filo. Per permettere alla struttura di sorreggersi verticalmente quando spenta ed appoggiata a terra e sfruttare la spinta prodotta da pi\u00f9 coppie lamina-filo quando il dispositivo \u00e8 in volo, strutture in cui diversi propulsori vengono uniti a formare celle triangolari o esagonali costituiscono una valida e comune scelta di design.\nPrestazioni.\nEfficienza energetica.\nL'efficienza energetica P di un lifter, definita come il rapporto L/W in cui L \u00e8 la propulsione generata e W \u00e8 la potenza elettrica assorbita, si aggira intorno a 0,01-0,03 N/W equivalenti a circa 1-3 grammi/W. A titolo di esempio, nel caso di un elicottero si ha P = 0,1 N/W (10 grammi/W) ovvero dalle 3 alle 10 volte migliori.\nLa principale inefficienza presente all'interno del lifter, \u00e8 dovuta alla dispersione sotto forma di energia termica dell'energia di ionizzazione posseduta dalle cariche che viaggiano nel mezzo gassoso nel momento in cui queste raggiungono la superficie delle armature e vengono ricombinate. Questa perdita di energia \u00e8, ad oggi, ineliminabile.\nPropulsione generata.\nLa capacit\u00e0 di un lifter di generare spinta dipende da vari fattori, quali:\nProblemi nella realizzazione di un lifter autonomo.\nLa costruzione di un lifter privo di alimentazione esterna, presupposto indispensabile al fine di impiegarlo quale propulsore per la realizzazione di velivoli, presenta notevoli difficolt\u00e0 tecniche che, al giorno d'oggi, non \u00e8 ancora stato possibile risolvere."}
{"id": "1634182", "revid": "232581", "url": "https://it.wikipedia.org/wiki?curid=1634182", "title": "Sivebaek", "text": ""}
{"id": "1634190", "revid": "287204", "url": "https://it.wikipedia.org/wiki?curid=1634190", "title": "Pierino Favalli", "text": "Professionista dal 1936 al 1946, vinse una Milano-Sanremo, tre Milano-Torino e una tappa al Giro d'Italia.\nCarriera.\nDa dilettante fu campione italiano nel 1934, fu terzo al mondiale del 1936 e settimo alle Olimpiadi di Berlino nella prova su strada.\nProfessionista tra l'ottobre 1936 ed il 1946, corse per la Legnano e la Wilier Triestina, distinguendosi come passista veloce; i principali successi colti da professionista furono la Milano-Sanremo 1941, la Milano-Torino 1938, 1939 e 1940, una tappa al Giro d'Italia 1940, il Giro di Romagna 1938, il Giro del Veneto ed il Giro di Campania nel 1942, il Giro della Provincia di Milano nel 1938, 1939, 1940 e 1942. Nel 1940 vest\u00ec la maglia rosa del Giro d'Italia per quattro tappe."}
{"id": "1634193", "revid": "4106", "url": "https://it.wikipedia.org/wiki?curid=1634193", "title": "Piero Favalli", "text": ""}
{"id": "1634197", "revid": "175374", "url": "https://it.wikipedia.org/wiki?curid=1634197", "title": "Alan M. Steele Jr.", "text": ""}
{"id": "1634200", "revid": "1318658", "url": "https://it.wikipedia.org/wiki?curid=1634200", "title": "Trittico del Giardino delle delizie", "text": "Il Giardino delle delizie (o Il Millennio) \u00e8 un trittico a olio su tavola (220\u00d7389 cm) di Hieronymus Bosch, databile 1480-1490 circa e conservato nel Museo del Prado di Madrid.\nDi datazione incerta, \u00e8 ritenuto il capolavoro e l'opera pi\u00f9 ambiziosa dell'artista. In nessun altro lavoro Bosch raggiunse un tale livello di complessit\u00e0, sia per i significati simbolici che per la vivida immaginazione espositiva. L'opera rappresenta numerose scene bibliche e ha probabilmente lo scopo di descrivere la storia dell'umanit\u00e0 attraverso la dottrina cristiana medievale.\n\u00c8 formata da un pannello centrale di forma pressoch\u00e9 quadrata al quale sono accostate due ali rettangolari richiudibili su di esso; una volta piegate, mostrano una rappresentazione della Terra durante la Creazione. Le tre scene del trittico aperto sono probabilmente da analizzare in ordine cronologico da sinistra verso destra, per quanto non vi sia la certezza di questa lettura. Il pannello di sinistra rappresenta Dio quale perno dell'incontro tra Adamo ed Eva; quello centrale \u00e8 una vasta veduta fantastica di figure nude, animali immaginari, frutti di grandi dimensioni e formazioni rocciose; quello di destra \u00e8 invece una visione dell'Inferno e rappresenta i tormenti della dannazione.\nGli studiosi hanno spesso interpretato l'opera come un ammonimento agli uomini per quanto riguarda i pericoli delle tentazioni della vita; nonostante ci\u00f2, l'intricato mescolarsi di figure simboliche, in particolare nel pannello centrale, ha portato nel corso dei secoli a numerose e differenti interpretazioni e ancora ci si divide tra chi crede che il pannello centrale contenga un insegnamento morale per l'uomo e chi lo considera una veduta del paradiso perduto.\nStoria.\nLa prima documentazione storica del dipinto risale al 1517, un anno dopo la morte di Bosch, quando Antonio de Beatis, un canonico di Molfetta, descrisse il \"Giardino\" come parte della decorazione del palazzo dei conti della Casa di Nassau a Bruxelles, luogo di grande importanza spesso visitato da capi di Stato e influenti personaggi di corte.\nL'aristocrazia dei Paesi Bassi di Burgundian, influenzata dal movimento umanistico, fu tra i maggiori collezionisti delle opere di Bosch, ma oltre a ci\u00f2 rimangono poche tracce della posizione dei suoi dipinti negli anni immediatamente successivi alla sua morte; \u00e8 molto pi\u00f9 comune, infatti, avere registri di opere commissionate e possedute da chiese e conventi. \u00c8 probabile che il committente dell'opera sia stato Enrico III di Nassau-Breda, lo Statolder e Governatore di molte delle province degli Asburgo nei Paesi Bassi. De Beatis scrisse nel suo diario di viaggio:\nEnrico era conosciuto come un accanito collezionista di opere d'arte e di curiosit\u00e0 esotiche che, nei suoi palazzi a Bruxelles e Breda, raccoglieva in una sorta di Wunderkammer. Condivideva tale passione con Filippo il Bello, legato da una stretta amicizia, e non \u00e8 escluso, come ipotizz\u00f2 Hans Belting (2002), che tra i due fosse in atto una sorta di \"gara\" nell'accaparrarsi i lavori di Bosch, che entrambi stimavano.\nL'esposizione nel palazzo dei Conti della Casa di Nassau, largamente visitato da numerosi personaggi dalla grande influenza e prestigio, dovette contribuire ad accrescere velocemente la reputazione di Bosch in tutta Europa. La fama del dipinto pu\u00f2 essere misurata dal grande numero di copie sopravvissute, commissionate da clienti facoltosi e rappresentanti spesso il solo pannello centrale, riproposte in minori dimensioni e solitamente create con diverse tecniche quali l'incisione, l'arazzo o la pittura su tavola.\nLa descrizione di De Beatis, riscoperta solo negli anni sessanta del Novecento, ha gettato nuova luce su un lavoro che, a causa della mancanza di una figura religiosa centrale, fino a quel momento era considerato un'atipica pala d'altare. Sono conosciuti a oggi molti dittici olandesi e alcuni trittici per privati, ma al confronto i pannelli di Bosch sono insolitamente pi\u00f9 grandi e non contengono al loro interno immagini del committente e futuro proprietario dell'opera. Caratura e importanza dell'opera fanno pensare comunque a un lavoro commissionato, le cui immagini fantastiche rimangono legate da un preciso significato simbolico, forse richiesto per celebrare delle nozze, cos\u00ec come accadeva frequentemente con dipinti italiani di grandi dimensioni.\nAlla morte di Enrico III l'opera pass\u00f2 nelle mani del nipote Guglielmo I d'Orange, il fondatore della Casa d'Orange-Nassau e comandante della rivolta olandese contro l'Impero spagnolo alla fine del XV secolo. Nel 1568 il Duca d'Alba confisc\u00f2 il dipinto e lo port\u00f2 in Spagna, dove divenne propriet\u00e0 di Don Fernando di Toledo, dell'Ordine di San Giovanni, figlio naturale del Duca e comandante militare nei Paesi Bassi. All'asta della sua morte Filippo II di Spagna acquist\u00f2 il \"Giardino\" nel 1591, e due anni dopo, l'8 luglio 1593, lo port\u00f2 all'Escorial. Un inventario dell'epoca lo descrive come:\nL'opera pass\u00f2 infine dall'Escorial al Museo del Prado nel 1939, insieme ad altri lavori dell'autore fiammingo. A oggi si pu\u00f2 constatare quanto il dipinto non sia particolarmente ben conservato, in particolare nella zona centrale in cui l'opera ha perduto materia pittorica attorno alle giunture dei pannelli.\nNel 2009 il Museo del Prado ha selezionato il \"Giardino delle delizie\" come uno dei dipinti pi\u00f9 importanti della pinacoteca, rendendolo disponibile su Google Earth con una risoluzione di 14.000 megapixel.\nDatazione.\nLa datazione del \"Giardino delle delizie\" ha sempre diviso i critici e ancora oggi appare incerta. Baldass la riteneva opera giovanile, databile al 1485, venendo confermato da numerosi studiosi. Tolnay e Larsen invece la collocavano a una fase tarda, verso il 1514-1516 e la Cinotti, infine, suggeriva in base a considerazioni stilistiche e compositive i primi anni del Cinquecento (1503-1504), ipotesi per lo pi\u00f9 accettata dalla critica successiva.\nSolo con l'analisi dendrocronologica del supporto ligneo si \u00e8 arrivati ad anticipare l'esecuzione alla fase tardo-giovanile, verso il 1480-1490 circa, poich\u00e9 il legno si \u00e8 rivelato risalente tra il 1460 e il 1466, fornendo quindi un \"terminus post quem\". In quel periodo era consueto che gli artisti facessero stagionare a lungo il legno utilizzato per creare i pannelli da dipingere, fino a una ventina d'anni, per diminuire la quantit\u00e0 di acqua contenuta tra le fibre e evitare il rischio di deformazioni e movimenti del supporto: \u00e8 quindi normale che la data ottenuta dall'esame sui pannelli preceda di parecchi anni quella effettiva del dipinto.\nUn elemento offerto a suffragio di una datazione posteriore \u00e8 da taluni indicato dalla raffigurazione all'interno dell'opera di un ananas, frutto del Nuovo Mondo, che evidentemente fa postdatare il tutto a un periodo successivo al viaggio di Colombo, forse per\u00f2 legato a una rappresentazione fantasiosa.\nFonti e contesto storico.\nSi hanno poche informazioni certe sulla vita di Hieronymus Bosch e sulle influenze personali o artistiche che potrebbero aver modellato il suo stile. \u00c8 sconosciuta la sua data di nascita, il tipo di educazione ricevuta e lo sono i clienti delle sue opere d'arte, non ci sono lasciti scritti sui pensieri e le idee del pittore fiammingo n\u00e9 rimangono prove sul fatto che sia stato influenzato da particolari artisti o pensatori. Nel corso dei secoli gli storici d'arte hanno tentato di avvicinarlo a diverse fonti, ma le conclusioni rimangono frammentarie e aleatorie nella quasi totalit\u00e0 dei casi, tanto che l'iconografia dei suoi lavori \u00e8 stata studiata dagli addetti ai lavori pi\u00f9 che per ogni altro autore olandese. Le visioni rappresentate sono estremamente enigmatiche, tanto oscure da far credere ad alcuni studiosi che rimandino a filosofie o dottrine esoteriche a lui contemporanee e a noi oggi sconosciute.\nAnche se la carriera artistica di Bosch si espresse nel periodo dell'alto Rinascimento, egli visse in una zona dove il credo della chiesa medievale aveva ancora forte potere e autorit\u00e0 morale. Probabilmente ebbe a che fare con le nuove forme d'espressione filosofiche e artistiche provenienti dal sud Europa, ma rimane complesso comprendere con certezza quale autore, artista o scuola di pensiero abbia avuto un ascendente sul suo lavoro.\nJos\u00e9 de Sig\u00fcenza \u00e8 considerato il primo vero autore di una critica artistica sul \"Giardino delle delizie\", contenuta nella \"Storia dell'ordine di San Girolamo\", del 1605. Il monaco spagnolo attribu\u00ec il primo nome all'opera, \"Quadro delle fragole\" e si scontr\u00f2 tenacemente contro l'idea che il dipinto del maestro fiammingo fosse relegato a semplice assurdit\u00e0 o peggio eresia, descrivendo cos\u00ec i pannelli:\nLo storico d'arte Carl Justi ha osservato che i pannelli di sinistra e centrale sono ambientati in un'atmosfera tropicale e oceanica, ipotizzando che tale scelta fosse legata all'evento storico della scoperta dell'America:\nIl periodo a cui risale la creazione del trittico fu un tempo di scoperte e avventure, quando racconti e trofei del Nuovo Mondo colpivano le immaginazioni di poeti, pittori e scrittori. Oltre a questo, il \"Giardino\" presenta per\u00f2 figure di creature ultraterrene e fantastiche, e la composizione si basa su ulteriori iconografie. L'umanista Felipe de Guevara, collezionista di opere di Bosch e grande appassionato d'arte, indica Plinio e Antifilo quali fonti per le figure demoniache presenti nei dipinti, e a tal proposito cita anche i \"Grilli\" dell'antichit\u00e0 classica; da ricordare \u00e8 anche l'incisione della \"Fuga in Egitto\" di Martin Schongauer. La letteratura concernente viaggi esotici, basata anche sulle conquiste in Africa e verso Oriente, \u00e8 evocata nel pannello di sinistra da animali quali leoni e giraffe. Quest'ultima in particolare sembra richiamare il \"Viaggio in Egitto\" di Ciriaco d'Ancona, i cui disegni fornirono probabilmente ulteriore ispirazione a Bosch. Tante scoperte geografiche resero reali regioni fino a quel momento solamente immaginate, e portarono alcuni pensatori dell'epoca a rivedere le proprie certezze sull'esistenza dell'antico Paradiso biblico, ora pi\u00f9 vicino alla mitologia che alla presenza effettiva narrata dalle Scritture.\nDal punto di vista letterario, una fonte proposta per l'intero assetto del pannello di destra \u00e8 quella della \"Visio Tnugdali\", testo religioso del dodicesimo secolo dalle ardite rappresentazioni infernali, celebre per tutto il Medioevo; invece, i tentativi di ritrovare nella letteratura contemporanea a Bosch fonti per l'opera non sono stati soddisfacenti. Lo storico d'arte Erwin Panofsky, nel 1953, scrisse a tal proposito:\nErasmo da Rotterdam \u00e8 stato suggerito come possibile fonte per Bosch, in quanto anch'esso visse a 's-Hertogenbosch per un certo periodo e forse incontr\u00f2 il pittore. In realt\u00e0 per\u00f2 l'umanista olandese era appena adolescente quando studi\u00f2 alla scuola della citt\u00e0 di Bosch e, se Peter Glum ha indicato delle vicinanze concettuali tra il trittico e il pensiero di Erasmo, esse sono piuttosto da ascrivere a un'influenza indiretta, legata alle suggestioni su Sebastian Brant, che come \u00e8 noto fu una delle fonti di ispirazione per l'\"Elogio della follia\".\nDescrizione e stile.\nTrittico chiuso: \"La creazione del mondo\".\nQuando le ali laterali del trittico sono chiuse sulla parte centrale, \u00e8 visibile il disegno sui pannelli esterni. Si tratta di una rappresentazione del mondo sferico, forse all'atto della creazione, resa con la tecnica della grisaglia, cio\u00e8 sfumature a monocromo di bianco e grigio, una scelta derivante presumibilmente dalla tradizione fiammingo-olandese, che spesso utilizzava questa tecnica con lo scopo di far risaltare, grazie ai colori spenti del trittico chiuso, le vivaci tinte dei pannelli interni. \u00c8 possibile anche che l'autore, con questa cromia, trovasse il messo ideale per raffigurare un periodo temporale precedente alla creazione del Sole e della Luna, fatti, secondo l'Antico Testamento, \"per dar luce alla Terra\". Si deve infatti immaginare il \"coup de th\u00e9\u00e2tre\" quando, da una rappresentazione spoglia e priva di vita umana, il trittico veniva aperto mostrando uno sfolgorante brulicare di un'infinit\u00e0 di creature.\nSi ritiene comunemente che nei pannelli esterni sia raffigurato il mondo nel terzo giorno della \"Genesi\". La Terra \u00e8 vista a volo d'uccello, come un disco che galleggia sopra una massa d'acqua, entro una sfera trasparente, i cui riflessi di luce si notano nel pannello di sinistra, sotto lo sguardo di Dio Padre, minutamente raffigurato nell'angolo in alto a sinistra, in trono e con una tiara papale sul capo (iconografia classica della pittura olandese), mentre regge una Bibbia in mano. Dio si trova seminascosto nell'oscurit\u00e0 che circonda la terra, e mostra un'espressione cupa e indecisa mentre i suoi gesti sono esitanti, quasi si rendesse conto che il mondo appena creato gi\u00e0 sfuggiva al suo controllo. La sfera \u00e8 quindi immersa nell'oscurit\u00e0 del cosmo, in cui si evidenzia la sola presenza divina.\nSopra l'intera figurazione si pu\u00f2 leggere una citazione biblica, dal Salmo XXXII, \"\", ovvero \"Perch\u00e9 egli parla e tutto \u00e8 fatto, comanda e tutto esiste\".\nLa citazione si pone evidentemente come chiave di lettura dell'opera. Nonostante ci\u00f2 alcuni studiosi (ad esempio Ernst Gombrich) hanno sostenuto che il dipinto rappresenti il mondo subito dopo il diluvio universale (dopotutto nella sfera celeste si intravedono alcuni edifici) in particolare il ritiro delle acque, in contrapposizione al trittico aperto che mostrerebbe lo stato di perdizione dell'umanit\u00e0 prima del diluvio.\nSul disco terrestre si possono individuare i primi esempi di vegetazione, oltre ai quali per\u00f2 non \u00e8 presente nessun tipo di forma vivente; tutto ci\u00f2 indica con maggiore sicurezza che l'evento rappresentato \u00e8 proprio il terzo giorno. Difficile \u00e8 comprendere se i soggetti siano solamente forme vegetali o se includano formazione minerali o rocciose. Attorno a questa base terrestre si estende il mare, parzialmente illuminato da raggi di luce provenienti dalle nuvole soprastanti.\nGli studiosi hanno ipotizzato che i pannelli esterni suggeriscano l'interpretazione dei tre pannelli interni, legata quindi a una lettura biblica. La creazione del mondo viene posta cronologicamente prima degli \"eventi\" del trittico aperto.\nTrittico aperto.\nIl trittico aperto mostra tre pannelli: a sinistra il \"Paradiso terrestre\", al centro il cosiddetto \"Giardino delle delizie\" e a destra l'\"Inferno\". Come nel \"trittico del Carro di fieno\", la tavola centrale \u00e8 quindi affiancata da uno scenario paradisiaco e uno infernale. Dio appare nella sua veste di creatore nell'Eden, richiamando la figura divina posta nel pannello di sinistra del trittico chiuso, mentre a differenza dei trittici del \"Giudizio finale\" e del \"Carro del fieno\" \u00e8 assente dal pannello centrale. In tale scomparto \u00e8 infatti rappresentata un'umanit\u00e0 intenta a esercitare il proprio libero arbitrio, occupata in differenti pratiche sessuali; il pannello alla sua destra viene interpretato generalmente come la \"vendetta\" di Dio su questi peccati tramite il Giudizio Universale.\nCharles de Tolnay riteneva che, attraverso lo sguardo di Adamo, il pannello di sinistra mostri la gi\u00e0 debole influenza di Dio sulla terra recentemente creata, cos\u00ec come accadeva con la figura divina presente nel pannello esterno. Secondo Belting, i tre pannelli cercano di esprimere un concetto esposto nell'\"Antico Testamento\", secondo il quale l'umanit\u00e0, prima della Caduta, non conosceva un confine certo e definito tra bene e male e nella propria innocenza ignorava le conseguenze dei propri peccati.\nPannello di sinistra: \"Il giardino dell'Eden\".\nIl pannello di sinistra (220\u00d797, cm) \u00e8 conosciuto come una rappresentazione del \"Giardino dell'Eden\" o dell'\"Unione di Adamo ed Eva\". I colori sono brillanti e smaltati, accordati sulle tonalit\u00e0 dei verdi e degli ocra, sulle quali spiccano per contrasto il candore dei corpi, il rosa del manto di Dio e della stravagante costruzione al centro, il blu del laghetto e del cielo.\nDio, Adamo ed Eva.\nLa scena \u00e8 ambientata nel Paradiso Terrestre, generalmente interpretata come l'attimo in cui Dio presenta Eva al cospetto di Adamo, un oggetto conosciuto solo nella tradizione della miniatura. Egli sembra infatti appena svegliato da un sonno profondo, scoprendo Dio che al suo fianco cinge la donna per un polso e dona la propria benedizione all'unione dei due.\nDio appare con un aspetto pi\u00f9 giovane rispetto al pannello esterno, ha occhi blu e riccioli dorati; tale immagine potrebbe essere un pretesto utilizzato da Bosch per esprimere, secondo un'iconografia antica, in disuso ormai nel Quattrocento, il concetto di Cristo come incarnazione della Parola di Dio.\nIl gesto benedicente e il contatto con Eva e Adamo vennero cos\u00ec analizzati da Wilhelm Fr\u00e4nger:\nEva fugge castamente lo sguardo di Adamo, anche se altre letture la ritengono mostrare in maniera seducente il proprio corpo allo stesso. L'espressione di Adamo \u00e8 di stupore e meraviglia, e secondo Fr\u00e4nger \u00e8 causata da tre elementi: in primo luogo la solenne presenza al suo fianco di Dio, poi il rendersi conto che Eva \u00e8 stata creata da una parte del suo corpo e ha la sua stessa natura; il terzo fattore \u00e8 l'eccitamento sessuale, il bisogno di riprodursi sentito per la prima volta.\nMolti dettagli delle immagini sembrano lontani dall'innocenza che ci si dovrebbe aspettare nel giardino dell'Eden prima del Peccato originale. La storica dell'arte Virginia Tuttle e altri critici considerano ad esempio lo sguardo di Adamo su sua moglie lussurioso e lascivo. Gibson ritenne che l'espressione del viso di Adamo tradisca non soltanto sorpresa, ma pure attesa e speranza. Secondo un concetto religioso tipicamente medievale, prima della caduta Adamo ed Eva ebbero solamente rapporti puri e senza peccato, con l'unico scopo di riprodursi; molti ritengono infatti che il primo peccato commesso dopo aver assaggiato il frutto proibito fu proprio un desiderio carnale.\nAnimali e paesaggio.\nDietro Eva e in primo piano giocano nell'erba numerosi animali, tra cui dei conigli, simbolo di fertilit\u00e0, e una \"dracaena\", che si pensa rappresenti la vita eterna. Qui, da una fossa circolare, si liberano uccelli e animali alati finemente rappresentati nei particolari, alcuni realmente esistenti e altri frutto di fantasia. Un pesce con mani umane e becco di anatra stringe un libro emergendo dalle acque torbide, mentre attorno a lui altri animali dai colori oscuri si mimetizzano nel profondo della pozza. Fuori dall'acqua alcuni rapaci si cibano di rane; un uccello ha tre teste e sono presenti altri volatili variopinti e un felino, che stringe in bocca una preda.\nAccanto ad Adamo si trova un curioso albero esotico, con una pianta rampicante dai frutti rossi che lo cinge. Oltre la collina del primo piano un declivio porta a un bosco di alberi carichi di frutta, sottodimensionati, oltre i quali uno specchio d'acqua soprastante divide la scena. Al centro del lago si trova una complessa costruzione rosa, identificata da alcuni critici come la \"Fontana della vita\", formata da motivi floreali e parti in vetro, con la fittamente incastonata di gemme preziose. Su di essa si posano uccelli di diverse specie, presenti in gran numero anche nella parte sinistra del lago. Questo edificio ha anche una funzione compositiva: riprendendo il colore della veste di Dio indirizza, come un dardo orientato, lo sguardo dello spettatore verso il fulcro della scena.\nA questa altezza, sulla roccia spoglia a destra, pure popolata da curiosi animali, si nota un albero su cui \u00e8 aggrovigliato un serpente, chiaro rimando alla tentazione di Eva. Qui si vede anche una sorta di ratto che si arrampica sulla roccia vicina, considerato, come il serpente, un simbolo fallico. Sulle sponde del lago verso sinistra si abbeverano poi alcuni animali, reali o mitologici, come un unicorno. Pi\u00f9 in alto si stende un vasto paesaggio, popolato da numerosi animali che dovevano apparire esotici agli europei contemporanei, tra cui una giraffa, un elefante e un leone in procinto di divorare una preda appena uccisa. Lo sfondo \u00e8 costellato di forme rocciose da cui scaturiscono complesse forme di vegetazione, ricordano edifici e capanne e spesso sono abitate da animali dal significato simbolico. Belting ha osservato che se le creature in primo piano sono assolutamente immaginarie, quelle sullo sfondo e al centro del pannello sono prevalentemente reali, estratte e ispirate dalla letteratura contemporanea su viaggi e scoperte; qui Bosch si appella quindi alle conoscenze degli eruditi, umanisti o aristocratici.\nPi\u00f9 in lontananza si vede una curiosa concrezione rocciosa, attraverso la quale serpeggia uno stormo di uccelli in volo. Pi\u00f9 lontano ancora, in toni azzurrini per effetto del pulviscolo atmosferico, si vedono altri speroni rocciosi, punteggiati da sinistre specie vegetali, che disegnano complessi arabeschi nell'aria.\nSecondo la Tutle, la scena del pannello di sinistra \u00e8 \u00abdecisamente non convenzionale e non pu\u00f2 essere ritrovata in nessuno degli eventi dal Libro della Genesi generalmente raffigurati nell'arte occidentale\u00bb.\nPannello centrale: \"Il giardino delle delizie\".\nIl pannello centrale (220\u00d7195\u00a0cm) mostra una linea dell'orizzonte che si raccorda precisamente con quella dell'ala sinistra del dipinto, seguendo il percorso della zona verde e dei monti alle sue spalle, suggerendo un rapporto di continuit\u00e0 temporale e spaziale tra i due pannelli; i due specchi d'acqua ricordano poi il lago al centro del pannello laterale.\nLa zona centrale del pannello rappresenta il vasto giardino \"delle delizie\" da cui il trittico prende nome: in questa distesa verde abbondano figure maschili e femminili ignude, circondate da enormi variet\u00e0 di animali, piante e fiori; l'ambientazione non corrisponde n\u00e9 a quella del paradiso descritto nel pannello precedente, n\u00e9 a quella di un territorio terrestre.Creature fantastiche si confondono con elementi reali, frutti comuni vengono rappresentati in forme gigantesche e sproporzionate, esprimendo forti significati simbolici. Le figure sono impegnate in sfrenati giochi amorosi e varie altre attivit\u00e0, in coppie o in gruppi pi\u00f9 vasti; si esprimono nelle loro azioni apertamente e senza vergogna, mostrando secondo alcuni critici una curiosit\u00e0 carnale tipicamente adolescenziale.\nQuesto pannello \u00e8 divisibile in almeno tre fasce principali. Quella in primo piano, fino al fiume al centro, mostra un'infinit\u00e0 di nudi in vari raggruppamenti. Al centro \u00e8 rappresentata in un prato \"la cavalcata della libidine attorno alla fontana della giovinezza\". L'ultimo registro, il pi\u00f9 alto e pi\u00f9 lontano, mostra il \"labirinto della volutt\u00e0, con lo stagno in cui galleggia l'enorme globo grigio-azzurro della 'fontana dell'adulterio'\".\nI personaggi gozzoviglianti giocano disinvolti in acqua o saltano sui prati, cavalcano animali e spesso assumono vicino a questi posizioni particolari dai significati nascosti. La loro ricerca del piacere sessuale \u00e8 continua e smodata, molti degli elementi che li circondano lo sottolineano; pesci morti, fragole e conchiglie sono tutti simboli della loro dissolutezza e gli uccelli che spiano ovunque offrono una visione morbosa e ossessiva di tale peccato. Si noti la figura al centro del laghetto inferiore, di cui si vedono soltanto le gambe aperte a sostenere un grosso frutto rosso; importante \u00e8 anche il \"topos\" dell'uomo che nasce dal frutto o dal fiore, con esempi sparsi variamente nel dipinto.\nPrimo piano e fiume.\nLa zona in primo piano, che ha l'andamento di un declivio verso sinistra e comprende il fiume al centro, mostra un'infinit\u00e0 di nudi in vari raggruppamenti, alle prese con bizzarri vegetali, minerali e conchiglie, talvolta ritratti mentre si cibano di grossi frutti (per lo pi\u00f9 fragole e more), simboli evidenti dell'atto sessuale, oppure alle prese con uccelli di dimensioni sproporzionate, soprattutto sul fiume a sinistra.\nEssa \u00e8 delimitata superiormente da una striscia di alberi, la quale si unisce idealmente con il bosco del pannello di sinistra. Nella parte a destra vi sono delle figure dalla pelle nera e chiara, tra le quali alcune sono ricoperte da una sottile peluria castana, dalla testa ai piedi; gli studiosi tendono a considerarle forme dell'uomo primitivo o selvaggio, ma non sono certi sul motivo della loro presenza nell'opera. Lo storico d'arte Patrik Reutersw\u00e4rd li considera un esempio alternativo alla nostra vita civilizzata, assumendo quindi una connotazione positiva e sottolineando ancora una volta l'ambientazione \"primordiale\" del dipinto. Peter Glum, al contrario, considera questi personaggi legati profondamente ai concetti di peccato e corruzione.\nIn una grotta in basso a destra una figura maschile quasi totalmente nascosta indica una donna vicina, anch'essa coperta da una peluria simile a quella dei personaggi in piedi; l'uomo che punta il dito \u00e8 l'unica persona del pannello centrale ad avere dei vestiti ed \u00e8 abbigliato con esplicita austerit\u00e0. \u00c8 inoltre una delle poche figure umane con i capelli neri e \u00e8 l'unico personaggio con un volto non idealizzato, mostrando caratteristiche fortemente peculiari. Come osserva Fr\u00e4nger: \u00abLa maniera in cui crescono i capelli neri di quest'uomo, calanti improvvisamente al centro della sua alta fronte, come se concentrasse l\u00ec tutta l'energia della M maschile, rende il suo volto differente da quello di tutti gli altri. I suoi occhi nero carbone sono fissi in uno sguardo che esprime una forza irresistibile. Il naso \u00e8 stranamente lungo e arditamente curvo. La bocca \u00e8 ampia e sensuale, ma le labbra sono serrate in una linea dritta, gli angoli chiaramente segnati e stretti nella loro parte finale, e questo rafforza l'impressione\u2014gi\u00e0 suggerita dagli occhi\u2014 di un gran potere di controllo. \u00c8 una faccia estremamente affascinante, che ci ricorda volti di uomini famosi, specialmente Machiavelli; e infatti l'intero aspetto della testa ci suggerisce qualcosa di Mediterraneo, come se quest'uomo avesse acquisito la sua aria schietta, superiore e indagatrice nelle accademie italiane\u00bb.\nL'uomo \u00e8 stato anche considerato il committente dell'opera, come avvocato difensore di Adamo che denuncia Eva o Giovanni Battista con la pelle di cammello, senza contare la possibilit\u00e0 che rappresenti un autoritratto di Bosch. La donna sotto di lui giace all'interno di uno scudo trasparente semicilindrico, mentre la sua bocca \u00e8 sigillata, quasi nascondesse un segreto. Restando in primo piano, verso il centro del pannello, un uomo con una corona di petali \u00e8 sdraiato su una grossa fragola, mentre due figure vicine contemplano un altro grande frutto.\nNella zona in primo piano non vige un rigoroso ordine prospettico, componendosi invece di temi isolati dove non compaiono proporzioni n\u00e9 in generale la logica terrestre e umana. Bosch dipinge uomini minuscoli appoggiati su anatre gigantesche o altri volatili mastodontici, sovrastati da frutti e fiori enormi; pesci che camminano sul terreno e uccelli che sostano nell'acqua, personaggi intrappolati in bolle d'acqua o che sono contenuti in fragole e lamponi. Una donna porta sulla propria testa una ciliegia, al tempo simbolo riconosciuto di orgoglio, mentre molte figure mangiano frutti venendo a volte imboccati da animali o altri uomini. La loro pelle \u00e8 generalmente candida e contrasta fortemente con la variet\u00e0 cromatica della vegetazione e degli elementi attorno ai personaggi.\nRegistro centrale.\nAl centro \u00e8 rappresentata in un prato \"la cavalcata della libidine attorno alla fontana della giovinezza\", composta da una moltitudine di uomini nudi a cavalcioni dei pi\u00f9 svariati animali (leopardi, pantere, leoni, orsi, liocorni, cervi, asini, grifoni, ecc.), tratti dal repertorio dei bestiari medievali, mentre nella fonte al centro si bagnano donne, che hanno sul capo alcuni uccelli simbolici: corvi (incredulit\u00e0), pavoni (vanit\u00e0), ibis, ecc.\nLo specchio d'acqua sulla sinistra e il lago in secondo piano contengono bagnanti di entrambi i sessi. In una piccola pozza al centro del pannello sono segregate figure femminili, i cui corpi sono ornati da frutti, bacche e volatili. La pozza \u00e8 circondata da un folto corteo di uomini nudi che cavalcano asini, cavalli, unicorni, cammelli e altre creature esotiche e fantastiche. Un uomo esegue una capriola sul proprio destriero mostrando gli organi genitali, azione compiuta per guadagnare l'attenzione delle femmine vicine, quasi mimando una danza di accoppiamento tipica del mondo animale. Attorno a queste scene di contatto tra i due sessi, una gran quantit\u00e0 di uccelli infesta le acque mentre pesci alati si spingono fin sulla terraferma, dove vengono a volte trasportati o cavalcati da uomini; altri animali fantastici simili a lucertole e salamandre strisciano sul terreno o vengono catturati. Altre figure umane dimorano in grosse conchiglie o tra enormi petali, moltissimi dei personaggi si cibano di bacche, fragole o ciliegie. Lo stile \u00e8 concitato, le figure sono dipinte in pose fortemente dinamiche e coprono uniformemente ogni parte della zona pianeggiante.\nRegistro superiore.\nL'ultimo registro, il pi\u00f9 alto e pi\u00f9 lontano, mostra il \"labirinto della volutt\u00e0, con lo stagno in cui galleggia l'enorme globo grigio-azzurro della 'fontana dell'adulterio'\", decorato da quattro bizzarre colline-torri fatte come eccentriche costruzioni di vegetali e minerali, sullo sfondo di un cielo azzurro popolato da uccelli, angeli e mostri volanti.\nSullo sfondo sono presenti quattro colossali strutture dal significato sconosciuto, con forme complesse e suggestive, forse derivate, per la ricchezza di materiali dal preciso significato, da un linguaggio alchemico. Nel cielo alle loro spalle si notano gruppi di personaggi in volo; il primo alla sinistra cavalca una sorta di grifone dai colori scintillanti, e tiene nelle proprie mani una grossa pianta su cui \u00e8 poggiato un volatile rosso: la pianta \u00e8 considerata \"l'albero della vita\", mentre l'uccello \u00e8 secondo Fr\u00e4nger espressione simbolica della morte e l'uomo un Genio, simbolo dell'estinzione della dualit\u00e0 dei sessi, ora riuniti nella condizione originale (con riferimento alla creazione di Eva dalla costola di Adamo).\nAlla destra di questo elemento, un cavaliere con coda di delfino naviga su un pesce alato, tenendo un bastone cui \u00e8 appesa una ciliegia; la coda del cavaliere si piega sulla sua figura fin quasi a toccarne la testa, riferendosi all'Uroboro, simbolo dell'eternit\u00e0. Alla destra del pannello, due uomini alati trasportano ancora un pesce e una ciliegia. Secondo i critici, in questa fase del dipinto si ha l'apice dell'immaginazione di Bosch, con un dispiegamento gigantesco di simboli e di rimandi tra gli elementi stessi dell'opera; in una creazione tanto fantastica, in cui i personaggi in volo, forse, vanno a rappresentare un \"tramite\" tra il mondo terreno e il Paradiso vero e proprio, un collegamento tra l'esistenza passata e quella che sar\u00e0.\nTra i gruppi ai piedi delle torri si riconoscono a sinistra una piccola folla che sostiene un enorme frutto rosso, forma \"esotica\" della mela di Adamo usata moltissime volte in tutto il dipinto. Nel lago inoltre si vede una sirena, assieme al tritone simbolo quattrocentesco dell'amore. Il vicino uovo rotto, inoltre, \u00e8 un tema che ricorre costantemente nelle opere di Bosch assumendo di volta in volta significati lontani e incerti.\nPannello di destra: \"L'inferno musicale\".\nLo sportello di destra rappresenta l'Inferno, soggetto di molti dipinti del maestro olandese. \u00c8 conosciuto anche come l\"'Inferno musicale\", a causa dei numerosi strumenti presenti, in particolare nella zona inferiore del pannello, usati come strumenti di tortura per le punizioni carnali dei dannati, inflitte da curiosi demoni-grilli; nonostante tale simbolismo sia pi\u00f9 volte presente nelle opere di Bosch, in questo caso pare assumere un'accezione assurda e burlesca, insistendo sulla mostruosit\u00e0 dei tormenti demoniaci. Gli strumenti musicali avevano spesso connotazioni erotiche nell'arte contemporanea a Bosch, e i menestrelli girovaghi esprimevano tramite la musica versi licenziosi: il pittore cerca forse di rimproverarli e di rappresentare il peccato come \"musica della carne\".\nIl pannello mostra un mondo in cui la presenza umana \u00e8 stata irrimediabilmente sconfitta dalle tentazioni del male e sconta di conseguenza una dannazione eterna. Il tono di quest'ultima sezione del dipinto si scontra fortemente con le atmosfere dei pannelli precedenti; la scena \u00e8 ambientata di notte o in un mondo dal cielo oscuro, dove la belt\u00e0 naturale dei due \"Giardini\" \u00e8 scomparsa per far posto a immagini angoscianti di dolore e tormento. Sempre confrontandolo con le tavole a lato si nota una preponderanza di tinte fredde, le quali creano, con l'uso di superfici ghiacciate, l'atmosfera di un luogo sconfortante e inospitale. Nella parte superiore le fiamme dei roghi contrastano questa sensazione, ma sostengono l'idea che la punizione divina si manifesti sotto ogni forma e che non si possa fuggire da essa: \u00abLodate il Signore dalla terra, mostri marini e voi tutti abissi, fuoco e grandine, neve e nebbia, vento di bufera\u00bb (Salmo CXLVIII).\nMolti elementi del pannello si ricollegano ad antiche iconografie sull'Inferno; Bosch \u00e8 per\u00f2 innovativo nel rappresentare tale scenario non in un luogo fantastico, bens\u00ec nel mondo reale di tutti i giorni, opportunamente afflitto da demoni che intendono punire i peccatori umani.\nLo sfondo.\nIn una scena fortemente patetica si scorgono le atrocit\u00e0 della guerra, strumenti di tortura e demoni intenti a punire i dannati, mentre sullo sfondo risalta una vasta citt\u00e0 in fiamme attaccata da orde di esseri non meglio precisati; gli edifici esplodono nel fuoco colorando di sangue l'acqua sottostante. Dalle porte e dalle finestre fuoriescono potenti raggi che illuminano delle creature in controluce, nella parte inferiore si scorge una strada piena di uomini che abbandonano l'insediamento, mentre altre legioni di mostri si preparano a bruciare un villaggio vicino. In questa parte del dipinto la luce gioca un ruolo essenziale, fornendo visioni tanto suggestive quanto angosciose, rivelando figure mostruose o facendo risaltare i profili degli edifici e la pesantezza delle nubi nel cielo.\nLa parte centrale.\nI due registri sottostanti sono in generale fittamente popolati da personaggi tormentati e afflitti in ogni modo. Alcuni di essi sono rappresentati mentre vomitano o defecano, altri sono crocifissi su strumenti musicali, feriti da spade e lance o attaccati da bestie dell'Inferno, molestati in ogni modo o imprigionati in differenti strutture; un coro di uomini vessati in vari modi segue una partitura inscritta sulle natiche di un dannato. Non mancano inoltre rappresentazioni dal significato poco chiaro, ad esempio le due enormi orecchie attraversate da una lama su cui \u00e8 incisa la lettera \"M\", che secondo diverse fonti potrebbe rappresenta il termine \"Mundus\", cio\u00e8 Mondo. La nudit\u00e0 delle figure ha perso ogni carica sensuale, e molti dei personaggi rappresentati cercano di coprire i propri genitali e seni con le mani; la vergogna del corpo mostrata si oppone evidentemente all'innocenza e al candore del pannello centrale.\nNella zona centrale la scena \u00e8 dominata dalla figura dell'Uomo-Albero, il cui corpo incavato si regge su due tronchi marci che finiscono in piccole barche nel lago. Il suo capo sostiene un disco su cui si muovono demoni e vittime, con vicino una zampogna rosa che ricorda le viscere umane, Il torso \u00e8 ricavato da un uovo schiuso, popolato da biscazzieri e trafitto dagli stessi rami che partono dal tronco. Una figura grigia con una freccia incastrata tra le terga sale una scala che porta verso l'uovo, mentre il volto dell'Uomo-Albero scruta profondamente verso l'osservatore, con uno sguardo di malinconia e rassegnazione. Belting si chiese se questa faccia fosse in realt\u00e0 un autoritratto di Bosch, tesi sostenuta anche da altri critici, considerando che \u00abl'espressione di ironia e lo sbirciare leggero potrebbero costituire la firma di un artista che ha rivendicato un singolare mondo pittorico per la sua personale immaginazione\u00bb.\nAlla destra di questa figura un cavaliere che impugna una sorta di graal viene inchiodato a terra da una schiera di cani infernali: il significato di questa figura non \u00e8 ancora stato pienamente chiarito. Poco pi\u00f9 in l\u00e0 uomini vengono imprigionati in enormi brocche, vessati da demoni di varie forme. Sul lago di ghiaccio altri dannati pattinano goffamente, mentre alcuni sono rappresentati a pezzi immersi nell'acqua gelida.\nLa zona inferiore.\nNella zona inferiore del pannello, seduto su un alto trono di legno, si trova un colossale mostro con la testa di uccello, intento a cibarsi di dannati che poi defeca in una buca pi\u00f9 in basso. Ai piedi calza due vasi, elemento utilizzato anche in altre opere, e sul suo capo tiene un calderone indossato a mo' di corona; per questa particolarit\u00e0 molti studiosi definiscono l'essere il \"Principe dell'Inferno\". Poco lontano un uomo che giace nel letto viene visitato da diavoli che intendono punirne l'accidia, un avaro espelle monete d'oro e un goloso vomita il suo pasto. Una donna senza sensi paga il suo peccato di superbia mentre un demone con testa di lepre punisce gli uomini che si macchiarono di lascivia. Nell'angolo in basso a destra un uomo viene castigato per la sua avidit\u00e0 da una scrofa con un velo di suora, che lo costringe a firmare documenti legali.\nIl vasto gruppo di personaggi in basso a sinistra \u00e8 invece dedicato al tema del gioco, indicato dalla presenza di dadi e carte; i guerrieri demoniaci si accaniscono sui giocatori, trafiggendo persino una mano benedicente, contrastando quindi la protezione divina. Tra tutte queste scene \u00e8 evidente il richiamo ai vizi capitali, attorno ai quali Bosch cre\u00f2 un dipinto omonimo oggi pure a Madrid; un'iscrizione posta al centro dello stesso \u00e8 emblematica del pensiero del pittore fiammingo: \"\" cio\u00e8 \"Attenzione, attenzione, Dio vede.\"\nInterpretazione.\nDato che conosciamo pochissimi dettagli della vita di Bosch, come detto precedentemente, l'interpretazione dell'opera risulta estremamente complessa, rappresentando una difficile sfida per gli studi in campo artistico. I singoli elementi e temi possono essere affrontati e spiegati, ma il rapporto reciproco che li lega e la loro connessione con l'opera nella sua unicit\u00e0 rimane sfuggente. Le enigmatiche scene che si dispiegano nei pannelli del trittico aperto sono state studiate per secoli da studiosi e esperti, arrivando spesso a conclusioni contraddittorie. I complessi elementi e concetti esposti nell'opera hanno dato vita a molteplici analisi, basate spesso su sistemi simbolici derivanti dall'astrologia, dal folclore, dal subconscio umano e dall'alchimia, mondo misterioso accostato profondamente all'iconografia del \"Giardino\". La critica iniziale si sofferm\u00f2 soprattutto sulle figure demoniache e sugli elementi fantastici che pi\u00f9 colpivano l'occhio, tralasciando un'analisi profonda sul suo pensiero e la sua filosofia. Fino al principio del XX secolo rimase diffusa l'idea che i dipinti di Bosch contenessero prediche e prese di posizione tipiche della letteratura medievale pedagogica; lo storico Charles de Tolnay scrisse:\nGeneralmente il trittico \u00e8 descritto come un ammonimento contro la lussuria e l'avidit\u00e0, mentre il pannello centrale come una rappresentazione della caducit\u00e0 dei piaceri terreni. Nel 1960 lo storico Ludwig von Baldass introdusse una visione sequenziale dei tre pannelli, sostenendo che Bosch mostra:\nDe Tolnay considerava il pannello centrale come l'incubo dell'intera umanit\u00e0, un cimento artistico con lo scopo di mostrare al di l\u00e0 di ogni dubbio le conseguenze deleterie dei piaceri dei sensi e sottolineare il loro carattere effimero. Si ricava da questa sezione del dipinto l'impressione di un'esistenza vissuta senza conseguenze per le proprie azioni, data dall'assenza di bambini e personaggi anziani. Nel secondo e terzo capitolo della \"Genesi\", si narra che i figli di Adamo ed Eva nacquero dopo la cacciata dall'Eden: questo ha portato alcuni studiosi a ipotizzare che il pannello rappresenti un mondo in cui non vi \u00e8 mai stata traccia del Peccato Originale, e tutto continui a esistere nella condizione primordiale. Secondo Fr\u00e4nger la scena rappresenta:\nSvariati critici sostengono che il dipinto percorra una sequenza narrativa; la Creazione divina \u00e8 seguita dalla corruzione del corpo e dalla perdita dell'innocenza primordiale, e alla fine giunge la punizione dell'Inferno. A prova di ci\u00f2 pu\u00f2 essere portato che il trittico nel corso dei secoli ha assunto nomi quali \"La Lussuria\", \"I peccati del mondo\" e \"I compensi del peccato\". Altri sostenitori di questa interpretazione mettono l'accento su un ulteriore carattere; i moralisti contemporanei di Bosch credevano infatti che la donna fosse la tentazione che costringe l'uomo a una vita di peccato e lussuria: questo potrebbe spiegare per quale motivo nel pannello centrale vi sia prevalenza di figure femminili, le quali adescano l'uomo con le loro lusinghe e lo portano sul baratro dell'Inferno. L'iconografia tipica che illustra questo concetto \u00e8 quella della donna circondata da un cerchio di uomini, ritrovabile in alcune opere della seconda met\u00e0 del XV secolo.\nL'interpretazione di cui sopra \u00e8 coerente con ulteriori opere a sfondo morale di Bosch, dove la follia dell'uomo di fronte al peccato \u00e8 esposta in maniera cruda e impattante; anche se ognuno di questi lavori fornisce diverse chiavi di lettura, si pu\u00f2 comprendere come Bosch utilizzi forme e colori appariscenti per palesare la condanna verso ci\u00f2 che dipinge. La visione medievale, naturalmente sospettosa di ogni forma di bellezza materiale, deve aver archiviato la spettacolare sontuosit\u00e0 della pittura di Bosch come la descrizione di un falso Paradiso, brulicante di piaceri transitori e fugaci.\nNel 1947 Wilhelm Fr\u00e4nger ha ipotizzato che il pannello centrale mostri un mondo in festa per la ritrovata innocenza di tutta l'umanit\u00e0, condizione primordiale vissuta da Adamo ed Eva prima della Caduta. Lo storico sostiene inoltre la controversa tesi secondo cui Bosch fece parte della setta cristiana degli Adamiti, conosciuti come \"Homines intelligentiae\" o \"Fratelli del Libero Spirito\"; tale gruppo, attivo nell'area del Reno e dei Paesi Bassi, si batteva per trovare una forma di spiritualit\u00e0 immune dal peccato anche nella forma fisica dell'uomo.\nL'opera stessa sarebbe stata commissionata dal Gran maestro dell'ordine, anche se \u00e8 pi\u00f9 diffusa l'idea che questa sia stata creata per scopi non devozionali, a causa della complessit\u00e0 del messaggio. Fr\u00e4nger sostiene che le figure del \"Giardino delle delizie\":\nLo studioso asserisce inoltre che gli elementi del pannello di destra, il cosiddetto \"Inferno musicale\", non debbano essere considerati come la punizione per gli atti compiuti nel pannello centrale; devono invece essere ritenuti come una visione staccata, che indica la giusta condanna per musicisti, giocatori d'azzardo, profanatori e blasfemi.\nIn \"The Millennium of Hieronymus Bosch\" vengono inoltre avvicinate, per temi e interpretazioni, tre opere in particolare, che si vanno a distaccare dalle ulteriori prove artistiche del maestro fiammingo: il \"Trittico delle Tentazioni di sant'Antonio\", il \"Trittico del Carro di fieno\" e, ovviamente, il \"Giardino delle delizie\". Nonostante la loro forte carica anticlericale, e l'evidente impatto visivo, furono probabilmente tutte pale d'altare, concepite per scopi devozionali di sette religiose.\nAltri critici ritengono che sia ingiusto proiettare su Bosch visioni prettamente post-rinascimentali, aggiungendo interpretazioni a posteriori avulse dal contesto; il trittico doveva avere un senso logico anche tra i suoi contemporanei, e presumibilmente si tratta di un'opera su commissione. Lo scrittore Carl Linfert interpreta il pannello centrale come un'espressione della morte e della caducit\u00e0 umana, scovando figure che si allontanano dalle attivit\u00e0 con l'aria di aver perduto ogni tipo di piacere. Ernst Gombrich, analizzando l'opera alla luce del libro della \"Genesi\" e del \"Vangelo secondo Matteo\", concorda con Linfert nell'affermare che il \"Giardino\" presenti:\nSecondo lo studioso austriaco naturalizzato britannico, Bosch si sarebbe ispirato a passi biblici e commenti medievali in cui l'umanit\u00e0 prima del diluvio \u00e8 rappresentata come dissoluta, dedita ai piaceri della carne e della gola, circondati da un mondo pi\u00f9 lussureggiante e in pace coi vari animali: un passo biblico riporta infatti come la terra prima del diluvio fosse cos\u00ec fertile da generare frutti enormi, coi quali gli uomini si sfamavano senza bisogno di ricorrere alla caccia e alla pesca.\nDa ricordare \u00e8 anche lo studio di Lynda Harris, la quale ritiene Bosch un chiaro esponente del Catarismo; tutta l'opera avrebbe dunque come scopo quello di codificare la dottrina dell'eresia tramite un linguaggio cifrato e nascosto, per poterla preservare dopo la caduta degli ultimi esponenti e tramandarla fino ai posteri. Ad oggi le ipotesi che vedono Bosch vicino ad ambienti eretici non hanno ancora trovato un fondamento storico.\nRetaggio.\nData la particolarit\u00e0 delle sue opere e la sua figura d'artista visionario unica nel suo genere, l'influenza di Bosch non si sparse tanto largamente quanto accadde per altri artisti contemporanei.\nSi possono comunque trovare opere contenenti citazioni dal \"Giardino delle delizie\" in autori successivi. Pieter Bruegel il Vecchio in particolare riconobbe direttamente Bosch come basilare influenza e ispirazione artistica, incorporando molti elementi del pannello destro del \"Giardino\" in numerose sue opere. \"Greta la pazza\", opera del pittore di Breda, rappresenta una misteriosa contadina, forse una strega, al comando d'una schiera di esseri mostruosi, mentre sullo sfondo prendono vita scene di saccheggi e razzie compiute da donne, il tutto ambientato in uno sfondo infernale. Il \"Trionfo della Morte\", altra famosa opera di Bruegel, riporta chiaramente alle visioni catastrofiche dell'Inferno di Bosch ricalcandone la sfrenata immaginazione e gli affascinanti colori.\nAnche se non cre\u00f2 mai dipinti di un simile tenore, evitando perci\u00f2 scenari infernali, Giuseppe Arcimboldo viene accostato a elementi dell'opera di Bosch; \u00e8 l'autore dei celebri busti, ritratti immaginifici composti da vegetali, oggetti o animali, opere di fantasia vicine ai simboli del pittore fiammingo. I due artisti condividono la propensione a non dipingere la natura in maniera austera e fedele alla realt\u00e0, creando incredibili figure antropomorfe partendo da oggetti non umani.\nDavid Teniers il Giovane, pittore fiammingo di Anversa, cit\u00f2 pi\u00f9 volte nelle proprie opere sia Bosch che Bruegel, caratterizzando opere come \"Le tentazioni di S.Antonio\", \"Il ricco portato all'inferno\" e una versione di \"Greta la pazza\"; Joseph Heintz il Giovane, artista del XVII secolo, mostr\u00f2 evidenti congruenze con i disegni di Bosch in opere come \"Allegoria d'amore\" e \"L'Alchimista\", cos\u00ec come l'olandese Jan Mandijn.\nDurante la prima parte del XX secolo l'opera di Bosch visse un nuovo periodo d'oro, tornando alla ribalta nel panorama artistico contemporaneo. Le fantasie dei primi surrealisti si espressero in misteriosi paesaggi, basati su un'immaginazione prorompente e incontrollata che si connetteva all'inconscio umano; tali rappresentazioni riportarono in auge l'interesse verso il suo lavoro. In particolare le opere di Joan Mir\u00f3 e Salvador Dal\u00ed ricordano fortemente il linguaggio immaginifico di Bosch; entrambi conoscevano personalmente il \"Giardino delle delizie\" avendolo ammirato nel Museo del Prado, e guardavano al pittore fiammingo come a un vero e proprio maestro. Il \"Campo coltivato\" di Mir\u00f2 contiene numerosi rimandi al \"Giardino\": simili stormi di uccelli, pozze misteriose dalle quali emergono creature fantastiche, la parte all'estrema destra del quadro sembra richiamare i colori cupi del pannello di destra del \"Giardino\", e dallo stesso pannello \u00e8 mutuata la figura dell'enorme orecchio posto vicino all'albero. Anche se Andr\u00e9 Breton non incluse Bosch nel Manifesto surrealista del 1924, considerando fonti per i surrealisti autori quali Gustave Moreau, Georges Seurat e Paolo Uccello, gli artisti di tale movimento riscoprirono presto l'artista fiammingo e Pieter Bruegel che divennero estremamente popolari. Ren\u00e9 Magritte e Max Ernst furono ispirati dalle opere di Bosch."}
{"id": "1634204", "revid": "709565", "url": "https://it.wikipedia.org/wiki?curid=1634204", "title": "Quaq Quao", "text": "Quaq Quao \u00e8 una serie d'animazione televisiva italiana per bambini di 26 episodi da 5 minuti ciascuno, che racconta le avventure di un paperetto.\nTrama.\nQuaqquao \u00e8 un piccolo anatroccolo curioso alla scoperta del mondo e degli altri animali, ciascuno dei quali si esprime emettendo un proprio verso peculiare. Dopo ogni nuovo incontro, Quaqquao inizia a parlare imitando il verso dell'altro animale che, invece, si ritrova a fare il verso della papera. Alla fine di ogni episodio, quando Quaqquao torna a casa, anche mamma anatra appare un po' confusa.\nProduzione.\nRealizzata in \"stop-motion\" con figure di origami, creata da Francesco Misseri, con musiche di Piero Barbetti, animazione di Lanfranco Baldi, S. Buti, D. Lagan\u00e0, P. Lizzardo. Fu prodotta dalla PMBB nel 1978 e trasmessa per la prima volta in Italia nel 1980."}
{"id": "1634223", "revid": "767487", "url": "https://it.wikipedia.org/wiki?curid=1634223", "title": "Ullapool", "text": "Ullapool (\"Ullapul\" o \"Ulapul\" in gaelico) \u00e8 una cittadina di circa 1.300 abitanti (2004) nell'area amministrativa scozzese di Highland, nel Regno Unito. Nonostante le sue piccole dimensioni, \u00e8 il centro abitato pi\u00f9 grande nel raggio di vari chilometri.\nStoria.\nFondata nel 1788 sulla riva orientale del Loch Broom, Ullapool era un porto per la pesca delle aringhe, progettato dall'architetto ed ingegnere scozzese Thomas Telford. Il porto \u00e8 il centro della citt\u00e0 ma serve anche da porto turistico e molo per i servizi traghetto per Stornoway, nelle Ebridi Esterne.\nLuoghi d'interesse ed eventi.\nNonostante le dimensioni ridotte, Ullapool vanta un museo, un centro artistico che ospita mostre temporanee, una piscina e un centro benessere, oltre a numerosi pub, bed and breakfast, ristoranti e hotel. \u00c8 punto di partenza per passeggiate ed escursioni naturalistiche nei dintorni.\nUllapool ha acquisito una certa fama per i numerosi eventi musicali che ospita, dai concerti tenuti nel \"Ceilidh Place\" e nel \"Macphail centre\" ai festival musicali \"Ullapool Guitar Festival\" e \"Loopallu\". La citt\u00e0 ospita inoltre un festival del libro, con opere anche in gaelico.\nInfrastrutture e trasporti.\nUllapool \u00e8 collegata ad Inverness ed al resto della Scozia dalla strada A835. Le navi traghetto della Caledonian MacBrayne forniscono due collegamenti (tre durante l'alta stagione) per Stornoway, nelle Ebridi Esterne. Alla fine del XIX secolo il parlamento aveva approvato il collegamento della citt\u00e0 alla linea ferroviaria delle Highlands; il progetto fu per\u00f2 in seguito abbandonato per mancanza di fondi."}
{"id": "1634232", "revid": "1354930", "url": "https://it.wikipedia.org/wiki?curid=1634232", "title": "Osvaldo Bailo", "text": "Professionista tra il 1934 ed il 1947.\nCarriera.\nCorse per diverse squadre italiane, distinguendosi come velocista e passista.\nI principali successi da professionista li ottenne in alcune classiche italiane. Vest\u00ec la maglia rosa per due giorni al Giro d'Italia 1940. Fu secondo al Giro di Lombardia 1940, vinto da Gino Bartali, terzo al Giro di Lombardia del 1938 ed alla Milano-Sanremo del 1939."}
{"id": "1634235", "revid": "1573940", "url": "https://it.wikipedia.org/wiki?curid=1634235", "title": "Boogiepop Dual", "text": " \u00e8 un manga seinen giapponese scritto da Kouhei Kadono e illustrato da Masayuki Takano, gi\u00e0 autore di \"Blood Alone\". In Giappone \u00e8 stato serializzato mensilmente dalla MediaWorks nel \"Dengeki Daioh\" da novembre 1999 a ottobre 2000.\nSuccessivamente la storia \u00e8 stata raccolta in due \"tank\u014dbon\" pubblicati il 30 aprile 2000 ed il 15 dicembre 2000. Negli Stati Uniti d'America la serie \u00e8 curata dalla Seven Seas Entertainment.\nTrama.\nQuando una nuova studentessa appena trasferita viene rapita ed \u00e8 sul punto di essere stuprata, Boogiepop irrompe nella scena in tempo per salvarla. Per\u00f2 il nuovo alter ego maschile di Boogiepop, Akimizuki Takaya, viene a trovarsi al centro di un'onda di crimini con legami che hanno a che fare con il possessore precedente del mantello da Boogiepop."}
{"id": "1634239", "revid": "124399498", "url": "https://it.wikipedia.org/wiki?curid=1634239", "title": "Commissione Mansholt", "text": "La Commissione Mansholt \u00e8 stata una Commissione europea in carica dal 22 marzo 1972 al 5 gennaio 1973 guidata dall'olandese Sicco Mansholt, socialista.\nAlla commissione Mansholt si deve la costruzione del Sistema monetario europeo e il primo allargamento dell'Unione europea, il 1\u00ba gennaio 1973, con l'ingresso nell'Unione di Danimarca, Irlanda e Gran Bretagna.\nPresidente.\nMansholt era primo vicepresidente della Commissione Malfatti ed acced\u00e9 alla presidenza dopo le dimissioni di Franco Maria Malfatti dall'incarico. Mansholt era commissario europeo dal 1958."}
{"id": "1634241", "revid": "117802082", "url": "https://it.wikipedia.org/wiki?curid=1634241", "title": "Jacob van Eyck", "text": "Biografia.\nVan Eyck nacque cieco in una famiglia di nobili nella piccola citt\u00e0 di Heusden. Nel 1625 lasci\u00f2 la sua casa e si trasfer\u00ec a Utrecht dove divenne direttore del \"concerto di campane\" della cattedrale della citt\u00e0 olandese. Scienziati come Cartesio, Isaac Beeckman ed altri riconobbero le sue notevoli conoscenze di acustica e dell'arte di suonare le campane. I pi\u00f9 insigni suonatori di concerti di campane accorrevano da lui per imparare alla sua scuola.\nJacob van Eyck compose \"Der Fluyten Lust-hof\" (\"Il giardino di delizie del flauto\"), dedicato all'importante statista olandese Constantijn Huygens. Edizioni di questo suo trattato vennero pubblicate nel 1644, 1646, 1649, 1654, e 1656. \"Der Fluyten Lust-hof\" \u00e8 una raccolta molto vasta di pezzi (quasi 150) per flauto dolce soprano. I pezzi appartengono a diverse forme musicali come canzoni popolari, musiche per danza, musica sacra, salmi, una \"Battaglia\" e arie all'epoca famose in tutt'Europa, come \"Doen Daphne d'over schoone Maeght\", \"Questa dolce sirena\", \"Engels nachtegaeltje\", \"Amarilli mia bella\" di Giulio Caccini, \"Come again\" e \"Flow my tears (Pavana lachrymae)\" di John Dowland. Per ogni brano, la melodia \u00e8 seguita da una serie di variazioni, basate sulla tecnica della \"diminuzione\", di virtuosismo crescente. L'origine della raccolta risale al fatto che la municipalit\u00e0 di Utrecht accord\u00f2 a van Eyck un'indennit\u00e0 speciale per l'assistenza di cui necessitava in quanto non vedente, a condizione che egli allietasse i cittadini che si ritrovavano a passeggiare nel pomeriggio nei giardini della Cattedrale eseguendo musica con il flauto. Ancora oggi questi pezzi vengono eseguiti correntemente da virtuosi di flauto dolce - nonch\u00e9, eventualmente trasposti in altri registri, anche da altri strumentisti."}
