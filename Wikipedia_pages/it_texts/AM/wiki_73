{"id": "1734195", "revid": "33689", "url": "https://it.wikipedia.org/wiki?curid=1734195", "title": "Magnamund", "text": "Il Magnamund \u00e8 il mondo fantasy ideato da Joe Dever in cui si svolgono le storie di Lupo Solitario e Oberon.\nGenesi.\nJoe Dever aveva solo sette anni quando lesse e si appassion\u00f2 al fumetto \"The Rise and Fall of the Trigan Empire\" che apparve nella rivista \"Look and Learn\". Inoltre costruiva eserciti di soldatini Romani, sostituendo le spade con fucili laser, molto prima che entrasse ufficialmente nel genere fantasy. Dever fu introdotto alla fantascienza durante la scuola superiore, grazie al suo insegnante di inglese. Era figlio unico e suo padre mor\u00ec quando era molto piccolo, determinando similitudini con il personaggio di Lupo Solitario.\nLe prime ispirazioni di Dever per la creazione del mondo di Lupo Solitario provenivano dai classici medioevali inglesi, come Beowulf, Ivanhoe, Re Art\u00f9 e i Cavalieri della Tavola Rotonda. Durante l'infanzia le letture di Tolkien, Michael Moorcock and Mervyn Peake, oltre ad un appassionato interesse per la storia militare e per la mitologia norvegese, contribuirono alla nascita della saga di Lupo Solitario.\nMentre Dever lavorava a Los Angeles, nel 1977, scopr\u00ec il recentemente pubblicato gioco di ruolo \"Dungeons &amp; Dragons\". Sebbene il gioco fosse ancora ai suoi albori, Dever ne comprese immediatamente il potenziale e cominci\u00f2 a sviluppare fra il 1977 e il 1982 un proprio gioco di ruolo. Questi primi tentativi crearono le basi del Magnamund, che in seguito avrebbe costituito l'ambientazione dei libri di Lupo Solitario. Inizialmente questo mondo era chiamato Chinaraux e comprendeva solamente la parte di territorio che and\u00f2 poi a costituire il Magnamund settentrionale.\nCronologia del Magnamund.\nEt\u00e0 della Luna Nera (PL 3004-PL 3799).\nI Signori delle Tenebre nascono nel Magnamund e lanciano vari attacchi a Sommerlund.\nNel PL 3799 Re Ulnar I uccide Vashna durante la battaglia del Maakeen.\nAquila del Sole comincia la ricerca delle Pietre della Sapienza.\nEt\u00e0 del Sole e della Stella (PL 3799- ...).\nAquila del Sole fonda il Primo Ordine Kai.\nNel PL 5050 l'Ordine viene quasi completamente sterminato da Zagarna.\nLupo Solitario, il sopravvissuto, uccide Zagarna e gli altri Signori delle Tenebre e rifonda l'Ordine Kai.\nLuoghi.\nIl Magnamund \u00e8 diviso in due continenti separati dal Tentarias. I due continenti sono semplicemente detti \"settentrionale\" e \"meridionale\". A nord c'\u00e8 un continente polare detto Kaltenland (o \"Kalte\" nel testo originale e nella nuova traduzione italiana). Le avventure di Lupo Solitario si svolgono principalmente nel Magnamund del Nord. I tre continenti sono circondati da grandi oceani chiamati \"Vuoto settentrionale e meridionale\", in questi oceani ci sono le isole Kayunus, luogo d'origine dei Sommerliani.\nDurenor.\nSi trova a est di Sommerlund ed \u00e8 sua alleata da tempi immemorabili. \u00c8 separata dalle Terre Selvagge e il resto del continente da un braccio di mare, il Rymerift. La sua capitale, Hammerdal, \u00e8 protetta da una cerchia di montagne invalicabili e per questo non sono necessarie delle mura. Ed \u00e8 proprio ad Hammerdal che si trovava la Spada del Sole prima che Lupo Solitario venisse a prenderla. Questo territorio \u00e8 abitato dagli Ulnariani. A Durenor esiste l'ordine dei Cavalieri della Montagna Bianca, l'equivalente dei Ramas per Sommerlund. Le citt\u00e0 principali sono: Hammerdal, Ryme, Port Bax e Lof.\nSommerlund.\nSommerlund \u00e8 la grande nazione a cui appartiene Lupo Solitario.\nTerre Selvagge.\nSi trovano ad est di Sommerlund e a ovest di Durenor. Sono costituite da una grande brughiera inospitale e selvatica. In queste zone abitano umani di etnia Vassa e Zall, una razza di Giak. L'unica grande citt\u00e0 \u00e8 Ragadorn, un porto pericoloso affacciato sul Mare di Kalte. La bandiera di queste terre \u00e8 una nave nera in campo color granata.\nKaltenland/Kalte.\n\u00c8 un continente ghiacciato e in gran parte sconosciuto abitato da barbari dei ghiacci la cui capitale \u00e8 Ikaya, un'antica fortezza Shianti. L'unico avamposto straniero \u00e8 il porto di Ljuk.\nCasiorn.\n\u00c8 una ricca citt\u00e0-stato situata tra Sommerlund e Vassagonia, molto frequentata da mercanti essendo al centro delle vie commerciali.\nCloeasia.\nPiccolo Sultanato a sud-ovest di Durenor. Le citt\u00e0 principali sono: Kadan, Lujiar, Temel, Vakak.\nTerre Tormentate.\nSi trovano a sud-ovest di Sommerlund e sono in uno costante stato di guerra. Esse sono divise negli stati di Lyris, Magador, Delden, Salony, Eldenora e Slovia. Le varie regioni sono governate da avidi e meschini principi che fanno inasprire sempre di pi\u00f9 il conflitto. La guerra ha anche attirato molte persone che, per fare un po' di soldi, sono diventate mercenari e cambiano spesso la fazione per cui combattere a seconda della paga. Una delle principali battaglie fu l'Assedio di Tekaro, una ricca citt\u00e0 della Slovia, durante la grande guerra del PL 5058 tra Salony e Slovia. Tra le guerre le pi\u00f9 famose sono la Guerra della Pietra della Sapienza, la guerra tra Lyris e Magador, la guerra tra Delden e Salony e la guerra tra Salony e Slovia. Le principali citt\u00e0 sono: Quarlen (Lyris), Varretta (Lyris), Helin (Lyris), Karkaste (Lyris), Soren (Lyris), Luyen (Delden), Rhem (Salony), Amory (Salony), Eula (Salony), Tekaro (Slovia).\nVassagonia.\nIl regno di Vassagonia \u00e8 situato a sud-est di Sommerlund ed \u00e8 coperta per la maggior parte dal deserto e possiede qualche catena montuosa. Vicino alla capitale si trova l'esteso lago di Inrahim. La capitale \u00e8 Barrakeesh ed \u00e8 governata da un sultano detto Zahkan. La citt\u00e0 \u00e8 famosa per i suoi bagni termali e per il Gran Palazzo, la residenza del Sultano. Il Gran Palazzo \u00e8 rinomato per il suo ben assortito orto botanico e per la Piazza della Morte, dove si espongono le teste dei traditori e dei criminali, infilzate a dei pali.\nLe citt\u00e0 pi\u00f9 importanti della Vassagonia (oltre a Barrakeesh) sono: Bir Rabalu, Kuchek, Bisutan, Teph, Kara Kala e Ferufezan.\nL'esercito Vassako si distingue per i Charkassi, l'\u00e9lite dell'esercito e dagli Itikar, delle bestie volanti molto difficili da addomesticare.\n\u00c8 tradizione inoltre, che quando un Sultano muore, i suoi sudditi portano una fusciacca nera.\nStati sotto il dominio dei Signori delle Tenebre.\nRegno delle Tenebre, Zaldir, Nyras, Nyvoz, Ghatan, Hammerlands, Skaror, Ogia.\nRazze ed etnie umane.\nSommerliani.\nUmani dai tratti nordici che abitano Sommerlund: Lupo Solitario fa parte di questa etnia umana. Pi\u00f9 precisamente oltre il 75% della popolazione ha i capelli biondi e quasi tutti hanno gli occhi azzurri.\nDrakkarim.\nUmani servi dei Signori delle Tenebre, molto violenti. Hanno la pelle pallida e gli occhi verdastri.\nGiak.\nEsseri umanoidi dagli occhi gialli. Servi dei Signori delle Tenebre. La loro versione pi\u00f9 piccola e gracile \u00e8 detta Zall.\nVassa.\nUmani che abitano la Vassagonia, Casiorn, Clotundia, Terre Selvagge. Hanno tratti mediorentali, con pelle scura e occhi e capelli neri (anche se nelle Terre Selvagge alcuni sono pi\u00f9 chiari).\nUlnariani.\nUmani che abitano Durenor caratterizzati anche loro da tratti nordeuropei.\nVaderish/ Aluvian/ Nael.\nAbitano le Terre Tormentate, hanno tratti alpini e mediterranei.\nI Vaderish sono caratterizzati da capelli rossi e occhi verde chiaro mentre gli Aluvian e Nael da capelli neri e pelle giallastra, anche se alcuni hanno tratti pi\u00f9 chiari."}
{"id": "1734202", "revid": "287204", "url": "https://it.wikipedia.org/wiki?curid=1734202", "title": "Piazza Bologni", "text": "Piazza Bologni nota anche come Piazza Bologna \u00e8 una storica piazza di Palermo situata nel quartiere Albergheria.\nStoria.\nEpoca spagnola.\nLa piazza venne realizzata nel 1566 e prese il nome del Vicer\u00e9 che la volle, Carlo d'Aragona Tagliavia. Ha una forma perfettamente rettangolare ed \u00e8 delimitata, sui lati corti da due vie, il Cassaro, cio\u00e8 corso Vittorio Emanuele e via Giuseppe D'Alessi. Il nome successivamente cambi\u00f2 in Largo dei Bologna e deriva dalla presenza di Palazzo Alliata di Villafranca appartenuto a Luigi Beccadelli Bologna, barone di Campofranco, a partire dal 1573.\nOltre a Palazzo Alliata di Villafranca, fa da sfondo alla piazza il cinquecentesco Palazzo Ugo delle Favare, poi passato ai marchesi Salvo di Pietraganzili ed oggi agli eredi Camerata Scovazzo.\nAl centro della piazza \u00e8 presente la statua bronzea di Carlo V d'Asburgo, alla quale la piazza stessa fa da palcoscenico. La statua \u00e8 opera di Scipione Li Volsi e ripropone il suo ritorno trionfale da Tunisi del 1535 ed \u00e8 posta su un piedistallo di marmo fatto da Giacomo Cirasolo e Luigi Geraci con bassorilievi di Giovanni Tagliavia. Inizialmente la stessa doveva essere posta al centro dei Quattro Canti, ma si decise in seguito di cambiarle destinazione e venne posta qui nel 1631. Il manufatto, ad onta delle divertenti leggende metropolitane sorte nei secoli, ritrae l'imperatore nell'atto di prestare e rinnovare i giuramenti d'osservanza dei Capitoli, dei Privilegi del Regno e dei Privilegi della Felice Citt\u00e0 di Palermo, sua capitale. \nIl Beccadelli Bologna nel 1568, fu il patrocinatore e promotore della costruzione della chiesa di San Nicol\u00f2 de' Bologni che sorse proprio di fronte il suo palazzo, assieme al vicino convento del Carminello. Il luogo di culto sostituiva la chiesa di San Nicola del Cassero, ubicata in prossimit\u00e0 del Santissimo Salvatore, la quale impediva di fatto il normale tracciato della Nuova Strada del Cassaro.\nCome sul piano della vicina cattedrale, si tenevano \"spettacoli\" (\"Autodaf\u00e9\") organizzati dalla Santa Inquisizione.\nEpoca unitaria.\nAl centro della facciata di Palazzo Villafranca campeggia una singolare lapide a ricordo della sosta nel luogo di Giuseppe Garibaldi:\nEpoca contemporanea.\nTra il 1900 e il 1946 la piazza ospit\u00f2 il capolinea orientale dell'originale tranvia Palermo-Monreale, la cui tratta intermedia superava la forte pendenza esistente per mezzo di una sezione a trazione funicolare.\nDurante il periodo Fascista fu utilizzata per le adunate o manifestazioni propagandistiche.\nL'aggregato religioso oggi non \u00e8 pi\u00f9 esistente, al suo posto rimane un edificio con portale e stemma carmelitano - costruzione adibita a Nucleo Antisofisticazione e Sanit\u00e0 dell'Arma dei Carabinieri - e accanto una facolt\u00e0 universitaria ad indirizzo giuridico."}
{"id": "1734204", "revid": "1602064", "url": "https://it.wikipedia.org/wiki?curid=1734204", "title": "No-No-No-No-No/Verona Beat", "text": "No-No-No-No-No/Verona Beat \u00e8 il settimo singolo del gruppo veronese cabarettistico I Gatti di Vicolo Miracoli pubblicato nel 1980 da Warner Bros. Records.\nIl disco.\nIl disco \u00e8 l'ultimo pubblicato da I Gatti di Vicolo Miracoli nella classica formazione a quattro composta da Umberto Smaila, Jerry Cal\u00e0, Nini Salerno e Franco Oppini. L'anno successivo, infatti, Cal\u00e0 abbandoner\u00e0 il gruppo per intraprendere la carriera cinematografica solista.\nIl brano \"No-no-no-no-no\" \u00e8 la sigla del programma televisivo \"Crazy Bus\", trasmesso da Rai 2 nella stagione 1980/1981, condotto da Milly Carlucci e Alfredo Papa con la partecipazione de I Gatti di Vicolo Miracoli in qualit\u00e0 di comici.\nIl brano \"Verona Beat\", gi\u00e0 pubblicato come retro del singolo \"Discogatto\" nel 1979, viene utilizzato nei titoli di testa del film \"Arrivano i gatti\" del 1980."}
{"id": "1734211", "revid": "121320162", "url": "https://it.wikipedia.org/wiki?curid=1734211", "title": "Claudio Vinazzani", "text": "Biografia.\nNel periodo in cui Vinazzani gioc\u00f2 nel Napoli, apr\u00ec un negozio di articoli sportivi proprio nella citt\u00e0 partenopea, a poche centinaia di metri dallo Stadio San Paolo, attivit\u00e0 commerciale esistente ma non pi\u00f9 di sua propriet\u00e0.\nIn seguito Vinazzani intraprende anche l'avventura in politica, diventando nel 1998 consigliere al Comune di Carrara con la lista civica Carrara citt\u00e0 del mondo e successivamente coordinatore comunale del PdL, ruolo dal quale si \u00e8 dimesso nel 2011.\nCarriera.\nGiocatore.\nMilit\u00f2 nei primi anni nella Massese, con una parentesi all' nell'annata 1973-74.\nNel 1976 pass\u00f2 al Napoli, con cui collezion\u00f2 188 presenze in Serie A, segnando 4 gol.\nDopo sette stagioni, nel 1983 venne ceduto alla Lazio, disputando fino al 1986 due stagioni in A e una in B.\nIn quello stesso anno venne coinvolto nello scandalo del \"Totonero-bis\" per aver combinato alcune partite di campionato. Al termine del processo sportivo Vinazzani venne squalificato per cinque anni con richiesta di radiazione da tutte le manifestazioni calcistiche italiane (in seguito venne radiato, terminando la carriera calcistica all'et\u00e0 di 32 anni) e la Lazio venne penalizzata di 9 punti nella stagione successiva.\nAllenatore.\nHa iniziato la carriera di allenatore in una delle squadre con le quali ha giocato, ossia nella , dove ha anche ricoperto il ruolo di direttore sportivo. Nella stagione 1999-2000 siede sulla panchina dell'Entella, ma non risult\u00f2 un'esperienza del tutto positiva, infatti la formazione ligure, classificatasi al quart'ultimo posto, retrocesse al termine di quel campionato.\nDirigente sportivo.\nOltre ad intraprendere l'esperienza come allenatore, Vinazzani diventa anche dirigente, ricoprendo l'incarico di direttore sportivo nella , di coordinatore dell'area tecnica del FoceLunezia, e divenendo nel 2012 capo degli osservatori dello Spezia."}
{"id": "1734212", "revid": "196390", "url": "https://it.wikipedia.org/wiki?curid=1734212", "title": "Yuliya Pakhalina", "text": ""}
{"id": "1734215", "revid": "599013", "url": "https://it.wikipedia.org/wiki?curid=1734215", "title": "Fabio Vullo", "text": "\u00c8 considerato un membro in Italia della cosiddetta \"generazione di fenomeni\". Ricopre il ruolo di opinionista su giornali e canali televisivi.\nCarriera.\nVinse ventenne il suo primo scudetto nel 1984, nel allenato da Silvano Prandi; nello stesso anno vince il bronzo ai Giochi olimpici di . Successivamente, nel 1986 pass\u00f2 alla corte di Julio Velasco nella di Modena, su insistenza di quest'ultimo, che lo volle al posto di Francesco \"Pupo\" Dall'Olio.\nVullo vinse tre scudetti consecutivi sotto la guida di Velasco; poi quando questi lasci\u00f2 Modena per la nazionale italiana, il palleggiatore vinse la Coppa Campioni nel 1990 e pass\u00f2 in quell'estate al , dove conquist\u00f2 uno scudetto e tre Coppe dei Campioni. Nel 1994 ritorn\u00f2 a Modena, dove nel 1995 e nel 1997 vinse altri due scudetti.\nI successi in nazionale, oltre al succitato bronzo di Los Angeles, si fermeranno solo alla World League del 1992; questo perch\u00e9 dal 1993 Velasco, scatenando non poche polemiche, decise di non convocare pi\u00f9 n\u00e9 Vullo n\u00e9 l'allora capitano della nazionale, Andrea Lucchetta. Da molti giornalisti, \"in primis\" Leo Turrini, fu ritenuto il miglior palleggiatore di tutti i tempi, e si attribuisce alla sua mancata convocazione la sconfitta nella finale di che cost\u00f2 agli azzurri l'oro olimpico.\nNel 2001 vinse l'ennesimo scudetto con il , dove ritrov\u00f2 in campo dapprima l'ex compagno di nazionale, Lorenzo Bernardi, e poi in panchina, l'anno dopo, Daniele Bagnoli, gi\u00e0 suo allenatore a Modena dal 1994 al 2000. Nel 2004 Vullo lasci\u00f2 la pallavolo giocata e divenne commentatore televisivo, assumendo anche la carica di assessore allo sport per il comune di Massa.\nAvendo vinto 8 volte il campionato italiano tra Modena, Ravenna e Treviso, \u00e8 inferiore in quanto a scudetti vinti solo ai 9 di Bernardi."}
{"id": "1734217", "revid": "2091899", "url": "https://it.wikipedia.org/wiki?curid=1734217", "title": "World Series of Poker 1997", "text": "Le World Series of Poker 1997 furono la ventottesima edizione della manifestazione. Si tennero dal 19 aprile al 13 maggio presso il casin\u00f2 Binion's Horseshoe di Las Vegas.\nQuesta edizione ebbe la particolarit\u00e0 di essere l'unica in cui il Main Event venne giocato a cielo aperto, presso il Fremont Street Experience, appena fuori dal Binion's.\nMa le WSOP 1997 vengono soprattutto ricordate per la vittoria al Main Event di Stu Ungar, a sedici anni di distanza dal suo secondo successo. Ungar vinse per la terza volta: record ancora imbattuto, tenendo presente che Johnny Moss vinse la prima edizione quando non era ancora stata istituita la modalit\u00e0 torneo.\nMain Event.\nI partecipanti al Main Event furono 312. Ciascuno di essi pag\u00f2 un buy-in di 10.000 dollari."}
{"id": "1734222", "revid": "2091899", "url": "https://it.wikipedia.org/wiki?curid=1734222", "title": "I Remember When I Was Pretty", "text": "I Remember When I Was Pretty \u00e8 l'album di debutto della band Alternative rock The Playing Favorites. Scritto e Registrato in 5 giorni, 3 canzoni al giorno, e 2 l'ultimo giorno. Rifinito successivamente in diversi studi personali dei 5 membri. La band ha inoltre realizzato il video del brano Waiting e ha successivamente registrato una versione non acustica del brano \"The Ramones Are Dead\", annunciando che andr\u00e0 a far parte di un EP futuro.\nTracce.\nLe tracce che presentano asterisco sono bunus tracks esclusive per il mercato giapponese."}
{"id": "1734226", "revid": "124123", "url": "https://it.wikipedia.org/wiki?curid=1734226", "title": "Gene Callahan", "text": "\u00c8 membro del \"Ludwig von Mises Institute\" e della \"Michael Oakeshott Association\". Ha scritto due libri, \"Economics for Real People\" e \"PUCK\".\nHa scritto per diverse riviste, tra le quali troviamo \"Reason\", \"The Freeman\", \"The Free Market\", \"Slick Times\", \"Java Developer's Journal\", \"Software Development\", \"Dr. Dobb's Journal\", \"Human Rights Review\", \"Independent Review\", \"NYU Journal of Law and Liberty\" e \"Review of Austrian Economics\". \u00c8 spesso editorialista per il sito libertario LewRockwell.com."}
{"id": "1734229", "revid": "1372005", "url": "https://it.wikipedia.org/wiki?curid=1734229", "title": "Ludwigslied", "text": "Il Ludwigslied o Rithmus Teutonicus (in italiano, \u00abLa canzone di Ludovico\u00bb) \u00e8 un poema composto in dialetto franco-renano che celebra in 59 versi ritmati, raggruppati in strofe di due e tre versi, la vittoria sui Normanni ottenuta da Ludovico (Luigi) III (863-882), re dei Franchi Occidentali, il 3 agosto dell'881 nella battaglia di Saucourt-en-Vimeu. Ludovico III, nipote di Carlo il Calvo, successe nell'879 al padre Ludovico il Balbo e regn\u00f2 fino all'882. Condivise il trono con il fratello Carlomanno, ricevendo la Neustria e la Francia, ed ebbe alcuni contrasti con Ludovico III il Giovane, re dei Franchi Orientali. \nIl poema.\nIl canto, che appartiene al genere encomiastico, deve essere stato composto prima della morte di Ludovico, avvenuta il 5 agosto dell'882, poich\u00e9 parla del re come ancora in vita: \u00abconosco un re di nome Ludovico, che serve Dio volentieri\u00bb. Il titolo \u00ab\"ritmo tedesco, scritto per la pia memoria di re Ludovico\"\u00bb, \u00e8 stato apposto successivamente dal copista ed indica che il testo \u00e8 una copia di un originale pi\u00f9 antico. L'autore del canto \u00e8 un chierico, perch\u00e9 manifesta una visione provvidenzialistica della storia; egli presenta i raids vichinghi come una punizione divina per i peccati commessi dai Franchi e descrive, in forma epica, Ludovico come un \"rex pius\", ispirato e protetto da Dio. I \"Normanni\" (inoltre), sono pagani e la vittoria dei Franchi \u00e8 la vittoria del re cristiano, vassallo di Dio poich\u00e9 ha ricevuto il trono dall'Onnipotente. Peraltro, il componimento (che sul piano del contenuto riflette l'influenza della letteratura religiosa cristiana in latino), si discosta dalla poesia eroica germanica per la forma metrica, caratterizzata dalla rima invece che dall'allitterazione; stilisticamente, la successione di frasi brevi in forma paratattica richiama numerosi componimenti in francese antico.\nIl carme \u00e8 attestato nei \"ff. 141v- 143r del Codex 150\", un manoscritto databile al IX secolo, attualmente conservato nella Biblioth\u00e8que Municipale di Valenciennes (Francia settentrionale), dove fu scoperto nel 1837. Il codice, attribuibile a uno \"scriptorium\" lotaringio, contiene le opere di Gregorio Nazianzeno, la leggenda latina di Sant'Eulalia ma conserva anche il primo documento letterario in lingua francese, la \"Cantilena\" o \"Sequenza di Sant'Eulalia\". Tale testo, un inno religioso di ventinove versi, occupa le prime quindici righe del \"f. 141v del Cod. 150\" e la stessa mano ha poi scritto il \"Canto di Ludovico\". \u00c8 possibile che il copista fosse un monaco bilingue del monastero benedettino di Saint'Amand-les-Eaux, presso Valenciennes; l'ipotesi potrebbe anche spiegare alcune peculiarit\u00e0 linguistiche del componimento antico-alto-tedesco, unico esempio di un testo franco renano proveniente da questa regione. Tale dialetto, attestato nella traduzione d\"'Isidoro\" e nel documento bilingue dei Giuramenti di Strasburgo, pu\u00f2 a ben diritto essere considerato la lingua della corte carolingia. Il testo del \"Canto di Ludovico\" \u00e8 scritto in modo molto curato, con divisione delle righe, enucleazione dell'inizio di strofe, separazione degli emistichi con il punto, un piccolo spazio e impiego della maiuscola."}
{"id": "1734232", "revid": "339392", "url": "https://it.wikipedia.org/wiki?curid=1734232", "title": "Sergei Balta\u010da", "text": ""}
{"id": "1734238", "revid": "1792680", "url": "https://it.wikipedia.org/wiki?curid=1734238", "title": "Sinti", "text": "I sinti sono una etnia di origine nomade dell'Europa, tra quelle tradizionalmente dette degli zingari. L'origine del nome \"sinti\" \u00e8 nella parola indo-persiana \"Sindh\", ad indicare la regione nella Valle dell'Indo e lo stesso fiume Indo (\"Sindhu\"), nell'attuale Pakistan e India nord-occidentale, e per estensione tutta l'India.\nIn Francia, i Sinti sono chiamati \"Manouches\" o \"Manus\" (nella loro lingua, una delle parole per \"uomini\"), in Spagna Caminadores sebbene alcune fonti le trattino come etnie differenti. La lingua propria dei Sinti \u00e8 comunque pressoch\u00e9 la stessa dei Manouches, ed \u00e8 piuttosto affine alle lingue parlate dai Rom nonch\u00e9 condivide il lessico base dei gerghi parlati dai Kal\u00e9: tutte queste etnie condividono una stessa origine linguistica.\nStoria.\nCos\u00ec come per i Rom e i Kal\u00e9, si presume che la loro origine sia da collocarsi nelle regioni del nord-ovest dell'India. E cos\u00ec come per le altre etnie roman\u00ed si ritiene che i Sinti abbiano lasciato l'India all'inizio dell'undicesimo secolo per giungere in Asia Minore alla fine dello stesso secolo e quindi nei secoli successivi migrare attraverso l'Impero Bizantino in Europa.\nIn Europa e anche in Italia arrivarono tra la fine del XIV secolo e il XV secolo.\nOggi sono stanziati soprattutto nei paesi dell'Europa occidentale (Germania, Francia, Spagna, Italia).\nLa storia recente dei Sinti \u00e8 analoga a quella della popolazione Rom: furono perseguitati in tutti i paesi europei subendo di volta in volta pratiche di inclusione (schiavizzazione nei paesi dell'Est Europa) e in particolare in Romania (schiavit\u00f9 abolita solo dopo il 1850), esclusione (cacciata dai territori) e discriminazione.\nIl nazismo riserv\u00f2 ai Rom e Sinti lo stesso trattamento riservato agli ebrei, ai testimoni di Geova e agli omosessuali. Essi furono deportati in campi di concentramento. Si stima che circa 500.000 tra Rom e Sinti trovarono la morte nei campi di sterminio durante il Porajmos.\nTradizionalmente i Sinti hanno esercitato l'attivit\u00e0 del \"giostraio\" e del \"circense\". Tra i pi\u00f9 famosi circensi italiani di origine sinta ci sono Moira Orfei e la sua famiglia..\nAnche la seconda famiglia circense pi\u00f9 famosa d'Italia, i Togni, \u00e8 di origine sinta.\nMolti sinti parlano il roman\u00ed, ma diversi gruppi utilizzano dialetti influenzati dalle lingue regionali del luogo di insediamento.\nI sinti e zingari in Francia.\nI \"Cinti\" (Sinti) in Francia sono nella maggior parte della comunit\u00e0 degli , sono privi di una dimora stabile, vivono/lavorano e si spostano con le roulotte nel territorio francese.\nOltre alle normali occupazioni dei loro connazionali, l'etnia sinti ha contribuito in modo importante alla storia del circo europeo, e al successo imprenditoriale di prestigiosi prodotti del settore agricolo francese, quali i vigneti bordolesi.\n\"Gitani\" \u00e8 anche il nome degli abitanti di etnia della Francia meridionale. Un altro termine utilizzato in Francia \u00e8 quello di \"Manouches\", come l'indiano \"Manu\u0161\".\nFra gli esponenti della comunit\u00e0, attualmente il pi\u00f9 famoso \u00e8 forse Kendji Girac, che ha vinto la terza stagione del talent show televisivo \"The Voice: la plus belle voix\" nel 2014 ed \u00e8 diventato cantante di successo.\nLa divisione in sottogruppi.\nLa divisione che si fa in sottogruppi dell'etnia sinta si basa sul territorio in cui vivono; vi sono cos\u00ec, per esempio, Sinti:\nTra gli italiani sono particolarmente presenti: "}
{"id": "1734244", "revid": "767487", "url": "https://it.wikipedia.org/wiki?curid=1734244", "title": "Ozias Leduc", "text": "Leduc produsse molti ritratti, nature morte e paesaggi, cos\u00ec come opere religiose. \u00c8 meglio conosciuto per il suo lavoro nella decorazione della chiesa di Notre-Dame-de-la-Pr\u00e9sentation di Shawinigan, Qu\u00e9bec, un progetto che impegn\u00f2 tredici anni per il completamento. Leduc visse una vita molto solitaria nella sua citt\u00e0 natale e fu soprannominato \"il saggio di St-Hilaire\". Mor\u00ec a Saint-Hyacinthe, Qu\u00e9bec nel 1955.\nLeduc fu soprattutto un autodidatta. Intorno al 1880 lavor\u00f2 con Luigi Cappello, un pittore italiano, su decorazioni di chiese. Nel 1881 fu impiegato da Carli, un fabbricante di statue a Montr\u00e9al. Nel 1883 lavor\u00f2 con Adolphe Rho decorando un'altra chiesa, questa volta a Yamachiche, Qu\u00e9bec. Successivamente inizi\u00f2 a lavorare in proprio su altre chiese.\nLeduc fece un breve viaggio a Parigi e a Londra nel 1897 con Marc-Aur\u00e8le de Foy Suzor-Cot\u00e9, e qui fu influenzato da alcuni impressionisti.\nRicevette una dall'Universit\u00e0 di Montr\u00e9al nel 1938. Da ricordare il suo insegnamento a Paul-\u00c9mile Borduas."}
{"id": "1734247", "revid": "196390", "url": "https://it.wikipedia.org/wiki?curid=1734247", "title": "Sachsen Lipsia", "text": ""}
{"id": "1734251", "revid": "289247", "url": "https://it.wikipedia.org/wiki?curid=1734251", "title": "CD drama", "text": ""}
{"id": "1734258", "revid": "916580", "url": "https://it.wikipedia.org/wiki?curid=1734258", "title": "Capsella", "text": "Capsella \u00e8 un genere di piante spermatofite dicotiledoni appartenenti alla famiglia delle Brassicacee, dall'aspetto di piccole erbacee annuali o bienni.\nEtimologia.\nIl nome generico \"Capsella\" viene dal latino \"capsa\", \"cassetta per libri o per frutta\".\nIl nome di questo genere venne attribuito nel 1792 dal botanico tedesco Medicus (nome italianizzato di Friedrich Kasimir Medikus (1736\u20131808) che vedeva nella forma dei frutti di alcune specie di questo genere la borsa del pastore delle pecore contenente il sale pastorizio da dare alle bestie. Probabilmente l'origine risale alla forma dei frutti (siliquette cuoriformi) della pianta, simili alle bisacce dei pastori.\nDescrizione.\nRadici.\nLa radice \u00e8 un fittone.\nFusto.\nIl fusto \u00e8 eretto, piuttosto esile e debolmente peloso. Pu\u00f2 essere semplice o ramoso.\nInfiorescenza.\nL'infiorescenza tipica per questo genere \u00e8 un racemo lasso e nudo e comunque semplice.\nFiori.\nI fiori sono ermafroditi, tetrameri, dialipetali e attinomorfi ed hanno dimensioni minime (pochi millimetri).\nFrutti.\nI frutti sono delle siliquette (lunghe pi\u00f9 o meno quanto larghe) quasi sempre triangolari (cuoriformi - a forma di cuore) con l'apice rivolto all'interno del fusto e fortemente appiattite. Nel loro interno trovano posto diversi semi oblunghi. L'inserzione del frutto (col peduncolo) sul fusto \u00e8 patente.\nDistribuzione e habitat.\nLe specie di questo genere sono diffuse in tutto il mondo (il tipo corologico \u00e8 cosmopolita (Cosmop.)). In particolare sono diffuse nell'America del Nord (Alaska compresa, qualche presenza sul versante pacifico della Cordigliera delle Ande, Europa (molto diffuse), non molto diffuse in Asia e Africa e diffuse abbastanza nell'Australia sud-orientale.\nSono piante invadenti che crescono lungo i viottoli e sui muri, ma anche nei prati sia incolti che coltivati e ai margini boschivi.\nTassonomia.\nIl Sistema Cronquist assegna la famiglia delle Brassicacee all'ordine delle Capparali mentre la moderna classificazione APG la colloca nell'ordine delle Brassicali. Sempre in base alla classificazione APG sono cambiati anche i livelli superiori (vedi tabella a destra). Nelle classificazioni pi\u00f9 vecchie la famiglia del genere \"Capsella\" viene chiamata anche Crucifere (o Crocifere).\nLe Brassicacee sono una tra le pi\u00f9 ampie famiglie delle Angiosperme (assieme alle Asteracee) e sono diffuse principalmente nella fascia temperata e fredda del nostro globo. Il genere \"Capsella\" comprende poche specie tre delle quali sono presenti spontaneamente sul territorio italiano.\nDal punto di vista tassonomico il genere \"Capsella\" appartiene alla sottotrib\u00f9 Capsellinae (assegnata dal naturalista K. Pranti nel 1891); e, al livello superiore, alla trib\u00f9 Capselleae (definita dal botanico Horan in una pubblicazione del 1847). Altre classificazioni assegnano il genere in oggetto alla sottofamiglia delle Polemonioidee, e alla trib\u00f9 delle Lepidiee.\nIl genere comprende le seguenti specie:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza il sistema delle chiavi analitiche.\nUsi.\nL'uso di queste piante \u00e8 circoscritto soprattutto nell'ambito della cucina popolare (insalate o minestre). Quello medicinale \u00e8 alquanto diminuito. Ricordiamo qui che al tempo del Medicus le attribuivano virt\u00f9 antiscorbutiche."}
{"id": "1734259", "revid": "1714743", "url": "https://it.wikipedia.org/wiki?curid=1734259", "title": "Giovanni Federico del Palatinato-Sulzbach-Hilpoltstein", "text": "Biografia.\nEra figlio di Filippo Luigi del Palatinato-Neuburg e di Anna di J\u00fclich-Kleve-Berg.\nAlla morte del padre Filippo Luigi nel 1614, i suoi fratelli maggiori Volfango Guglielmo del Palatinato-Neuburg e Augusto del Palatinato-Neuburg si spartirono i territori paterni lasciando a Giovanni Federico, che era il loro fratello maschio pi\u00f9 piccolo, il governo delle citt\u00e0 di Hilpoltstein, Heideck e Allersberg.\nSpos\u00f2 a Darmstadt nel 1624 Sofia Agnese d'Assia-Darmstadt (Darmstadt, 1604-Hilpoltstein, 1664) andando a vivere a Hilpoltstein. Ivi Sofia Agnese diede alla luce tutti i loro figli.\nNacquero in tutto otto figli ma nessuno di loro riusc\u00ec a raggiungere l'et\u00e0 adulta e morirono nella prima infanzia. Mor\u00ec quindi senza discendenti nel 1644 e venne sepolto a Lauingen.\nI suoi fratelli invece riuscirono a mettere al mondo una prole che sopravvisse ai padri: Wolfang infatti continu\u00f2 il ramo del Palatinato-Neuburg, mentre Augusto diede vita a quello del Palatinato-Sulzbach.\nDiscendenza.\nGiovanni Federico e Sofia Agnese ebbero otto figli:"}
{"id": "1734261", "revid": "767487", "url": "https://it.wikipedia.org/wiki?curid=1734261", "title": "Correlieu", "text": "Correlieu \u00e8 un documentario cortometraggio del 1959 diretto da Jean Palardy e basato sulla vita del pittore canadese Ozias Leduc."}
{"id": "1734272", "revid": "599013", "url": "https://it.wikipedia.org/wiki?curid=1734272", "title": "Aldo Checchetti", "text": "Carriera.\nCresciuto calcisticamente nel Verona, debutt\u00f2 giovanissimo nella squadra scaligera disputando tre campionati, dei quali due in serie B ed uno in serie C, totalizzando 11 presenze con 6 reti al suo attivo.\nDopo i promettenti inizi, approd\u00f2 nell'Audace, squadra che all'epoca militava in serie C. Nella stagione 1945-1946, gioc\u00f2 nella squadra del Suzzara con la quale disput\u00f2 il campionato misto Alta Italia serie B-C, realizzando 4 reti in 28 gare.\nIl buon campionato precedente attir\u00f2 le attenzioni di club di categorie superiori, e il 22 settembre 1946 esord\u00ec in serie A nelle file del allenato da Nereo Marini, disputando, nella prima giornata di campionato, l'incontro Bologna-Venezia (4-0).\nIn quella stagione, che si concluse con la retrocessione in serie B del Venezia, Checchetti non ebbe molte occasioni per mettersi in mostra, opportunit\u00e0 che ebbe, invece, nel campionato successivo, durante il quale gioc\u00f2 30 partite.\nFu cos\u00ec che il Padova, sotto la guida tecnica di Pietro Serantoni, decise di ingaggiarlo: Checchetti disput\u00f2 un buon campionato durante il quale realizz\u00f2 13 reti, due delle quali al grande in una gara terminata 4-4.\nNella stagione successiva non trov\u00f2 sufficiente spazio nella squadra allenata dapprima dall'ungherese B\u00e9la Guttman e in seguito da Pietro Serantoni, i quali lo fecero giocare 13 volte nell'arco dell'intero torneo.\nA fine stagione Checchetti venne ceduto all'Atalanta di Giovanni Varglien. Gioc\u00f2 17 volte e contribu\u00ec, seppure con poche reti realizzate, alla salvezza dei bergamaschi.\nAl termine del campionato la carriera di Checchetti sembrava volgere al termine, lasciando i nobili palcoscenici della serie A per calcare quelli della serie C. Ma fu proprio in questo torneo che l'atleta riusc\u00ec ancora una volta a dimostrare pienamente il suo valore, disputando due buonissimi campionati con il Maglie allenato da Carlo Alberto Quario.\nNella squadra pugliese, Checchetti disput\u00f2 59 incontri contribuendo non solo alla vittoria del Maglie nel campionato di serie C, che in seguito disput\u00f2 gli spareggi per l'ammissione in serie B, ma anche alla salvezza anticipata della squadra nella stagione 1952-1953.\nDopo l'esperienza con il Maglie, Checchetti disput\u00f2 alcune stagioni in quarta serie con il Monticchio Potenza e, sempre nella stessa categoria, con il Tivoli."}
{"id": "1734273", "revid": "1718925", "url": "https://it.wikipedia.org/wiki?curid=1734273", "title": "Stand Florio", "text": "Lo Stand Florio \u00e8 un edificio costruito dalla famiglia Florio su progetto di Ernesto Basile nel 1905 sul litorale meridionale di Palermo, in via Messina Marine n. 40.\nStoria.\nL'edificio \u00e8 stato realizzato solo in parte visto che il progetto originale comprendeva un ampio Kursaal sul mare, venne utilizzato a lungo per gare di tiro al piccione e di sport acquatici da parte della nobilt\u00e0 palermitana. Successivamente durante la guerra venne utilizzato come magazzino per le truppe, al termine della quale venne acquisito dal vicino Ospedale Buccheri La Ferla per farne un solarium. La costruzione originale era stata largamente manomessa perch\u00e9 lasciata per lunghi anni in abbandono. A partire dal 1985 sono stati effettuati interventi di restauro e oggi l'edificio accoglie eventi culturali.\nStile.\nLo stile \u00e8 profondamente segnato dalla cultura islamica, inoltre \u00e8 una delle prime strutture siciliane di et\u00e0 moderna costruite utilizzando il ferro. Al centro presenta una cupola rossa con pinnacolo."}
{"id": "1734286", "revid": "767487", "url": "https://it.wikipedia.org/wiki?curid=1734286", "title": "Ozias Leduc, comme l'espace et le temps", "text": "Ozias Leduc, comme l'espace et le temps \u00e8 un documentario del 1996 diretto da Michel Brault e basato sulla vita del pittore canadese Ozias Leduc."}
{"id": "1734287", "revid": "1442080", "url": "https://it.wikipedia.org/wiki?curid=1734287", "title": "Progetto Diamante", "text": "Il progetto Diamante \u00e8 sviluppato da Enel, cos\u00ec chiamato per la sua particolare forma a diamante. Si tratta di una centrale energetica di nuova generazione, basata sull'impiego di energia solare, trigenerativa in quanto \u00e8 in grado di produrre elettricit\u00e0, calore e \"freddo\". L'energia elettrica \u00e8 prodotta da pannelli fotovoltaici installati sulla superficie esterna del diamante. L'energia prodotta dai pannelli, alimenta un elettrolizzatore che dissocia l'acqua in ossigeno e idrogeno. L'idrogeno cos\u00ec ricavato viene accumulato in particolari serbatoi sferici che si trovano all'interno del diamante stesso. In questo modo Diamante \u00e8 in grado di fornire elettricit\u00e0 anche se la disponibilit\u00e0 di energia solare \u00e8 carente."}
{"id": "1734288", "revid": "1369234", "url": "https://it.wikipedia.org/wiki?curid=1734288", "title": "6\u00ba Reggimento alpini", "text": "Il 6\u00ba Reggimento alpini \u00e8 un reparto dell'Esercito Italiano con sede principale a Brunico, ma anche a San Candido in Alto Adige. \nLa festa del corpo si celebra il 10 giugno, in ricordo della data del 1917, quando i battaglioni del reggimento combatterono la famosa battaglia sul monte Ortigara.\nStoria.\nIn data 1\u00ba novembre 1882, a Conegliano, viene costituito il 6\u00ba Reggimento Alpini al comando del colonnello Nicola Heusch. Il reggimento, inizialmente ordinato sui battaglioni \"Val d'Orco\", \"Val d'Aosta\" e \"Val Tagliamento\", nel 1886 inquadra i battaglioni: \"Verona\", \"Vicenza\", \"Bassano\", \"Pieve di Cadore\" e \"Gemona\".\nNel 1885-86 il 6\u00ba Reggimento contribuisce alla campagna di Eritrea, fornendo uomini per la 4\u00aa Compagnia del 1\u00ba Btg. alpini d'Africa.\nNel 1887 cede al neo costituito 7\u00ba alpini i battaglioni \"Pieve di Cadore\" e \"Gemona\" rimanendo ordinato sui battaglioni \"Verona\", \"Vicenza\" e \"Bassano\". \nDall'8 settembre 1900 vi presta servizio il Sottotenente Armando Armani futuro Capo di stato maggiore dell'Aeronautica Militare.\nNell'ambito del Terremoto di Messina del 1908 partecipa alle operazioni di soccorso alla popolazione di Messina e Soriano Calabro (Armani venne insignito della Medaglia d'argento al valor civile) colpite dal terremoto che ha colpito l'area Calabro sicula.\nTra il 1911 e il 1912 il 6\u00b0 partecipa alla guerra italo-turca con il battaglione \"Verona\" (il Tenente Armani riceve la medaglia d'argento e quella di bronzo) e successivamente combatte valorosamente sui campi di battaglia della prima guerra mondiale con i battaglioni permanenti: \"Verona\", \"Vicenza\", \"Bassano\", i battaglioni di Milizia Mobile: \"Monte Baldo\", \"Monte Berico\", \"Sette Comuni\" e i battaglioni di Milizia Territoriale: \"Val d\u2019Adige\", \"Val Leogra\" \"Val Brenta\", \"Monte Pasubio\".\nNel 1921, a seguito di un riordinamento, viene inquadrato nella 2\u00aa Divisione Alpina, che diviene nel 1923 Raggruppamento Alpini ed infine nel 1926 Brigata Alpina.\nNel 1935 il 6\u00ba reggimento alpini, passa alle dipendenze della Divisione Tridentina (la 2\u00aa), assieme al 5\u00ba Reggimento Alpini ed al 2\u00ba Reggimento Artiglieria da montagna e partecipa alla campagna d'Africa Orientale, con il suo Battaglione \"Trento\" inquadrato nell'11\u00ba Reggimento Alpini.\nDal 1940 al 1943 il Reggimento impiega i battaglioni \"Vestone\", \"Verona\" e \"Val Chiese\" nella seconda guerra mondiale, combattendo con la Divisione Tridentina sul fronte greco-albanese e nella campagna italiana di Russia, nella grande unit\u00e0 appositamente costituita (CSIR).\nNel 1943 fa rientro in Italia, precisamente a Fortezza in Alto Adige dove, con l'impiego anche di reparti della Guardia alla Frontiera, avvia le operazioni di completamento e l'addestramento fino all'armistizio quando, il 10 settembre 1943, viene sciolto assieme alla Divisione Tridentina.\nBen presto per\u00f2 il 6\u00ba Alpini ritorna in vita, precisamente il 10 aprile 1946 a Merano, con la trasformazione del 4\u00ba Reggimento Alpini. Viene quindi inquadrato nella Brigata alpina \"Tridentina\" e trasferito a Brunico nel 1953 fino al 30 settembre 1975 quando viene nuovamente sciolto in seguito alla riorganizzazione ordinativa dell'Esercito Italiano, lasciando in consegna bandiera e tradizioni al battaglione alpini \"Bassano\" in San Candido.\nQui, nel gennaio del 1993, il 6\u00ba Alpini viene ricostituito ed ordinato su Battaglione \"Bassano\" e Compagnia Comando e Servizi Logistici. Nel marzo del 2002, con lo scioglimento della Brigata alpina \"Tridentina\", viene posto alle dirette dipendenze del Comando Truppe Alpine di Bolzano e, unitamente al personale proveniente dal disciolto 11\u00ba Reggimento Alpini, viene trasferito nella sede di Brunico dove assume l'ordinamento attuale. Dal 1\u00ba dicembre 2008 \u00e8 posto alle dipendenze del Centro Addestramento Alpino di Aosta.\nLe attivit\u00e0 operative del 6\u00b0, dal dopoguerra, sono state quelle di supporto alle forze di polizia per ordine pubblico e controllo del territorio (terrorismo in Alto Adige negli anni 60/70, operazioni Vespri Siciliani, Forza Paris e Santa Barbara, Domino fino agli anni 90) oltre a quelle di soccorso alle popolazioni colpite da pubbliche calamit\u00e0 (da ultima l'alluvione del Piemonte nel 1994).\nTra il 2009 ed il 2011 il Sesto \u00e8 stato il reparto pilota nelle attivit\u00e0 di avvicinamento dei giovani alla vita militare: il progetto \u201cPianeta Difesa\u201d comunemente soprannominato \u201cmini-naia\u201d.\nIl reggimento nel ventunesimo secolo.\nIl 6\u00ba Reggimento Alpini \u00e8 un Reparto particolare: esso \u00e8 l'Autorit\u00e0 Militare che, alle dipendenze del Centro Addestramento Alpino di Aosta, gestisce la cosiddetta \u201cisola addestrativa Val Pusteria\u201d, in Alto Adige, nell'ambito della quale un gran numero di Unit\u00e0, provenienti da tutta Italia e non solo, si addestrano in ambiente montano sperimentandone le peculiari asperit\u00e0 in aderenza alle direttive del Comando Truppe Alpine di Bolzano.\nIl reggimento, che inquadra il Battaglione alpini \"Bassano\" (62\u00aa Compagnia fucilieri con sede a Brunico Caserma \"Lugramani\" e 74\u00aa Compagnia istruttori presso il distaccamento in San Candido caserma \"Cantore\"), mette a disposizione poligoni ed aree attrezzate (ex-polveriere di Villabassa e di San Giorgio), una base aeroportuale per attivit\u00e0 con elicotteri quale l'aerocampo di Dobbiaco, punti di appoggio con infrastrutture in quota come la casermetta di passo di Limo, di Plan de Corones e di passo Gola, tutte ubicate oltre i 2000 metri di quota. A Dobbiaco \u00e8 presente un poligono di tiro permanente con linea fino a 300 metri, con 25 piazzole coperte per la linea a 100 e 200 metri, mentre attivit\u00e0 di tiro in montagna ed esercitazioni a fuoco fino a livello plotone possono essere svolte presso il poligono occasionale di Ponticello in Val di Braies. Aree nelle quali unit\u00e0 FS forze speciali delle quattro forze armate svolgono attivit\u00e0 addestrative e formative sia in periodo invernale che estivo.\nIl reparto dispone di personale altamente qualificato abilitato istruttore di diverse discipline, sia per addestrare i reparti in approntamento al combattimento in boschi e nei centri abitati, per attivit\u00e0 di controllo della folla, combattimento corpo a corpo, sia per ambientare alle attivit\u00e0 sciistiche ed alpinistiche, quali attivit\u00e0 propedeutiche all'impiego estero. Il personale istruttore di alpinismo e scialpinismo svolge abitualmente due corsi basici sciistici e due corsi basici alpinistici ogni anno, anche a favore del personale del COMFOSE e svolge anche attivit\u00e0 di combattimento e movimento in montagna applicando in attivit\u00e0 operativa le tecniche alpinistiche.\nQuale supporto e concorso alla formazione nelle scuole primarie e secondarie della Pusteria, il reparto fornisce numerosi concorsi durante l'anno scolastico per attivit\u00e0 di avvicinamento all'arrampicata, sia in palestra artificiale che, mentre in estate svolge degli stage di avvicinamento alla montagna in collaborazione con l'ANA facendo base presso la caserma Cantore.\nInoltre, il 6\u00ba Alpini contribuisce alla realizzazione di eventi sportivi di rilevanza internazionale e concorre, con personale ed infrastrutture, allo svolgimento dei tradizionali Campionati sciistici delle truppe alpine (Ca.STA). Nei vari comprensori della Pusteria promuove l'attivit\u00e0 sciistica ed alpinistica di massa a favore di militari italiani e di numerosi paesi stranieri, incentivando alla frequentazione sicura della montagna in ambiente invernale ed estivo e formando il proprio personale specializzato da qualificare istruttore di sci ed alpinismo. Nell'ambito della frequentazione sicura della montagna si annovera anche l'attivit\u00e0 di istruzione off road, infatti una parte del personale istruttore militare di scuola \u00e8 qualificato anche istruttore di guida fuori strada. Gli istruttori insegnano le tecnica di condotta dei veicoli in terreni accidentati presso il circuito omologato costruito nell'area addestrativa di Villabassa, oltre che in altre aree dolomitiche prossime alle sedi del reparto. Sono impiegati veicoli militari nei corsi a favore del personale del reparto e di unit\u00e0 dell'Esercito Italiano che devono essere approntate per l'impiego all'estero. La preparazione alla guida fuori strada \u00e8 svolta anche a favore di personale forza speciali (FS) e \"close protection team\" (CPT) di scorta a comandanti di contingente nelle missioni estere. Vengono anche svolti corsi a favore dei nuclei della protezione civile nazionale impiegando negli esercizi i veicoli in dotazione a loro.\nA partire dal 2015 al 6\u00ba Alpini si \u00e8 progressivamente formato, sia come personale che come infrastrutture, il centro addestramento terrestre (CAT) di 2\u00ba livello, cio\u00e8 il sistema integrato di addestramento terrestre (SIAT) al di livello plotone per l'addestramento al combattimento delle unit\u00e0 in ambiente alpino, allestito presso l'area addestrativa di San Giorgio di Brunico. Sofisticati sistemi elettronici e digitali, sia applicati agli equipaggiamenti del soldato combattente che allestiti presso la sala operativa del SIAT, consentono di evidenziare le procedure di impiego del singolo, della squadra, fino al plotone, attraverso l'addestramento in scenari specifici secondo le esigenze di approntamento delle unit\u00e0. La tecnologa consente un immediato ritorno addestrativo valutando le riprese delle azioni sia con telecamere ambientali che con combat camera portate dai combattenti durante l'azione. Un plotone della 62\u00aa compagnia di stanza a Brunico, effettivo al dipendente Battaglione Bassano, svolge la funzione OPFOR (\"opposing force\") in queste attivit\u00e0 addestrative. Personale preparato appositamente ad attivare le unit\u00e0 addestrate secondo procedure adottate da forze convenzionali e non relative ai diversi scenari che possono essere predisposti. Questo plotone ha svolto esercitazioni di simulazione SIAT multinazionali in Germania presso la base NATO di Hohenfels nel settembre 2016 e maggio 2017 con risultati notevoli e riconosciuti per l'efficacia e la preparazione tecnico tattica dimostrata.\nDi notevole impegno risultano essere le attivit\u00e0 di soccorso piste ed il servizio Meteomont, con i quali il reggimento contribuisce ad incrementare la cornice di sicurezza di tutti i frequentatori della montagna, svolgendo anche attivit\u00e0 di consulenza e rilevamento sugli eventi valanghivi. Dal dicembre 2015 presso la sede di San Candido \u00e8 attivo un complesso minore dell'operazione su territorio nazionale denominata Strade Sicure. \u00c8 alimentato da personale del Sesto e dipendente dal Comando di Piazza di Bolzano ed ha il compito di svolgere per il controllo del valico di confine di Versciaco.\nA partire dal 1\u00b0 blocco 2013 presso le sedi in Pusteria si svolge il modulo K, modulo addestrativo per tutti i VFP1 che svolgeranno servizio presso le Truppe Alpine. Dopo le prime attivit\u00e0 di incorporamento presso i RAV (reclutamento addestramento volontari), il personale destinato alle diverse unit\u00e0 di manovra e di supporto del Comando Truppe Alpine svolgono al Sesto un intenso programma addestrativo della durata di 2 mesi che culmina con gli assalti di squadra. Il modulo K \u00e8 condotto dal personale del Sesto su base delle compagnie del Battaglione Bassano con 4 turni annui e con il concorso da parte degli altri reggimenti alpini dei comandanti di plotone e squadra.\nInfine, il 6\u00ba Alpini contribuisce alle missioni internazionali con personale di staff, di collegamento ed istruzione per le forze armate.\nLo stemma araldico.\nCome nella maggior parte degli stemmi araldici dell'Esercito Italiano, gli elementi dello scudo sono evocativi della storia del reparto. I \"tre monti all'italiana\" sono infatti il simbolo convenzionale che identifica la partecipazione alla Prima Guerra Mondiale sul fronte alpino, il \"capo d'oro\" indica che il reparto \u00e8 stato insignito di Medaglia d'Oro al Valor Militare ed evidenzia nel quartier franco la campagna per la quale la medaglia venne concessa, in questo caso con la rappresentazione del \"tridente di San Vladimiro\", simbolo dell'Ucraina, che identifica convenzionalmente la partecipazione alla Seconda Guerra Mondiale sul fronte russo. Gli scudetti posizionati sui due monti rappresentano Conegliano \"(d'argento alla croce d'azzurro)\", prima sede del Reggimento (1882), e Brunico \"(d'argento alla croce d'oro)\", sede del Reggimento alla data della concessione dello stemma (17 aprile 1972).\nLa \"corona turrita\", simbolo della Repubblica, \u00e8 elemento comune a tutta l'araldica dell'Esercito Italiano dal 1987, andando a sostituire i precedenti trofei d'armi, specifici per ciascuna arma, corpo e specialit\u00e0.\nL\"'onorificenza\" rappresentata \u00e8 l'Ordine Militare d'Italia, gi\u00e0 Ordine Militare di Savoia, concesso nel 1920 a tutti i reggimenti di fanteria che presero parte alla Prima Guerra Mondiale.\nI \"nastri\" corrispondono a quelli delle medaglie di cui il Reggimento \u00e8 stato insignito.\nInsegne.\nLe mostrine del reggimento sono le fiamme a due punte di colore verde, tradizionali per tutti i reparti di fanteria alpina; alla base della mostrina si trova la stella argentata a 5 punte bordata di nero, simbolo delle forze armate italiane.\nOnorificenze.\nMedaglie d'Oro individuali al Valor Militare.\nAd essi si aggiungono altri quattro militari, gi\u00e0 inquadrati nel reggimento, decorati per fatti successivi:\nComandanti.\nDal 3 gennaio 1917 il 6\u00ba Reggimento Alpini, come reparto operativo, assume la denominazione di X gruppo alpini\nIl X gruppo alpini viene disciolto il 30 marzo 1921, ed il 1\u00ba aprile 1921 si ricostituisce il 6\u00ba Reggimento Alpini\nA seguito degli eventi dell'armistizio il 6\u00ba reggimento alpini viene sciolto il 10 settembre 1943, e ricostituito il 16 aprile 1946\nIl 30 settembre 1975 il 6\u00ba Reggimento Alpini viene sciolto a seguito riforma organica delle Forze Armate e la custodia della bandiera di guerra passa al Battaglione Alpini Bassano.\nDal 15 gennaio 1993 il 6\u00ba Reggimento alpini viene ricostituito.\nCittadinanze onorarie.\nInoltre, il 6\u00ba Alpini \u00e8 insignito della cittadinanza onoraria del comune di Conegliano, citt\u00e0 ove ebbe i natali, del comune di Verona, dove il reggimento ebbe sede per lunghi anni reclutando migliaia di alpini veronesi e del comune di Asolo, per il forte legame da sempre esistente, la citt\u00e0 e il territorio hanno dato un numero importante di reclute e al quale apparteneva il Tenente Giuseppe Testolini M.O.V.M.\nCollegamenti esterni.\nPagina ufficiale del Reggimento"}
{"id": "1734290", "revid": "919135", "url": "https://it.wikipedia.org/wiki?curid=1734290", "title": "Centilione", "text": "Il centilione \u00e8 un numero intero esprimibile, secondo il sistema di denominazione chiamato scala lunga, con 1 seguito da seicento zeri, cio\u00e8 10600 = . Negli Stati Uniti e nel Regno Unito, ove vige il sistema di denominazione chiamato scala corta, invece, corrisponde a 10303, cio\u00e8 1 seguito da 303 zeri.\nEssendo 106 un milione e, usando la scala lunga, = 1012 un bilione, = 1018 un trilione, = 1024 un quadrilione, proseguendo si arriva al decilione ( = 1060) e appunto al centilione ( = 10600). Non ha una funzione particolare ed \u00e8 praticamente inutile per effettuare una qualsiasi misura nel mondo reale, poich\u00e9 la quantit\u00e0 espressa oltrepassa notevolmente i limiti di comprensibilit\u00e0 umani.\nNon \u00e8 comunque il numero pi\u00f9 grande che sia mai stato concepito, essendo enormemente pi\u00f9 piccolo del googolplex, il quale a sua volta \u00e8 di molto oltrepassato dal megistone e dal numero di Graham, rispettivamente secondo e primo numero pi\u00f9 grande conosciuto (e rappresentabile con una notazione accettabile). \u00c8 invece pi\u00f9 grande del googol, 10100: \u00e8 infatti superiore a esso di 500 ordini di grandezza."}
{"id": "1734291", "revid": "767487", "url": "https://it.wikipedia.org/wiki?curid=1734291", "title": "Norman Ferguson", "text": "Ha collaborato soprattutto con Walt Disney per molti suoi cortometraggi."}
{"id": "1734292", "revid": "224230", "url": "https://it.wikipedia.org/wiki?curid=1734292", "title": "Carrero Blanco", "text": ""}
{"id": "1734293", "revid": "729019", "url": "https://it.wikipedia.org/wiki?curid=1734293", "title": "Cvetnoj Bul'var", "text": "Cvetnoj Bul'var () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. Fu inaugurata il 31 dicembre 1988, insieme ad altre stazioni dell'estensione nord della linea. Si trova a 50 metri di profondit\u00e0, e l'ingresso \u00e8 situato sul viale Cventnoj (da qui il nome della fermata), presso il Circo di Mosca di Viale Cvetnoj.\nInterscambi.\nDal 2007 i passeggeri di questa stazione possono effettuare l'interscambio con Trubnaja, sulla Linea Ljublinsko-Dmitrovskaja."}
{"id": "1734294", "revid": "149727", "url": "https://it.wikipedia.org/wiki?curid=1734294", "title": "Dallgow-Doeberitz", "text": ""}
{"id": "1734297", "revid": "149727", "url": "https://it.wikipedia.org/wiki?curid=1734297", "title": "Dallgow", "text": ""}
{"id": "1734303", "revid": "729019", "url": "https://it.wikipedia.org/wiki?curid=1734303", "title": "\u010cechovskaja", "text": "\u010cechovskaja () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. Fu inaugurata il 31 dicembre 1987 e funse da capolinea settentrionale della linea per un anno esatto, fino all'ulteriore estensione verso nord. Si trova a 62 metri di profondit\u00e0 e il suo ingresso \u00e8 situato sotto piazza Pu\u0161kin, mentre la stazione prende il nome da Anton Pavlovi\u010d \u010cechov.\nInterscambi.\nDa questa stazione \u00e8 possibile effettuare il trasbordo a Tverskaja, situata sulla Linea Zamoskvoreckaja e Pu\u0161kinskaja, sulla Linea Tagansko-Krasnopresnenskaja."}
{"id": "1734304", "revid": "139919", "url": "https://it.wikipedia.org/wiki?curid=1734304", "title": "Varenyki", "text": "I varenyki (\"\u0432\u0430\u0440\u0435\u0301\u043d\u0438\u043a\u0438\" in ucraino, singolare \"\u0432\u0430\u0440\u0435\u0301\u043d\u0438\u043a\") sono un piatto tradizionale ucraino di pasta ripiena di forma triangolare o a mezza luna, con ripieni a base di patate, carne, cavolo, funghi, formaggio fresco molle o bacche (ciliegie, mirtilli ecc.).\nQuesto piatto \u00e8 considerato uno dei piatti pi\u00f9 tradizionali dell'Ucraina. La parola varenyk deriva dal verbo cuocere (\"\u0432\u0430\u0440\u0438\u0442\u0438\" in ucraino). Il piatto pronto \u00e8 servito con panna acida o olio con cipolle fritte. Si distingue dai pierogi perch\u00e9 vengono cucinati in acqua mentre i pierogi sono cucinati tradizionalmente in forno."}
{"id": "1734312", "revid": "124469633", "url": "https://it.wikipedia.org/wiki?curid=1734312", "title": "Diga del Luzzone", "text": "La diga del Luzzone \u00e8 situata nel comune di Blenio, nel Canton Ticino, \u00e8 alta 225 metri ed \u00e8 stata ultimata nel 1963.\nDescrizione.\nIl volume della diga \u00e8 di 1.330.000 metri cubi, la lunghezza della corona \u00e8 di 510 metri. Il lago ha un volume di 107 milioni di metri cubi, una superficie 144 ettari e una lunghezza di 3,1\u00a0km. L'altitudine massima \u00e8 di 1607\u00a0m s.l.m. Lo sfioratore ha una capacit\u00e0 di 103 metri cubi al secondo. Nel 1997 la diga \u00e8 stata innalzata di 17 m (da 208 m a 225 m) allo scopo di aumentare del +23% la capacit\u00e0 d'invaso.\nIl fiume che alimenta il bacino \u00e8 il Brenno di Luzzone. Le acque vengono sfruttate dalle officine idroelettriche di Blenio (OFIBLE).\nNel bacino giungono inoltre le acque turbinate dalla centrale del Luzzone le quali vengono prelevate da un lato tramite il bacino di Carassina e dall'altro lato attraverso varie adduzioni lungo una galleria di 15 km che preleva le acque in zona Acquacalda dal Brenno del Lucomagno e affluenti, in valle di valle di Campo e in Val Camadra dal Brenno della Greina.\nLe acque del bacino del Luzzone le acque vengono turbinate nella centrale di Olivone da dove poi lungo una galleria di 15 km sfociano nel bacino di Malvaglia e da l\u00ec a loro volta vengono nuovamente turbinate nella centrale di Biasca per poi essere restituite al fiume Ticino.\nLa diga \u00e8 famosa nell'arrampicata sportiva, per essere la parete artificiale pi\u00f9 alta al mondo. \u00c8 attrezzata con pi\u00f9 di 600 appigli in resina, divisa in 5 tiri e protetta da spit. La frequente esposizione al sole e alle intemperie, e la non banale disposizione degli appigli, ne rende la scalata adatta principalmente ad arrampicatori esperti."}
{"id": "1734315", "revid": "262250", "url": "https://it.wikipedia.org/wiki?curid=1734315", "title": "Cannellina Nera", "text": ""}
{"id": "1734317", "revid": "599", "url": "https://it.wikipedia.org/wiki?curid=1734317", "title": "Chevalley", "text": ""}
{"id": "1734318", "revid": "149727", "url": "https://it.wikipedia.org/wiki?curid=1734318", "title": "Wolff - Un poliziotto a Berlino", "text": ""}
{"id": "1734332", "revid": "729019", "url": "https://it.wikipedia.org/wiki?curid=1734332", "title": "Serpuchovskaja", "text": "Serpuchovskaya () \u00e8 una stazione della Metropolitana di Mosca, situata sulla Linea Serpuchovsko-Timirjazevskaja. Fu inaugurata l'8 novembre 1983 e si trova a 43 metri sotto il livello del suolo. Prende il nome dalla strada presso la quale fu costruita, che a sua volta prende il nome dalla citt\u00e0 storica di Serpuchov.\nLa stazione presenta volta grigie e bianche; lo spazio \u00e8 diviso in tre spazi, con due banchine e un corridoio centrale; quest'ultimo presenta strisce di marmo bianco. Le cime delle colonne che sostengono il soffitto sono ricoperte in marmo, in modo da sembrare pietra e mattone. Serpuchovskaja \u00e8 stata disegnata da L.A. Novikova e T.B. Taborovskaja. Le superfici luminose causano la riflessione della luce.\nInterscambi.\nDa Serpuchovskaja \u00e8 possibile effettuare il trasbordo a Dobryninskaja, sulla Linea Kol'cevaja (la linea circolare)."}
{"id": "1734333", "revid": "37401", "url": "https://it.wikipedia.org/wiki?curid=1734333", "title": "Complemento di distanza", "text": ""}
{"id": "1734334", "revid": "729019", "url": "https://it.wikipedia.org/wiki?curid=1734334", "title": "Soci\u00e9t\u00e9 d'\u00e9conomie mixte pour la mise en valeur de la Corse", "text": "La Soci\u00e9t\u00e9 d'\u00e9conomie mixte pour la mise en valeur de la Corse (\"Societ\u00e0 mista per la valorizzazione della Corsica\") (SOMIVAC), talvolta chiamata in corso \"Suciet\u00e0 di messa in valore di a Corsica\" fondata nel 1957. Il suo scopo \u00e8 stato lo sviluppo e i mezzi di comunicazione nella piana orientale corsa dopo la bonifica che ha permaesso di reprimere la malaria fatta con gli aiuti americani dopo la Seconda guerra mondiale.\nInoltre ha permesso di fare irrigazione nella vasta piana agricola di 43.000 ettari coltivabili.\nL'obiettivo della Francia era di fare la Corsica quasi una nuova California, grazie alla coltivazione della vite, degli agrumi e i kiwi. \nLo sviluppo della piana \u00e8 negli stessi anni dell'arrivo dei pieds-noirs rimpatriati dalle ex colonie francesi che furono i principali attributori della terra coltivabile (90%)."}
{"id": "1734338", "revid": "1310927", "url": "https://it.wikipedia.org/wiki?curid=1734338", "title": "Clubul Sportiv Mioveni", "text": "Il CS Mioveni (nome completo \"Clubul Sportiv Mioveni\"), anche noto anche come Dacia Mioveni, \u00e8 una societ\u00e0 calcistica rumena con sede nella citt\u00e0 di Mioveni. Milita nella Liga I, la prima serie del campionato rumeno.\nStoria.\nLa societ\u00e0 \u00e8 stata fondata il 15 agosto 2000 con il nome di \"AS Mioveni 2000\". Ha assunto il nome di \"Dacia Mioveni\" attuale nel 2001 dopo la fusione con il \"Dacia Pitesti\".\nLa prima stagione in Liga III \u00e8 terminata al terzo posto. Nel 2003 \u00e8 stata promossa in Liga II vincendo il girone con cinque punti di margine sulla seconda in classifica. Dopo qualche stagione terminata a centro classifica, al termine della stagione 2006-2007 arriva la promozione al massimo campionato. Viene retrocesso dopo un solo campionato, durante il quale raggiunge la semifinale di Coppa di Romania. Nell'estate del 2010 ha cambiato nome in \"CS Mioveni\".\nOrganico.\nRosa 2021-2022.\n\"Aggiornata al 22 gennaio 2022.\""}
{"id": "1734339", "revid": "729019", "url": "https://it.wikipedia.org/wiki?curid=1734339", "title": "Battaglia di Alcoraz", "text": "La battaglia d'Alcoraz fu combattuta nel 1096. L'esercito aragonese, guidato dal re d'Aragona Sancho Ram\u00edrez, aveva messo l'assedio alla citt\u00e0 di Huesca nel 1094 e, nel corso dell'anno, mentre stava ispezionando le mura della citt\u00e0, Sancho Ram\u00edrez venne colpito da una freccia, scagliata dalle mura della citt\u00e0 dai difensori Mori. La ferita, poi lo aveva condotto alla morte.Il nuovo re d'Aragona, il figlio primogenito di Ramirez, Pietro I, con il fratello Alfonso in seguito detto \"il Battagliero\", aveva continuato a tenere Huesca sotto assedio.\nNel corso del 1096, Al-Musta'in II, il re della Taifa di Saragozza, da cui Huesca dipendeva decise di portare soccorso alla citt\u00e0, per cui, si diresse con un esercito da Saragozza verso Huesca e, nelle vicinanze della citt\u00e0, avvenne lo scontro conosciuto come la battaglia di Alcoraz. Dopo una iniziale superiorit\u00e0 delle truppe musulmane, la vittoria arrise alle truppe aragonesi, guidate da Pietro I, che riusc\u00ec a conquistare la citt\u00e0 di Huesca.\nLa leggenda si impadron\u00ec quasi subito dell'avvenimento e gi\u00e0 nel XIII secolo la voce popolare attribu\u00ec la vittoria al fatto che a capovolgere le sorti della battaglia fosse stato l'intervento di San Giorgio a fianco delle truppe aragonesi, per cui in Aragona e dopo la costituzione della Corona d'Aragona anche in Catalogna, San Giorgio \u00e8 molto venerato ed \u00e8 patrono delle due comunit\u00e0. Il Santo avrebbe mozzato le teste di quattro sovrani musulmani con il turbante sulla fronte che sarebbero poi state poste dopo la battaglia sulla bandiera di San Giorgio (croce rossa in campo bianco) e portate al re aragonese, divenendo parte dello stemma dell'Aragona, dando origine alla bandiera dei quattro mori."}
{"id": "1734340", "revid": "1714743", "url": "https://it.wikipedia.org/wiki?curid=1734340", "title": "Anna Maria del Palatinato-Neuburg", "text": "Biografia.\nEra la primogenita di Filippo Luigi del Palatinato-Neuburg e di Anna di J\u00fclich-Kleve-Berg.\nIl 9 settembre 1591 a Neuburg spos\u00f2 il duca Federico Guglielmo I di Sassonia-Weimar, vedovo di Sofia di W\u00fcrttemberg, assumendo quindi il titolo di duchessa.\nAnna Maria rimase vedova il 7 luglio 1602 mentre era incinta di Federico Guglielmo, il quale quindi non conobbe mai il padre nascendo il 12 febbraio 1603.\nDiscendenza.\nAnna Maria e Federico Guglielmo ebbero sei figli:"}
{"id": "1734342", "revid": "2110845", "url": "https://it.wikipedia.org/wiki?curid=1734342", "title": "Delmas Howe", "text": "Biografia.\nDopo il diploma continu\u00f2 a studiare, e contemporaneamente a lavorare, alla Wichita State University, poi quattro anni nell'Aeronautica Militare statunitense, un trasferimento nell'East Coast e quindi un lavoro all'Universit\u00e0 Yale, ora laureato. Prosegu\u00ec con vari anni di studio alla \"Art Students' League\" e alla \"School of the Visual Arts\" di New York mentre lavorava come musicista professionale.\nDopo un ritorno alla costa occidentale ed un prospero studio di design ad Amarillo, Texas, torn\u00f2 nella citt\u00e0 di Truth or Consequences.\nDelmas Howe occupa una strana posizione nel mondo artistico americano. Correntemente, egli \u00e8 probabilmente il pi\u00f9 conosciuto artista gay americano - nel senso che \u00e8 il pi\u00f9 conosciuto artista che pone il sentimento omosessuale al centro del proprio lavoro. Un gran numero di uomini gay americani hanno imparato a riconoscere il proprio orientamento sessuale mediante l'osservazione dei suoi dipinti.\nIl suo sito internet (http://www.delmashowe.com) guadagna molte migliaia di visite l'anno, ed \u00e8 stato grandemente pubblicizzato dal successo del recente documentario 'The Truth or Consequences of Delmas Howe\u2019, che celebra la sua personalit\u00e0, il suo stile di vita e, forse soprattutto, la remota piccola citt\u00e0 nel centro del Nuovo Messico, dove vive e lavora."}
{"id": "1734343", "revid": "2164271", "url": "https://it.wikipedia.org/wiki?curid=1734343", "title": "Changeling (film 2008)", "text": "Changeling, intitolato anche Changeling - Una storia vera, \u00e8 un film del 2008 diretto da Clint Eastwood, scritto da J. Michael Straczynski e interpretato da Angelina Jolie e John Malkovich.\nIl film si basa su eventi realmente accaduti a Los Angeles nel 1928, quando a una donna a cui \u00e8 scomparso il figlio viene portato dalla polizia un altro bambino, e ogni sua dichiarazione al riguardo viene data come falsa sino a definirla una malata di mente. La sua tenacia porter\u00e0 alla luce la vicenda del serial killer di bambini Gordon Stewart Northcott (\"Wineville Chicken Coop Murders\").\n\u00c8 stato presentato in concorso al Festival di Cannes 2008, dove Eastwood ha ricevuto un Premio speciale del 61\u00ba Festival, ed \u00e8 stato distribuito nelle sale italiane a partire dal 14 novembre 2008.\nTrama.\nLos Angeles, 10 marzo 1928: un piacevole sabato mattina in un quartiere popolare alla periferia della citt\u00e0; una madre nubile, Christine Collins, saluta il figlioletto Walter di nove anni e si incammina verso la societ\u00e0 telefonica dove lavora come centralinista. Rientrata nella modesta abitazione dove vive con il figlio, appura la sua scomparsa. Le lunghe ed estenuanti ricerche di Walter, che sembra sparito senza aver lasciato traccia, non portano a nulla, finch\u00e9, cinque mesi dopo, un bambino viene riconsegnato alla polizia. Non vedendo l'ora di sfruttare l'ondata di popolarit\u00e0 che seguir\u00e0 al ricongiungimento di una madre con suo figlio, gli agenti impongono al bambino di dichiarare di essere Walter. Stordita dalla confusione di poliziotti, reporter e fotografi, sopraffatta da un insieme di emozioni contrastanti, ma soprattutto cedendo alle pressioni della polizia - che non pu\u00f2 subire l'umiliazione derivante da un grave scambio di persona e desiderosa di riguadagnare una credibilit\u00e0 fortemente screditata da inefficienza, scandali e corruzione - Christine accetta di accogliere il ragazzo pur sapendo che non \u00e8 il suo Walter.\nNei vari tentativi per convincere la polizia a riprendere le ricerche del figlio, Christine si rende conto che, nella Los Angeles dell'era del proibizionismo, chi tenta di opporsi all'ingiustizia del sistema, in particolare se donna, viene vessato e perseguitato; e la polizia ha una soluzione semplice per liberarsi di chi racconta fatti scomodi o imbarazzanti: l'internamento in manicomio. Tacciata dunque di paranoia e infermit\u00e0 mentale, trova un alleato nel reverendo Gustav Briegleb, attivista della comunit\u00e0 presbiteriana locale e che gi\u00e0 da tempo denuncia la corruzione e l'inefficienza dell'amministrazione cittadina e della polizia, che l'aiuta a trovare risposte sulla scomparsa del figlio.\nMa un fatto improvviso scuote tutti. Un investigatore per minori rintraccia un ragazzo in un ranch a Wineville, il quale gli confessa che suo cugino lo ha costretto sotto minaccia di morte a collaborare all'uccisione di venti bambini, tra i quali figura Walter. Gustav fa liberare Christine, ma la notizia che suo figlio sia stato ucciso la turba tremendamente. Christine intenta causa alla polizia, e un famosissimo avvocato accetta di rappresentarla gratuitamente in giudizio, riuscendo a far riconoscere le sue ragioni nel processo. Cos\u00ec il capo della polizia viene rimosso, il capitano J. J. Jones - che la vessava affinch\u00e9 accettasse il ragazzo estraneo, poi spedito in riformatorio, come proprio figlio e che l'aveva infine fatta internare in manicomio - gi\u00e0 sospeso, viene allontanato definitivamente, e tutte le donne detenute nel manicomio con la dicitura \"codice 12\", perch\u00e9 scomode alla polizia, vengono liberate.\nChristine assiste anche al processo di Gordon Stewart Northcott, l'assassino di suo figlio, che per\u00f2 si proclama innocente. Il processo si conclude con la condanna a morte per impiccagione di Northcott.\nDue anni dopo (nel 1930), pochi giorni prima della sua esecuzione, Northcott invia un telegramma a Christine chiedendole di vederla, per farle rivelazioni circa la sorte di Walter. Egli tuttavia, durante il colloquio in carcere, si rifiuta ancora una volta di ammettere l'omicidio del figlio di Christine.\nCinque anni pi\u00f9 tardi (nel 1935) viene ritrovato vivo David Clay, uno dei bambini catturati da Northcott e creduto morto. David racconta che lui e altri tre bambini, tra i quali Walter, sono riusciti a fuggire dal ranch, ma si sono separati subito dopo la fuga, per cui non conosce il destino degli altri piccoli fuggiaschi. Racconta inoltre di essere riuscito a scappare solo grazie all'aiuto di Walter, in un momento di difficolt\u00e0 durante la fuga.\nIl racconto di David infonde in Christine la speranza di trovare Walter ancora vivo e per questo continuer\u00e0 ad aspettarlo per il resto della sua vita.\nProduzione.\nIl film nasce da un'idea di J. Michael Straczynski, il quale ha pi\u00f9 volte dichiarato di averlo studiato per molti anni, prima di riuscire a trovare un supporto finanziario adeguato. Per la stesura della sceneggiatura, Straczynski si \u00e8 basato sulla serie di sparizioni e omicidi di bambini conosciuti come \"Wineville Chicken Coop Murders\", storia strettamente associata a questo caso di malagiustizia, e a un altro caso di sparizione seguito dal Los Angeles Police Department, che per\u00f2 \u00e8 finito con il ritrovamento del corpo esanime del giovane scomparso.\n\u00c8 una produzione Imagine Entertainment e Malpaso Productions sotto il coordinamento degli Universal Studios. La regia era inizialmente affidata a Ron Howard ma, essendo quest'ultimo impegnato con i film \"Frost/Nixon - Il duello\" e \"Angeli e demoni\", la regia venne affidata a Clint Eastwood, che era gi\u00e0 produttore della pellicola. Per non allontanarsi dal progetto, Ron Howard decise di fare comunque da produttore della pellicola.\nIncassi.\nIn Italia complessivamente ha totalizzato incassi per euro, negli Stati Uniti per dollari.\nA livello mondiale la pellicola ha incassato circa dollari, e si \u00e8 piazzata al 29\u00ba posto nella classifica per gli incassi totali del 2008/2009 in Italia e al 75\u00ba per gli incassi totali del 2008 negli USA."}
{"id": "1734344", "revid": "113757", "url": "https://it.wikipedia.org/wiki?curid=1734344", "title": "Somivac", "text": ""}
{"id": "1734346", "revid": "19933", "url": "https://it.wikipedia.org/wiki?curid=1734346", "title": "V.D.G. Avezzano", "text": ""}
{"id": "1734348", "revid": "125237190", "url": "https://it.wikipedia.org/wiki?curid=1734348", "title": "Intolleranza al lattosio", "text": "Si definisce intolleranza al lattosio, o pi\u00f9 correttamente, maldigestione del lattosio, una condizione caratterizzata da disturbi gastrointestinali che insorgono dopo l'ingestione di alimenti contenenti questo zucchero, generata dalla mancata produzione da parte delle cellule intestinali del duodeno dell'enzima lattasi deputato alla scissione del lattosio in glucosio e galattosio che sotto questa forma possono essere assorbiti. Non si tratta, come alle volte discorsivamente si pu\u00f2 riferire, di un'allergia: le eventuali allergie al latte sono infatti sostenute da particolari proteine contenute nello stesso.\nL'utilizzo del latte come fonte alimentare.\nL'introduzione del latte di altre specie nell'alimentazione umana \u00e8 un fatto piuttosto recente: dalla comparsa dell'Homo sapiens circa 200\u00a0000 anni fa, la capacit\u00e0 di digerire da adulti il lattosio contenuto nel latte \u00e8 da riferirsi a una mutazione genetica occorsa nell'uomo europeo in un periodo non posteriore agli ultimi 7\u00a0000 anni. Detta mutazione concerne la sintesi e la persistenza di lattasi in et\u00e0 adulta, indispensabile alla digestione (idrolisi) del disaccaride in zuccheri semplici e quindi all'utilizzo dello \"zucchero del latte\" o lattosio da parte del nostro organismo. La distribuzione nella popolazione umana di questa mutazione non \u00e8 omogenea ma varia considerevolmente per individuo ed etnia.\nLa rivoluzione negli usi e nella cultura occorsa durante l'epoca neolitica avrebbe favorito la selezione naturale umana, amplificando la presenza di individui cos\u00ec mutati nelle civilt\u00e0 a cultura dedita all'allevamento e alla pastorizia, prima in Vicino e Medio Oriente e successivamente in Europa e Africa.\nEpidemiologia.\nLa prevalenza cambia a seconda dei vari paesi: la capacit\u00e0 di digerire il lattosio si ritrova soprattutto nella maggior parte dei popoli dell'Europa del nord e in alcuni popoli del bacino mediterraneo.\nSono lattosio-intolleranti molti asiatici, africani e nativi americani.\nL'intolleranza congenita conclamata \u00e8 in Italia oggettivamente rara (sono stati descritti in letteratura non pi\u00f9 di 100 casi): dopo la mappatura del genoma umano, i genetisti hanno valutato nella popolazione italiana; \u00e8 pi\u00f9 facile imbattersi in casi di progressiva perdita di efficienza dell'enzima nell'individuo con l'avvicinarsi dell'et\u00e0 adulta, un fenomeno fisiologico pi\u00f9 presente in popolazioni di ceppo etnico riferibile al sud del pianeta, con picchi del 90% nella popolazione nera e asiatica fino a un minimo del 15% nella popolazione del Nord Europa.\nEziologia.\nL'enzima deputato alla digestione del lattosio, ovvero che ne catalizza la degradazione, \u00e8 la \"lattasi\" e viene solitamente prodotto dai mammiferi nei primi stadi di vita per poi non comparire pi\u00f9 negli individui adulti. La sintesi pu\u00f2 tuttavia continuare anche durante fasi pi\u00f9 o meno lunghe della vita adulta e si stima che il 30% degli esseri umani adulti conservi la capacit\u00e0 di digerire il lattosio. Gli individui discendenti da popolazioni che per migliaia di anni hanno allevato bestiame, basando la loro alimentazione su prodotti caseari, hanno acquisito la capacit\u00e0 di digerire il lattosio anche in et\u00e0 adulta.\nLe persone che soffrono di intolleranza al lattosio invece non producono pi\u00f9, in genere da adulti, l'enzima necessario alla digestione dello zucchero del latte, il lattosio: questa assenza di enzimi provoca la mancata digestione del lattosio nello stomaco che giunge quindi indigerito nell'intestino crasso dove viene scisso e digerito dai batteri intestinali.\nSintomatologia.\nLa permanenza del lattosio nell'intestino ne determina l'utilizzo da parte del microbiota umano che ne provoca la fermentazione (da questo processo si ha una grande produzione di gas e acidi organici) ed essendo il lattosio una sostanza osmoticamente attiva, richiama nel colon acqua e sodio impedendo la formazione delle feci solide. L'intolleranza al lattosio si manifesta, quindi, con flatulenza, meteorismo, crampi addominali, diarrea e dimagrimento. In caso di difformit\u00e0 intestinali i sintomi possono trarre in inganno e oltre alla flatulenza, meteorismo e crampi addominali si possono avere diarrea e stitichezza alternati e un forte aumento delle dimensioni del ventre.\nDiagnosi e terapia.\nLa diagnosi \u00e8 possibile con il test del respiro (\"breath test\" secondo la dizione inglese), con il test genetico e con la biopsia duodenale ed attraverso uno specifico esame del sangue.\nEsiste una forma \"transitoria\" di intolleranza al lattosio, particolarmente frequente in et\u00e0 pediatrica. In questi casi, una causa primitiva (per esempio una gastroenterite infettiva) pu\u00f2 provocare un deficit temporaneo di lattasi. Per questo motivo \u00e8 buona norma, in pediatria, evitare di somministrare latte nel primo giorno di una gastroenterite in quanto essendoci un deficit di lattasi il lattosio non digerito pu\u00f2 peggiorare la diarrea. La terapia \u00e8 alimentare e prevede la riduzione oppure l'esclusione totale dalla dieta dei cibi contenenti il lattosio (latte e derivati); principalmente latte vaccino, latte di capra, latticini freschi, gelati, panna e molti dolci e biscotti contenenti latte. Altri rischi possono presentarsi con l'assunzione di prosciutti cotti e insaccati, cibi dove il lattosio viene aggiunto come additivo al fine di mantenere una giusta morbidezza delle carni. Anche alimenti come i cibi precotti, alcuni tipi di pane in cassetta e molti farmaci possono contenere lattosio.\nEsistono prodotti trattati quasi privi di lattosio, in particolare il latte ad \"alta digeribilit\u00e0\".\nOltre a questo in farmacia si possono trovare confezioni di pastiglie contenenti enzimi, in modo tale che le persone soggette a questa intolleranza possano assumere il lattosio senza problemi.\nPer supportare una dieta non priva di latte e latticini (molte vitamine e minerali sono presenti nel latte, in primis il calcio) anche se si \u00e8 intolleranti al lattosio si pu\u00f2 procedere all'assunzione per via orale dell'enzima lattasi, lo stesso enzima che normalmente \u00e8 prodotto dal corpo umano.\nEsistono diversi integratori alimentari in commercio che apportano l'enzima lattasi in compresse o capsule, e anche alcuni farmaci. \u00c8 preferibile orientarsi verso prodotti ad alta concentrazione in modo da non dover calcolare in anticipo quante pillole assumere in base al pasto che si sta per consumare."}
{"id": "1734350", "revid": "767487", "url": "https://it.wikipedia.org/wiki?curid=1734350", "title": "The Truth or Consequences of Delmas Howe", "text": "The Truth or Consequences of Delmas Howe \u00e8 un documentario del 2004 diretto da Matt Sneddon e basato sulla vita del pittore statunitense Delmas Howe."}
{"id": "1734351", "revid": "767487", "url": "https://it.wikipedia.org/wiki?curid=1734351", "title": "Giuseppe Giorgino", "text": "Carriera.\nAttaccante, esord\u00ec in Serie A con la maglia dell'Alessandria il 22 settembre 1946 disputando l'incontro Alessandria- conclusosi con la vittoria della squadra emiliana con il risultato di 3-1."}
{"id": "1734359", "revid": "115162343", "url": "https://it.wikipedia.org/wiki?curid=1734359", "title": "Il commissario De Luca", "text": "Il commissario De Luca \u00e8 una miniserie televisiva gialla diretta da Antonio Frazzi.\nLa miniserie \u00e8 composta da quattro puntate, ed \u00e8 la trasposizione del personaggio di Achille De Luca, creato dallo scrittore Carlo Lucarelli.\nPuntate.\nLe puntate sono state trasmesse da Rai 1 in prima serata nella primavera del 2008. La serie di 4 film TV Il commissario De Luca, tratta dai romanzi di Carlo Lucarelli \"Indagine non autorizzata\", \"Carta bianca\", \"L'estate torbida\" e \"Via delle oche\", riceve il Premio Kineo per il miglior film TV al Festival di Venezia 2008 e l'Efebo d'oro di Agrigento come miglior adattamento TV di un testo letterario. Efebo D'Argento all'autore Carlo Lucarelli e all'attore Alessandro Preziosi per la \"magistrale interpretazione\". Questo lavoro riceve anche riconoscimenti internazionali: Golden Chest per il protagonista Preziosi, assieme al regista Frazzi."}
{"id": "1734361", "revid": "466539", "url": "https://it.wikipedia.org/wiki?curid=1734361", "title": "Carlo Perrone (calciatore 12 ottobre 1960)", "text": "Carriera.\nGiocatore.\nCresciuto nel settore giovanile della Lazio, esordisce in prima squadra nella stagione 1977-1978, precisamente nella gara di campionato pareggiata per 2-2 con il Verona il 5 febbraio 1978, nella quale il tecnico Lu\u00eds Vin\u00edcio lo fece subentrare a Lionello Manfredonia al 21'. Nelle successive quattro annate laziali, intervallate da una non felice esperienza con la Roma, trover\u00e0 spazio tra i titolari biancocelesti. Si trasferisce successivamente all', poi, al Lecce e all' per poi chiudere la carriera con la casacca della Lodigiani.\nAllenatore.\nGli inizi.\nDopo aver passato due stagioni con la Viterbese dal 2004 al 2006 prima alla berretti dove lanci\u00f2 Leonardo Bonucci ed ebbe l'intuizione di utilizzarlo come difensore centrale e non pi\u00f9 come attaccante. L'anno successivo passa alla prima Serie C2 dove viene esonerato alla terza giornata dopo 2 sconfitte e una vittoria. Successivamente passa al Tivoli nelle prime giornate della stagione 2006-2007, nella seconda met\u00e0 del campionato 2008-2009 \u00e8 l'allenatore del Pescina VG, formazione della Lega Pro Seconda Divisione (ex Serie C2). La squadra riesce a qualificarsi per i playoff soprattutto per i punti ottenuti nel girone di ritorno ed elimina in semifinale e in finale il Gela, conquistando la promozione in Lega Pro Prima Divisione 2009-2010.\nL'inizio della stagione 2009-2010, con l'ex campione del mondo Paolo Rossi come vicepresidente, non \u00e8 dei migliori: dopo due pareggi in due partite, viene esonerato dalla societ\u00e0 prima della terza giornata del torneo.\nLe vittorie a Salerno.\nIl 26 luglio 2011 viene annunciato come nuovo tecnico del Salerno Calcio nel campionato di Serie D 2011-2012. Con la squadra campana conquista la promozione in Lega Pro, battendo all'ultima giornata il Monterotondo.\nIl direttivo della squadra campana sceglie, per\u00f2, di non riconfermarlo. Tuttavia, il 20 settembre 2012, Perrone \u00e8 di nuovo sulla panchina della , nuova denominazione assunta dal Salerno Calcio: sostituir\u00e0 l'esonerato Giuseppe Galderisi nel ruolo di allenatore fino al termine della stagione. Perrone ritrova la Salernitana sui bassifondi della classifica e la porta alla vittoria del campionato di Seconda Divisione con tre giornate d'anticipo; il successo \u00e8 bissato dalla conquista della Supercoppa, contro la Pro Patria. All'inizio della stagione seguente, arriva la riconferma, ma il 17 luglio, poco prima della partenza per il ritiro della Salernitana, decide di abbandonare la guida della compagine granata. Tuttavia, viene richiamato sulla panchina granata il 21 ottobre 2013, per prendere il posto del dimissionario Stefano Sanderra. Questa terza avventura a Salerno si conclude, per\u00f2, con l'esonero: il 26 gennaio 2014, all'indomani della sconfitta contro il , la societ\u00e0 chiama sulla panchina granata Angelo Gregucci.\nL'Aquila e Monterosi.\nIl 18 luglio 2015 torna ad allenare, dopo un anno sabbatico, assumendo la guida tecnica dell'Aquila, club militante in Lega Pro, per poi essere sollevato dall'incarico il 12 aprile 2016, venendo sostituito da Giacomo Modica.\nIl 2 maggio seguente viene richiamato sulla panchina dell'Aquila con la societ\u00e0 in piena lotta per i play-out. Il 1\u00ba giugno, dopo la retrocessione della squadra in Serie D, risolve consensualmente il contratto che lo legava ai rossoblu.\nNell'ottobre 2017 diventa l'allenatore del , squadra laziale militante nel girone G di Serie D, fino al 29 gennaio 2018, giorno del suo esonero."}
{"id": "1734366", "revid": "86375083", "url": "https://it.wikipedia.org/wiki?curid=1734366", "title": "Serge Lemoyne", "text": "Tra tutte le sue esibizioni sono da ricordare l'omaggio al pittore Henri Matisse ed il \"bleu, blanc, rouge\". Protagonista di tali esibizioni fu il tema del Club de Hockey Canadien ed anche i tre colori della bandiera francese.\nUno dei pi\u00f9 conosciuti lavori di Lemoyne \u00e8 \"Dryden\", un espressivamente semplicistico ritratto di un giocatore di hockey.\nNel 2005 \u00e8 stato girato il documentario \"Lemoyne\" di Simon Beaulieu, Benjamin Hogue, Christian Laram\u00e9e."}
{"id": "1734375", "revid": "1632387", "url": "https://it.wikipedia.org/wiki?curid=1734375", "title": "Invictus - L'invincibile", "text": "Invictus - L'invincibile (\"Invictus\") \u00e8 un film del 2009 diretto da Clint Eastwood.\nIl film \u00e8 un adattamento cinematografico del romanzo \"Ama il tuo nemico\" (\"Playing the Enemy: Nelson Mandela and the Game that Made a Nation\") di John Carlin, a sua volta ispirato a fatti realmente accaduti. La trama si sviluppa attorno agli eventi che ebbero luogo in occasione della Coppa del Mondo di rugby del 1995, tenutasi in Sudafrica poco tempo dopo l'insediamento di Nelson Mandela come presidente della nazione.\nLo stesso Nelson Mandela, interpretato da Morgan Freeman, \u00e8 fra i protagonisti del film, insieme al capitano degli \"Springbok\", Fran\u00e7ois Pienaar, interpretato da Matt Damon.\nTrama.\nDopo la caduta del regime dell'apartheid e l'insediamento di Nelson Mandela come presidente, il Sudafrica attraversa un periodo storico delicatissimo. Appena entrato in carica come primo presidente di colore della nazione, Mandela si pone l'obiettivo di riappacificare la popolazione sudafricana, ancora divisa dall'odio fra la maggioranza nera e la minoranza bianca. Simbolo di questa spaccatura diventano gli Springboks, la nazionale di rugby, simbolo dell'orgoglio bianco Afrikaner e per questo detestata dai neri, che proprio in seguito alla caduta del regime dell'apartheid viene riammessa nelle competizioni internazionali dopo un'esclusione di circa un decennio.\nIn vista della Coppa del Mondo del 1995, ospitata proprio dal Sudafrica, Mandela si interessa delle sorti della squadra, con la speranza che un'eventuale vittoria contribuisca a rafforzare l'orgoglio nazionale e lo spirito di unit\u00e0 del paese. In particolare, entra in contatto con il capitano Fran\u00e7ois Pienaar, facendogli capire l'importanza politica dell'incombente competizione sportiva. Questa frequentazione fra Pienaar e Mandela d\u00e0 inizio a una serie di eventi che rafforzano il morale degli Springboks (reduci da un lungo periodo di sconfitte) e li conducono in un fortunato cammino nella Coppa del Mondo, fino a una insperata vittoria in finale contro i temibili All Blacks.\nIl successo della nazionale diventa simbolo del riavvicinamento della popolazione nera alla popolazione bianca e del procedere del processo di integrazione.\nProduzione.\nTitolo.\nIl titolo prende spunto dalla poesia omonima di William Ernest Henley, usata da Nelson Mandela per alleviare il peso degli anni della sua prigionia durante l\"'apartheid\". La si pu\u00f2 sentire recitata da Mandela durante il film. Nel corso della lavorazione era usato il titolo provvisorio \"The Human Factor\".\nDistribuzione.\n\u00c8 stato distribuito nelle sale cinematografiche statunitensi l'11 dicembre 2009, mentre in quelle italiane a partire dal 26 febbraio 2010.\nAccoglienza.\nIncassi.\nIl film ha incassato complessivamente 122.2 milioni di dollari contro un budget di produzione di 50-60 milioni di dollari.\nCritica.\nIl film ha ricevuto principalmente critiche positive. Su Rotten Tomatoes, il film ha un indice di gradimento del 76% basato su 246 recensioni, con un voto medio di 6.60/10. Il commento del sito recita: \"Portato a termine con la solita imponente precisione del regista Clint Eastwood, Invictus potrebbe non essere sufficientemente stimolante per alcuni spettatori, ma Matt Damon e Morgan Freeman interpretano i loro personaggi della vita reale con ammirabile convinzione\". Su Metacritic, il film ha ottenuto un punteggio di 74/100 basato su 34 recensioni, con \"giudizi generalmente favorevoli\" ."}
{"id": "1734376", "revid": "767487", "url": "https://it.wikipedia.org/wiki?curid=1734376", "title": "Zazie nel metr\u00f2 (film)", "text": "Zazie nel metr\u00f2 (\"Zazie dans le m\u00e9tro\") \u00e8 un film del 1960 diretto da Louis Malle, tratto dall'omonimo romanzo di Raymond Queneau.\nTrama.\nUna bambina di dieci anni di nome Zazie viene portata a Parigi dalla madre vedova (che deve incontrare il suo amante) ed affidata ad uno zio strambo, Gabriel (che si mantiene facendo la drag queen in un locale notturno), ed a sua moglie per un paio di giorni. Zazie cercher\u00e0 per tutto il film di prender l'agognata metr\u00f2 senza successo, poich\u00e9 chiusa per sciopero; in questo suo continuo girovagare incontra i personaggi pi\u00f9 strani, mostrandoci cos\u00ec una Parigi variegata, fatta d'apparenza ed in continua trasformazione.\nTra le varie figure bizzarre incontriamo un satiro (ovvero un pedofilo) che tenta di adescare Zazie, senza riuscirci: la bambina lo sfrutter\u00e0 facendosi regalare jeans americani (per lei un vero mito) e mangiando patatine e cozze in quantit\u00e0 abnorme, tutto questo mentre racconta della morte del padre. Riuscir\u00e0 a prendere la metr\u00f2 solo alla fine del film (ma, destino beffardo, quando si \u00e8 addormentata, quindi non s'accorger\u00e0 di nulla): alla domanda della madre \"\"Che cosa hai fatto in questi giorni?\" risponde seraficamente \"Sono invecchiata\"\".\nStruttura del film.\nIl film di Malle gioca molto sulla velocit\u00e0 del racconto e cerca di ridurre l'utilizzo del montaggio, in modo da consentire varie letture possibili. Il gioco (nonch\u00e9 la burla e lo scherzo) rimane il filo conduttore del film: inseguimenti bizzarri e senza senso, dialoghi accelerati, musiche appena accennate, gag comiche, ambienti in continua trasformazione come la stessa Parigi che ospita il film. Sulla scena compaiono anche attori secondari che compiono altrettante azioni (quando il satiro attira Zazie ricordiamo il lucidascarpe, l'uomo con lo specchio e il borseggiatore che tramortisce la donna), ampliando le possibilit\u00e0 di lettura e mostrando una citt\u00e0 variegata quanto i suoi personaggi.\nLa trasposizione cinematografica, cos\u00ec come il libro, non ha un senso o un filo conduttore predefinito: tutti gli episodi che accadono sono concatenati in vari sogni, di cui alcuni anche ad occhi aperti, abbattendo cos\u00ec il sottile confine tra realt\u00e0 e fantasia. Malle cos\u00ec decide di accelerare alcune parti, montare sequenze ripetute, lavorare sui colori e sulle inquadrature, utilizzare linguaggi diversi (come le esplosioni fumettistiche) e recuperare cimeli dal passato (la sequenza comica dell'inseguimento riprende le gag di Charlie Chaplin e dei Fratelli Marx), concedendosi anche licenze artistiche (Zazie nel romanzo sarebbe gi\u00e0 adolescente mentre qui la vediamo bambina; il tutto viene risolto da dialoghi e atteggiamenti provocatori)."}
{"id": "1734379", "revid": "122104562", "url": "https://it.wikipedia.org/wiki?curid=1734379", "title": "Gloria Buz\u0103u", "text": "Il Gloria Buz\u0103u (nome completo \"Fotbal Club Gloria Buz\u0103u\", abbreviato in \"FC Gloria Buz\u0103u\" o \"FC Buz\u0103u\") \u00e8 una societ\u00e0 calcistica rumena con sede nella citt\u00e0 di Buz\u0103u. Nella stagione 2021-2022 milita in Liga II, seconda serie del campionato rumeno di calcio.\nStoria.\nLa societ\u00e0 fu fondata il 16 giugno 1971 dalla fusione tra le due square di Buz\u0103u, il \"Metalul\" e il \"\u015eoimii\"."}
{"id": "1734380", "revid": "212348", "url": "https://it.wikipedia.org/wiki?curid=1734380", "title": "Sommo Pontefice", "text": ""}
{"id": "1734381", "revid": "767487", "url": "https://it.wikipedia.org/wiki?curid=1734381", "title": "Giovanni Civili", "text": "Carriera.\nEsord\u00ec in Serie A nelle file del Livorno il 2 marzo 1941 disputando l'incontro Lazio-Livorno conclusosi con la vittoria della squadra laziale con il risultato di 1 a 0.\nNel 1942 si trasferisce al , dove rimane in prestito fino al 1945; rientrato al Livorno, viene posto in lista di trasferimento e si trasferisce alla . Ottiene poi due promozioni consecutive dalla Serie C alla Serie A con l'Udinese, prima di chiudere la carriera nelle serie minori."}
{"id": "1734383", "revid": "2091899", "url": "https://it.wikipedia.org/wiki?curid=1734383", "title": "Lakenvelder", "text": "Lakenfelder \u00e8 una vecchia razza leggera di pollo di origini nordeuropee, caratterizzata da un piumaggio parzialmente bianco e nero \"a contrasto\", colorazione presente solo in questa razza e che quindi la rende unica. Le origini della razza non sono molto chiare, e sia i Paesi Bassi che la Germania rivendicano la sua paternit\u00e0. \u00c8 un classico pollo di tipo campagnolo, con una spiccata attitudine alla produzione di uova. Oggi la Lakenfelder viene allevata principalmente per le esposizioni avicole, e ne \u00e8 stata creata anche una versione in miniatura.\nOrigini.\nLe origini della razza sono piuttosto controverse, visto che polli caratterizzati dal piumaggio a contrasto bianco e nero sono menzionati sia dalla letteratura olandese che da quella tedesca, pertanto esistono varie versioni riguardanti la nascita della razza. Secondo una prima versione la razza sarebbe assolutamente olandese, in quanto il nome Lakenvelder deriverebbe da Lakervelt, un villaggio vicino ad Utrecht in cui sarebbe nata all'inizio del XVIII secolo. Un'altra opinione \u00e8 quella secondo cui il nome sarebbe nato dalla descrizione del piumaggio, in quanto in olandese \"laken\" significa lenzuolo e \"vel\" significa pelle, quindi il nome significherebbe \"pelle di lenzuolo\". Un'altra versione afferma che la razza sia nata sia nei Paesi bassi che in Germania, essendo polli di questo tipo molti diffusi gi\u00e0 a partire dai primi dell'800 sia nei Paesi Bassi che nella Vestfalia e nelle campagne intorno ad Hannover.\nLo studioso Brown invece propose una versione completamente diversa, affermando che la razza fosse stata importata da Gerusalemme, e in effetti inizialmente la razza fu denominata Lakenvelder de Jerusalem; i polli provenienti da Gerusalemme sarebbero poi stati accoppiati, secondo Brown, con polli di razza Campine. Altri studiosi sostengono invece che alla sua creazione hanno concorso la Braekel argento barrata nero, la Ostfriesische Mowen e il Gabbiano di Frisia Orientale.\nInoltre esiste anche una razza di bovini chiamata con lo stesso nome che presenta lo stesso tipo di colorazione, e questo andrebbe a favore della tesi secondo cui il nome derivi dalla descrizione del piumaggio.\nCaratteristiche morfologiche.\nLa Lakenvelder \u00e8 un pollo di tipo campagnolo, snello ed elegante, di costituzione molto leggera e minuta. La testa \u00e8 larga e di medie dimensioni, dotata di una cresta semplice a 5 punte poco sviluppata. Il becco \u00e8 forte e poco ricurvo, mentre gli occhi sono grandi, rotondi e dall'iride bruno rossiccia. Gli orecchioni sono piccoli, oblunghi e bianchi; i bargigli sono arrotondati e di media lunghezza.\nIl collo \u00e8 mediamente lungo e dritto, e il dorso \u00e8 di media lunghezza e abbastanza largo, portato orizzontalmente verso la coda. La coda \u00e8 ricca, lunga e ben spiegata, dotata di falciformi particolarmente ricurve e allungate nel maschio, ed \u00e8 portata abbastanza alta rispetto al dorso. Le zampe sono abbastanza basse, forti, con tarsi sottili di colore ardesia scuro ed unghie bianche.\nL'addome \u00e8 pieno, ben arrotondato e prominente. Il peso si aggira intorno ai 2,400\u00a0kg per il gallo e ai 1,800\u00a0kg per la gallina.\nColorazioni.\nLa razza \u00e8 presente in un'unica variet\u00e0 di colore, assente in tutte le altre razze e che quindi la rende un pollo unico. Il colore di base in entrambi i sessi \u00e8 bianco puro, ad eccezione della mantellina (collo), della testa e della coda che sono totalmente nere a riflessi metallici verdastri. Le remiganti primarie hanno le barbe esterne bianche e quelle interne nere; le remiganti secondarie all'opposto, hanno le barbe esterne nere e quelle interne bianche.\nQualit\u00e0.\nLa Lakenvelder \u00e8 una tipica razza ovaiola, e come tale, non \u00e8 utilizzata per produrre polli da carne. Grazie al suo piumaggio a contrasto e alle sue forme aggraziate ha conquistato le simpatie di molti allevatori amatoriali in tutto il mondo, che l'hanno resa popolare presso le mostre avicole, mentre come altre razze ovaiole nordeuropee non ha mai suscitato interessi industriali; \u00e8 quindi allevata soprattutto a scopo sportivo. Le uova hanno guscio bianco rosato."}
{"id": "1734390", "revid": "97740", "url": "https://it.wikipedia.org/wiki?curid=1734390", "title": "Lambro meridionale", "text": ""}
{"id": "1734396", "revid": "125127702", "url": "https://it.wikipedia.org/wiki?curid=1734396", "title": "Publio Pomponio Secondo", "text": "Biografia.\nPomponio Secondo fu amico intimo di Plinio il Vecchio e ne scrisse una biografia oggi non pi\u00f9 esistente. L'\"autore\" principale della sua vita fu Tacito, secondo cui Pomponio Secondo era un uomo di raffinatezza ed intelletto brillante. La sua amicizia con Seiano e suo fratello, gli cre\u00f2 politicamente sospetto, tanto che contro di lui fu istituito un processo ma scamp\u00f2 alla morte rimanendo praticamente barricato nella casa di suo fratello fino a quando divenne imperatore Caligola nel 37. Di lui Tacito scrisse:\nDurante questo periodo compose tragedie che furono terminate durante il regno di Claudio. Divenne console nel 44 e successivamente ottenne l'incarico di \"Legatus Augusti pro praetore\" della Germania superiore (dove era presente la legio XXII Deiotariana). Nel 50 si distinse contro i Catti e ottenne l'onore degli \"ornamenta triumphalia\". Quintiliano afferma che \u00e8 molto superiore a tutti i produttori di tragedie che aveva conosciuto; Tacito esprime un'alta opinione delle sue abilit\u00e0 letterarie. Pomponio Secondo presta molta attenzione ai dettagli grammaticali. Solo poche righe oggi rimangono dei suoi lavori, alcune delle quali parlano dell'Eneide."}
{"id": "1734398", "revid": "767487", "url": "https://it.wikipedia.org/wiki?curid=1734398", "title": "Natale Colla", "text": "Biografia.\nEra fratello gemello di Angelo Colla, a sua volte calciatore professionista, e per questo era noto anche come Colla II. Per la corporatura esile era soprannominato \"Cul\u00ecn\" dagli sportivi pavesi.\nAnche il figlio Stefano \u00e8 stato calciatore, militando nel Pavia negli anni Settanta.\nCarriera.\nDebutta nel , squadra della sua citt\u00e0 natale, disputando due partite nel campionato di Serie C 1948-1949. Con la maglia pavese gioca tre campionati di terza serie, collezionando in tutto 13 presenze e nella stagione 1951-1952 si trasferisce al Toma Maglie, nel girone meridionale della Serie C: la formazione pugliese conclude il campionato al primo posto, perdendo la Serie B agli spareggi, e Colla \u00e8 uno dei titolari della squadra. Passa quindi alla Fiorentina, con la quale esordisce in Serie A il 23 novembre 1952 disputando, alla decima giornata del girone di andata, l'incontro -Fiorentina 3-0. Nel campionato 1952-1953 totalizza complessivamente 4 presenze, andando a segno in occasione della sconfitta esterna col Torino del 24 maggio 1953.\nRimane in forza ai viola anche nella stagione successiva, tra le riserve, per poi scendere nuovamente in Serie C passando al . Colla milita nella compagine toscana per 8 stagioni diventandone una bandiera: mette a segno oltre 50 reti complessive in campionato e contribuisce alle due promozioni dei lanieri in Serie B (1956-1957 e 1959-1960).\nNel settembre 1962, dopo una stagione senza mai scendere in campo a causa di contrasti con la dirigenza, passa al , militante in Serie D; dopo sole 8 partite rescinde il contratto con la squadra emiliana, chiudendo la carriera agonistica.\nIn carriera ha totalizzato complessivamente 4 presenze ed una rete in Serie A e 77 presenze e 17 reti in Serie B."}
{"id": "1734402", "revid": "1310927", "url": "https://it.wikipedia.org/wiki?curid=1734402", "title": "Clubul Sportiv Pandurii Lignitul T\u00e2rgu Jiu", "text": "Il Clubul Sportiv Pandurii Lignitul T\u00e2rgu Jiu, noto come Pandurii T\u00e2rgu Jiu o semplicemente Pandurii, \u00e8 una societ\u00e0 calcistica rumena con sede nella citt\u00e0 di T\u00e2rgu Jiu. Fondata nel 1962, milita nella Liga III, la terza serie del campionato rumeno.\nStoria.\nOrigini del calcio a T\u00e2rgu Jiu.\nLa prima squadra di calcio cittadina fu la \"Gorjul T\u00e2rgu Jiu\" che disput\u00f2 la Divizia C alla ripresa del campionato dopo la seconda guerra mondiale venendo subito retrocessa nei campionati provinciali. Anche il \"Flac\u0103ra T\u00e2rgu Jiu\" raggiunse alla fine degli anni 50 il terzo livello calcistico nazionale e inoltre in quel periodo vennero fondate il \"Flamura T\u00e2rgu Jiu\" e il \"S\u0103n\u0103tatea T\u00e2rgu Jiu\".\nNell'agosto 1962 venne decisa la fusione tra il \"Flac\u0103ra-Unirea\" e il \"CIL T\u00e2rgu-Ji\" che costituirono il Pandurii.\n1963-2005: le serie minori.\nLa squadra esord\u00ec nel torneo provinciale ottenendo subito la promozione in Divizia C. Disput\u00f2 in questa categoria 14 campionati prima di arrivare alla Divizia B grazie alla vittoria nel proprio girone con 5 punti di vantaggio sul CSM Turnu-Severin. Rimase nella seconda serie una sola stagione ma ci ritorn\u00f2 prontamente.\nPer tutti gli anni 80 e la prima parte degli anni 90 gioc\u00f2 tra la seconda e la terza serie per scendere successivamente nei tornei provinciali. Nel 1998 ricominci\u00f2 la risalita: dopo due stagioni nel terzo livello venne nuovamente promosso in B dove disput\u00f2 tre campionati nella parte centro bassa della classifica prima di tentare la promozione in Divizia A nel 2003-2004 arrivando secondo nel proprio girone dietro lo Sportul Studen\u021besc Bucure\u0219ti e riuscendoci l'anno successivo dopo aver lottato nel finale con il FC Sibiu\nIn prima serie.\nNel primo anno in massima divisione il club giunse penultimo ma evit\u00f2 la retrocessione perch\u00e9 la federazione penalizz\u00f2 lo Sportul Studen\u021besc Bucure\u0219ti per un debito di 300.000 euro, decisione poi confermata in sede europea dopo il ricorso presentato dalla squadra della capitale.\nAnche nei campionati successivi il club concluse sempre oltre il decimo posto riuscendo spesso ad evitare la retrocessione nelle ultime giornate e cambiando pi\u00f9 volte l'allenatore nel corso della stagione. Miglior\u00f2 la situazione finanziaria anche grazie a sussidi da parte di aziende pubbliche locali e giunsero i risultati: settimo nel 2011-2012 e secondo nel 2012-2013 conquistando il diritto di partecipare alle competizioni europee.\nPartecipazione alle coppe europee.\nIl secondo posto nel 2012-2013 consent\u00ec al club l'accesso al secondo turno preliminare della UEFA Europa League 2013-2014. Super\u00f2 il FC Levadia Tallinn, il Hapoel Tel Aviv Football Club e al turno di play-off i portoghesi del Sporting Clube de Braga ribaltando la sconfitta casalinga dell'andata giungendo alla fase a gironi.\nNomi ufficiali.\nNella sua storia il club ha assunto le seguenti denominazioni:\nInno.\nInno del team \u00e8 \"Hei, hei, Pandurii\" con musica e versi composti dal professor Viorel Garbaciu\nStadio.\nIl club gioca le proprie partite interne nello Stadionul Tudor Vladimirescu, impianto con 9.200 posti a sedere inaugurato nel 1963 e successivamente ristrutturato nel 2005 e nel 2011.\nPer gli incontri casalinghi della UEFA Europa League 2013-2014 il club disput\u00f2 i match casalinghi nella Cluj Arena di Cluj Napoca."}
{"id": "1734403", "revid": "486946", "url": "https://it.wikipedia.org/wiki?curid=1734403", "title": "Programma spaziale cinese di esplorazione di marte", "text": ""}
{"id": "1734405", "revid": "767487", "url": "https://it.wikipedia.org/wiki?curid=1734405", "title": "Engelbert Koenig", "text": "Suo padre e omonimo, Engelbert K\u00f6nig, fu allenatore del tra il 1928 e il 1931, mentre suo nonno, Eduard K\u00f6nig fu il fondatore dello SV Schwechat, club di calcio austriaco.\nCarriera.\nClub.\nFormatosi nello , si trasfer\u00ec in Italia nel 1941, per giocare nella , dove esord\u00ec in Serie A il 20 aprile nell'incontro casalingo vinto dai viola 3 a 0 contro il .\nLa stagione successiva scende in Serie C per giocare con il , dove rimane una sola stagione, giocando 23 gare e realizzando 18 reti.\nTorna in A per giocare nella , dove gioca sino al 1947. Con il club della capitale ottiene il terzo posto come miglior cannoniere del gruppo centro e Sud Italia nella stagione 1945-1946, con 11 reti, tra cui una tripletta alla il 18 novembre 1945 ed il gol della vittoria nel derby capitolino del 24 marzo 1946.\nDurante la sua permanenza alla Lazio ha realizzato 4 gol alla , tutte vittorie dei \"biancocelesti\": 3-1 nel '42, 2-0 nel '45, dove fu autore di una doppietta ed 1-0 nel '46).\nNel 1947 \u00e8 tra le file della venendo acquistato per tre milioni di lire, dove rimane un solo anno poich\u00e9 viene ingaggiato dai rivali cittadini, il nell'estate del 1948.\n\u00c8 da rilevare che Koenig \u00e8 stato il primo giocatore a trasferirsi direttamente da una compagine genovese all'altra.\nCon i rossoblu rimane due stagioni, venendo ricordato soprattutto per il gol vittoria nel match contro il il 23 aprile 1950.\nTermina la carriera tra le file del , in Serie B.\nHa complessivamente totalizzato 109 presenze e 36 reti nella Serie A a girone unico con le maglie di , , e .\nRappresentativa romana.\nDurante la sua permanenza a Roma, il 4 febbraio 1945, fu schierato nella \"rappresentativa romana\" contro una selezione della British Army in un incontro amichevole terminato tre a uno per i romani, nel quale segn\u00f2 due reti.\nAttivit\u00e0 extra-calcistiche.\nNel 1948 compare, insieme ad altri calciatori, nel film \"11 uomini e un pallone\", diretto da Giorgio Simonelli, nella parte di se stesso."}
{"id": "1734412", "revid": "287204", "url": "https://it.wikipedia.org/wiki?curid=1734412", "title": "Kataweb", "text": "Kataweb \u00e8 un portale multimediale di GEDI Digital srl, societ\u00e0 di GEDI Gruppo Editoriale.\nServizi.\nIl portale \u00e8 punto di accesso per i seguenti siti:\nIn passato il servizio offriva anche il servizio di posta elettronica \"katamail\" (ceduto nel 2015 a Tiscali) e ulteriori sezioni che sono state nel tempo eliminate o non pi\u00f9 aggiornate.\nStoria.\nIl portale del gruppo Espresso fu fondato nel maggio 1999 da Paolo Dal Pino, dopo il successo riscosso dal sito Repubblica.it. Alla fondazione del sito partecip\u00f2 anche UniCredit con l'acquisto del 5% di Kataweb per 305 miliardi di lire; la banca stimava il valore dell'intera societ\u00e0 a 6.000 miliardi di lire. I soci prevedevano anche la quotazione in borsa ma non fu avviata a causa dell'esplosione della bolla finanziaria generata da importanti investimenti nel settore informatico da parte di alcuni imprenditori italiani tra il 1998 e il 2001.\nInizialmente al progetto editoriale parteciparono, tra gli altri, i giornalisti Vittorio Zambardino, Ernesto Assante e Claudio Giua. La realizzazione tecnica fu seguita da Alessandro Canepa, responsabile dell\u2019area tecnologica."}
{"id": "1734413", "revid": "1573940", "url": "https://it.wikipedia.org/wiki?curid=1734413", "title": "Leptoglossus occidentalis", "text": "La cimice dei pini (Leptoglossus occidentalis ) \u00e8 un insetto fitofago della famiglia dei Coreidi (Rhynchota Heteroptera).\nDescrizione.\nLa lunghezza media \u00e8 di 16-20 mm. La femmina ha dimensioni maggiori del maschio.\nBiologia.\nDepone le uova in gruppetti lungo gli aghi di pino che poi schiudono sul finire della primavera. Dopo avere effettuato cinque mute diventa adulto. In ogni stadio della metamorfosi si nutre con la linfa penetrando i coni con gli stiletti boccali, provocando la morte dei semi e, conseguentemente, enormi danni agli ecosistemi forestali.\nNegli Stati Uniti compie una generazione all'anno, ma in Messico ne sono state contate anche tre. In Italia ne compie una o due.\nSe schiacciata, questa cimice emana un forte odore di banana.\nDistribuzione e habitat.\nOriginaria degli Stati Uniti occidentali (California, Oregon e Nevada) ove trova il suo habitat naturale, le foreste di conifere, la specie \u00e8 stata importata anche in Italia.\nArriva in Italia probabilmente con l'importazione di legname. .\nLa sua presenza in ambienti meno ricchi di conifere non deve meravigliare in quanto l'insetto vive anche a spese del pistacchio."}
{"id": "1734417", "revid": "729019", "url": "https://it.wikipedia.org/wiki?curid=1734417", "title": "Isabella di Villehardouin", "text": "Origine.\nIsabella secondo \"Le livre de la conqueste de la princ\u00e9e de la Mor\u00e9e\", era figlia di Guglielmo II di Villehardouin, Principe di Acaia, e di Anna Comneno Ducaina, figlia, sempre secondo \"Le livre de la conqueste de la princ\u00e9e de la Mor\u00e9e\", del Despota d'Epiro, Michele II Ducas e di Teodora Petralife.\nGuglielmo II di Villehardouin, ancora secondo \"Le livre de la conqueste de la princ\u00e9e de la Mor\u00e9e\", era il figlio maschio secondogenito di Goffredo I di Villehardouin, Principe di Acaia e della moglie, Elisabetta (come risulta dal documento n\u00b0 I del \"Histoire de l'Empire de Constantinople sous les empereurs fran\u00e7ais\"), che secondo alcuni storici era figlia di Clarembaud IV di Chappes, Visconte di Troyes e della moglie H\u00e9lisenda di Tra\u00eenel (secondo lo storico Jean Longnon, questa Elisabetta era moglie di Othon de La Roche (duc d'Ath\u00e8nes)).\nBiografia.\nNel 1259 il padre di Isabella, Guglielmo II, dopo aver subito una schiacciante sconfitta nella Battaglia di Pelagonia, fu catturato ed imprigionato dalle truppe di Michele VIII Paleologo, l'imperatore bizantino, che, nel 1261, dopo aver riconquistato Costantinopoli, decise di liberare Guglielmo II, in cambio delle piazzeforti in Laconia di Mistr\u00e0, Maina e Monemvasia ed inoltre secondo fonti greche riconoscersi vassallo di Michele VIII.Inoltre Michele VIII , nel 1266, aveva proposto il fidanzamento di suo figlio ed erede, Andronico con Isabella, la primogenita di Guglielmo, ed erede del principato; questo fidanzamento per\u00f2 trov\u00f2 l'opposizione della maggior parte dei baroni Franchi, per cui non and\u00f2 in porto.\nCostantemente minacciato dal despota di Mistra, Guglielmo II ader\u00ec al trattato di Viterbo, del maggio 1267, in cui, con il consenso dell'imperatore latino titolare di Costantinopoli, Baldovino II, Guglielmo II consegn\u00f2 il principato al re di Sicilia, Carlo I d'Angi\u00f2, con la clausola di poterlo tenere per s\u00e9, sinch\u00e9 era in vita; inoltre la figlia, Isabella avrebbe sposato il figlio cadetto di Carlo I, Filippo d'Angi\u00f2 (1256 \u2013 1277), che sarebbe succeduto allo suocero, ed in mancanza di eredi, il principato sarebbe passato agli Angi\u00f2 di Napoli e Carlo I avrebbe dovuto aiutare Gugliemo II a recuperare i possedimenti perduti in Morea.Il matrimonio tra Isabella e Filippo, figlio secondogenito maschio del re di Sicilia, Carlo I d'Angi\u00f2, figlio del re di Francia Luigi VIII, e di Beatrice di Provenza, ultimogenita del conte di Provenza, Raimondo Berengario IV, fu celebrato il 28 maggio 1271, nella cattedrale di Trani e i due sposi andarono a vivere nel Castel dell'Ovo di Napoli.Il marito, Filippo d'Angi\u00f2 ricevette nel 1274 il titolo di re di Salonicco, ma tra il gennaio ed il marzo 1277, premor\u00ec al suocero, cosicch\u00e9, con il decesso di Guglielmo II, avvenuto il 1\u00ba maggio 1278, in base al trattato di Viterbo, Carlo I d'Angi\u00f2 e non Isabella, divenne principe di Acaia e govern\u00f2 la Morea tramite un balivo ed un vicario generale.\nDopo la sua cacciata dalla Sicilia nel 1282 (Vespri Siciliani), Carlo non pot\u00e9 dedicare pi\u00f9 tempo alla Morea. Successivamente la nobilt\u00e0 della medesima invi\u00f2 a Napoli una delegazione per lamentare l'eccessiva imposizione fiscale da parte degli angioini. Succeduto Carlo II d'Angi\u00f2 al padre, e continuando le lamentele dei baroni della Morea contro i balivi, Carlo II decise di accettare il consiglio dei baroni di fare maritare Isabella e restituire ad Isabella ed al di lei marito, il potere sulla Morea, mantenendovi per\u00f2 la sua sovranit\u00e0.Mentre Isabella, detta \"La signora di Morea\", in vedovanza, continuava a vivere a Napoli, nel Castel dell'Ovo, come una prigioniera di Stato, era giunto nel regno di Napoli Fiorenzo di Hainaut (1255 \u2013 1297), il fratello pi\u00f9 giovane del Conte di Hainaut e futuro conte d'Olanda e di Zelanda, Giovanni, che in breve tempo era divenuto conestabile del regno di Napoli; Carlo II approv\u00f2 il matrimonio tra Isabella e Fiorenzo con la clausola che, in caso di decesso di Fiorenzo di Hainaut, in mancanza di eredi maschi, sia Isabella che le sue discendenti femmine avrebbero dovuto chiedere il consenso per le loro nozze a Carlo II di Angi\u00f2, pena la perdita del titolo.Isabella, vedova di Filippo d'Angi\u00f2, spos\u00f2 quindi il 16 settembre 1289 Fiorenzo di Hainaut, figlio ultimogenito del Conte di Hainaut, Giovanni d'Avesnes, e della reggente della contea d'Olanda, Adelaide d'Olanda; Carlo II li invest\u00ec immediatamente del titolo di principe e principessa di Acaia e gli sposi si recarono subito in Morea.con il patto Fiorenzo assicur\u00f2 la pace con i greci con il trattato di Clarentza del 1290. Fiorenzo, con una politica saggia ed umana, mantenne la pace con il governatore bizantino di Mistr\u00e0, restituendo alla Morea la prosperit\u00e0 economica.La pace dur\u00f2 fino al 1293, allorch\u00e9 i greci si ripresero Calamata ma Fiorenzo persuase il nuovo basileus, Andronico II Paleologo, pi\u00f9 remissivo del padre, Michele VIII, a restituirla. Nel 1296 I greci ripresero il castello di San Giorgio in Arcadia e Fiorenzo lo mise sotto assedio, ma senza averlo riconquistato, all'inizio dell'inverno si ritir\u00f2; si ammal\u00f2 e mor\u00ec 23 gennaio 1297, ad Andravida. Fiorenzo non aveva avuto figli maschi da Isabella.\nIsabella era nuovamente vedova, e, solo per l'insistenza di papa Bonifacio VIII, Carlo II acconsenti che si rimaritasse.Il 12 febbraio 1301 Isabella spos\u00f2 il giovane (pi\u00f9 giovane di Isabella di circa 15 anni) Filippo di Savoia (1278 \u2013 1334) e Carlo gli confer\u00ec il principato di Acaia. Filippo, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era il figlio maschio primogenito di Tommaso III, Signore del Piemonte e conte di Moriana, e della moglie, Guya o Gaia di Borgogna, che ancora secondo Samuel Guichenon era figlia di Ugo di Ch\u00e2lon, Conte consorte di Borgogna e Signore di Salins e della Contessa di Borgogna, Adelaide d'Andechs. Il 23 febbraio Filippo ricevette l'investitura di Principe di Acaia dal re di Sicilia, Carlo d'Angi\u00f2, in rappresentanza del figlio il principe di Taranto, Filippo I d'Angi\u00f2, come da documento di \"investitura\" nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon. In una lettera successiva Filippo I d'Angi\u00f2 riconosce Filippo di Savoia come Principe di Acaia.Gli sposi subito dopo le nozze si recarono in Piemonte, in quanto Filippo aveva da sistemare la sua signoria prima della partenza per la Morea.\nFilippo, piuttosto bellicoso, recatosi in Grecia l'anno successivo al matrimonio con Isabella, cerc\u00f2 di conquistare ai bizantini tutta la Laconia, ma il suo carattere autoritario lo rese inviso alla nobilt\u00e0 locale e fu infine costretto ad accettare l'istituzione di un parlamento dei nobili, che avrebbe ovviamente contenuto la sua autorit\u00e0. Filippo, durante i tre anni passati in Morea non riusc\u00ec a stabilire un governo soddisfacente; inoltre, dato che come signore del Piemonte era in disaccordo con la politica angioina del confinante conte di Provenza e re di Sicilia, Carlo II, il disaccordo si approfond\u00ec a tal punto che Carlo II, nel 1306, dichiar\u00f2 che Filippo era decaduto dai suoi diritti feudali sul Principato di Acaia; Filippo fu accusato di slealt\u00e0 e di aver fallito nel sostenere Carlo in una campagna militare contro l'Epiro e Isabella di non aver richiesto il consenso del sovrano prima di sposare il Savoia.Filippo, nel maggio del 1307, rinunci\u00f2 alle sue insostenibili pretese sul principato in cambio di concessioni in Italia, mentre la moglie Isabella, si separ\u00f2 da Filippo e trascorse i suoi ultimi anni in esilio, nell'Hainaut, le terre del suo secondo marito, Fiorenzo, mentre il figlio di Carlo II, Filippo I d'Angi\u00f2, fu riconosciuto principe di Acaia (Filippo II di Acaia).Comunque Filippo di Savoia mantenne il titolo di principe di Acaia e ricevette in feudo la contea di Alba, in Abruzzo, come da documento di \"elezione\" nelle \"Preuves de l'Histoire g\u00e9n\u00e9alogique de la royale maison de Savoie\" di Samuel Guichenon.\nIsabella continu\u00f2 a dichiararsi principessa di Acaia e, nel 1311, dichiaro che la sua erede era la figlia primogenita, Matilde.Isabella mor\u00ec poco tempo dopo nella contea d'Olanda, feudo della famiglia del suo secondo marito, Fiorenzo.\nUn anno dopo la sua morte, mor\u00ec anche Filippo I di Taranto e la figlia di Isabella e Florant, Matilde, divenne principessa di Acaia.\nMatrimoni e discendenza.\nAl suo primo marito, Filippo d'Angi\u00f2, Isabella non diede figli.\nAl suo secondo marito, Fiorenzo di Hainaut, Isabella diede una sola figlia:\nIsabella al suo terzo marito, Filippo di Savoia diede tre figlie:"}
{"id": "1734423", "revid": "287204", "url": "https://it.wikipedia.org/wiki?curid=1734423", "title": "Fotbal Club Politehnica Ia\u0219i", "text": "Il Politehnica Ia\u0219i (nome completo \"Fotbal Club Politehnica Ia\u0219i\", abbreviato in \"FC Politehnica Ia\u0219i\") era una societ\u00e0 calcistica rumena con sede nella citt\u00e0 di Ia\u0219i. Fondata nel 1945, si \u00e8 sciolta nel 2010."}
{"id": "1734425", "revid": "15612888", "url": "https://it.wikipedia.org/wiki?curid=1734425", "title": "Nigerini", "text": ""}
{"id": "1734438", "revid": "86599", "url": "https://it.wikipedia.org/wiki?curid=1734438", "title": "C/1652 Y1", "text": "La cometa C/1652 Y1 \u00e8 una cometa non periodica. \u00c8 stata scoperta ad occhio nudo da Jan van Riebeeck il 17 dicembre 1652. \u00c8 stata la prima cometa scoperta dal Sudafrica."}
{"id": "1734444", "revid": "339392", "url": "https://it.wikipedia.org/wiki?curid=1734444", "title": "Kawamura Ryuichi", "text": ""}
{"id": "1734451", "revid": "123486294", "url": "https://it.wikipedia.org/wiki?curid=1734451", "title": "Didn't We Almost Have It All", "text": "\"Didn't We Almost Have It All\" \u00e8 il secondo singolo di Whitney Houston ad essere estratto dal suo secondo album \"Whitney\". Inizialmente era stato previsto che la seconda canzone estratta dall'album sarebbe stata \"For The Love Of You\", che era gi\u00e0 entrata nella rotazione radiofonica. Soltanto all'ultimo momento la Arista Records prefer\u00ec commercializzare \"Didn't We Almost Have It All\", tant'\u00e8 che la copertina utilizzata nel singolo era stata prevista per \"For The Love Of You\"."}
{"id": "1734461", "revid": "767487", "url": "https://it.wikipedia.org/wiki?curid=1734461", "title": "Charles Julien Brianchon", "text": "Biografia.\nAll'et\u00e0 di diciotto anni entr\u00f2 all'\u00c9cole polytechnique a Parigi dove fu allievo di Gaspard Monge. Pubblic\u00f2 la sua prima opera \"\"Sur les surfaces courbes du second degr\u00e8\" sul \"Journal de l\u2019Ecole Polytechnique\", ancora prima di laurearsi. Si laure\u00f2 nel 1808 e pur potendo continuare la carriera accademica, abbandon\u00f2 gli studi per arruolarsi nell'esercito di Napoleone, dove divenne ben presto tenente di artiglieria e combatt\u00e9 valorosamente nelle campagne militari in Portogallo ed in Spagna. Nel 1813 fu costretto a lasciare l'esercito a causa di gravi problemi di salute. Cerc\u00f2 allora un posto nell'insegnamento, ma dovette aspettare fino al 1818 per avere la cattedra alla Scuola di Artiglieria delle Guardie Reali a Vincennes. Durante questi anni di disoccupazione scrisse diversi lavori di geometria proiettiva; in particolare tra il 1816 e il 1818 pubblic\u00f2 parecchi articoli relativi allo studio delle coniche. \nUno di questi articoli, scritto con Jean Victor Poncelet, \"Recherches sur la d\u00e8termination d'une hyperbole \u00e8quilat\u00e8re, au moyen de quatres condition onn\u00e8e\"\"(1820), contiene una dimostrazione del teorema del cerchio a nove punti. Certamente non furono i primi a scoprire questo teorema, ma ne diedero una dimostrazione e per la prima volta fu utilizzato il nome tuttora in uso. Nel 1823 i suoi interessi si volsero principalmente all'insegnamento.\nTeorema di Brianchon.\nA ventun anni Brianchon riscopr\u00ec il teorema di Pascal riformulandolo in forma moderna:\n\"in un esagono inscritto in una sezione conica, i tre punti di intersezione dei lati opposti giacciono sempre su un'unica retta\".\nInoltre, Brianchon dimostr\u00f2 il teorema che porta il suo nome:\n\"In ogni esagono circoscritto ad una sezione conica, le tre diagonali si intersecano nel medesimo punto\" (il punto di Brianchon)\nI teoremi di Pascal e Brianchon occupano una posizione fondamentale nello studio delle coniche dal punto di vista proiettivo. Essi formano, inoltre, il primo chiaro esempio di una coppia di importanti teoremi duali. \nDue teoremi si dicono duali se si mutano l'uno nell'altro quando tutti gli elementi e tutte le operazioni sono sostituite dai loro duali. In geometria piana il punto e la retta si dicono elementi duali. Tracciare una retta passante per un punto su una retta e segnare un punto su una retta sono operazioni duali.\nLa natura duale dei teoremi di Pascal e Brianchon appare evidente se vengono formulati come segue:\nTeorema di Pascal: \"dati sei punti su una conica, si unisca ogni punto con il successivo mediante una retta, i tre punti ottenuti intersecando le rette opposte apparterrano allora ad una retta\"\nTeorema di Brianchon: \"siano date sei tangenti ad una conica. Esse si intersecano a due a due in sei punti. Si traccino le rette che congiungono i punti opposti. Queste rette si incontreranno in un punto\"\nQueste relazioni intercorrenti fra i punti e le rette di una conica furono pi\u00f9 tardi efficacemente sfruttate da Jean Victor Poncelet (1788-1867). Fra le prime scoperte fatte da Poncelet vi fu quella che fece in collaborazione con Brianchon e che venne pubblicata in un articolo firmato da entrambi sugli Annales di Gergonne del 1820-1821. In questo articolo Brianchon e Poncelet presentavano una dimostrazione del teorema che afferma:\n\"La circonferenza che passa per i piedi delle perpendicolari, abbassate dai vertici di qualsiasi triangolo sui lati opposti, passa anche per i punti di mezzo di questi lati oltre che per i punti di mezzo dei segmenti che congiungono i vertici con il punto di intersezione delle perpendicolari\",\ncio\u00e8 il cerchio cosiddetto di Feuerbach (vedi figura) passante per i punti D, E ed F, piedi delle altezze relative ai tre lati del triangolo, passa per i punti H, I e G che sono i punti medi dei lati del triangolo; Inoltre il cerchio passer\u00e0 anche per i punti L, M ed N punti medi dei segmenti AO, BO e CO."}
{"id": "1734462", "revid": "123444895", "url": "https://it.wikipedia.org/wiki?curid=1734462", "title": "Jos\u00e9 Agosto", "text": "Carriera.\nCresce calcisticamente nei \"Balon Boys\", arriva giovanissimo in Italia, sfruttando la legislazione sui cosiddetti \"rimpatriati\" e viene inserito nell'organico delle giovanili del Torino. \nDebutt\u00f2 nel massimo campionato italiano a 18 anni con la maglia del Torino, il 22 maggio 1932 alla trentesima giornata di Serie A in Torino-Roma (2-1), e collezion\u00f2 la seconda presenza all'ultima giornata in Alessandria-Torino (1-1).\nNel 1935 indossa la maglia del Livorno, con la quale scese in campo 15 volte in un campionato che vide la formazione \"labronica\" classificarsi al terzo posto, sfiorando la promozione in Serie A.\nNella stagione 1936-37 venne tesserato dalla Lazio, con la quale per\u00f2 non vide mai il campo al punto che il 9 febbraio 1937 raccolse l'invito di Raimundo Orsi e Carlos Volante e torn\u00f2 in patria militando tra le file del Gimnasia La Plata.\nNel 1938 fece di nuovo ritorno a Torino, stavolta per giocare in Serie C con il GS Fiat Torino.\nStatistiche.\nPresenze e reti nei club.\n\"Statistiche aggiornate al 7 febbraio 1937.\""}
{"id": "1734463", "revid": "599013", "url": "https://it.wikipedia.org/wiki?curid=1734463", "title": "Marek Saganowski", "text": "Carriera.\nClub.\nCresciuto nel \u0141KS \u0141\u00f3d\u017a, con questa squadra inizia la sua carriera professionistica. Rimane nel \u0141KS per sei stagioni, inframezzate da due brevi prestiti in Eredivisie con il Feyenoord e in Bundesliga con l', entrambi avvenuti nel 1997. Nella seconda stagione, all'et\u00e0 di 17 anni, gioca 29 partite e segna 11 reti. Eguaglia questo bottino di reti nella stagione 1997-1998, stavolta in 22 presenze. In seguito segna 11 gol - gli stessi realizzati la stagione precedente all'incidente - in tre stagioni, con \u0141KS e Wis\u0142a P\u0142ock. Il rendimento non migliora durante la stagione e mezza trascorsa all'Odra Wodzis\u0142aw \u015al\u0105ski - 30 presenze e 2 gol. Col passaggio al Legia Varsavia avvenuto nel gennaio 2002 raggranella nel corso della sua esperienza fino al 2005 67 presenze e 41 gol.\nCos\u00ec, per la stagione 2005-2006, passa al Vit\u00f3ria Guimar\u00e3es; in Portogallo realizza 12 gol in 32 presenze. Dopo quest'esperienza approda in Ligue 1 con il Troyes: la sua esperienza, condita da 6 presenze senza gol, dura fino agli ultimi giorni del mercato invernale, quando accetta il trasferimento in Championship con il Southampton, che sborsa \u00a3 1 milione. Ha debuttato per i \"Saints\" nel febbraio 2007 contro il Derby County. Con il Southampton, nel 2006-2007, segna 10 gol in 13 incontri giocati, firmando poi un definitivo contratto per il Southampton di tre anni nel giugno 2007. La stagione successiva \u00e8 meno prolifica dal punto di vista realizzativo, con tre reti in 30 partite.\nL'8 agosto 2008 viene ufficializzata la sua cessione in prestito all'Aalborg, dove rimarr\u00e0 a giocare fino alla fine di dicembre.\nNazionale.\nDebutta con la Nazionale di calcio polacca il 1\u00ba maggio 1996, diciassettenne, a Mielec nella partita contro la , terminata 1-1. Prende inoltre parte alle qualificazioni per il . La sua presenza regolare in nazionale \u00e8 impedita dal grave incidente occorsogli, ma riesce comunque a rinconquistarla, grazie alla ritrovata capacit\u00e0 di segnare, e viene infatti scelto per partecipare al ."}
{"id": "1734466", "revid": "15613098", "url": "https://it.wikipedia.org/wiki?curid=1734466", "title": "Nevsky", "text": ""}
{"id": "1734476", "revid": "3082", "url": "https://it.wikipedia.org/wiki?curid=1734476", "title": "Guardia Repubblicana Irachena", "text": ""}
{"id": "1734478", "revid": "123486295", "url": "https://it.wikipedia.org/wiki?curid=1734478", "title": "So Emotional", "text": "So Emotional \u00e8 una canzone di Whitney Houston, terzo singolo estratto dal suo secondo album \"Whitney\", nel 1987. La canzone \u00e8 stata scritta da Billy Steinberg e Tom Kelly, che avevano scritto anche il popolare brano di Madonna \"Like a Virgin\".\nIl singolo \u00e8 stato il sesto numero uno consecutivo nella Billboard Hot 100 per la Houston, dove ha ottenuto anche un disco d'oro."}
{"id": "1734489", "revid": "765341", "url": "https://it.wikipedia.org/wiki?curid=1734489", "title": "Treno DB ICE 2", "text": "Il treno DB ICE 2 (ICE=acronimo di InterCityExpress) \u00e8 un treno per alta velocit\u00e0 tedesco entrato in servizio nel 1996; \u00e8 la \"seconda generazione\" dei treni AV delle ferrovie tedesche.\nStoria.\nIl progetto del treno venne sviluppato su commissione delle Deutsche Bundesbahn nel 1992, come evoluzione e seconda generazione di treni veloci ICE. Lo scopo era anche quello di risolvere alcune problematiche emerse con la prima serie di ICE aumentandone contemporaneamente la versatilit\u00e0. Il progetto divenne esecutivo e diede luogo alla costruzione di 46 treni completi da parte del pool Siemens-ADTranz (Bombardier). Dal 1998 gli ICE 2 entrarono in servizio anche sulla relazione ad alta velocit\u00e0 Hannover\u2013Berlino.\nCaratteristiche.\nIl treno \u00e8 composto di un locomotore elettrico di elevata potenza e\n7 carrozze cos\u00ec suddivise: 2 di 1\u00aa classe, una ristorante, 3 di 2\u00aa classe e una semipilota di 2\u00aa classe posta all'altra estremit\u00e0 del convoglio. \nLa motrice \u00e8 dotata di un solo pantografo monobraccio posto sopra la parte posteriore, opposta alla cabina di guida. In caso di necessit\u00e0 il convoglio pu\u00f2 essere accoppiato, in configurazione \"Push-Pull\", con un altro di ugual tipo essendo previsto \"a composizione modulare\" con motrice Classe 402 (detta powerhead), 6 carrozze passeggeri (Classe 805-807) e semipilota (Classe 808), ottenendo cos\u00ec un treno di capacit\u00e0 analoga a quella di un ICE 1. I convogli sono dotati di gancio di trazione tipo Scharfenberg che consente l'accoppiamento rapido, assicurando contemporaneamente il collegamento delle condotte pneumatiche e dei cavi a fibra ottica che trasmettono le informazioni. \nGli ambienti interni differiscono notevolmente da quelli della precedente serie ICE 1, sono infatti ad ambiente unico; il comfort \u00e8 assicurato dalla sospensione pneumatica delle casse.\nSono stati rinnovati il sistema informatico, l'equipaggiamento pneumatico e le installazioni elettriche. Questi convogli sono in grado di viaggiare alla velocit\u00e0 massima di 280\u00a0km/h"}
{"id": "1734490", "revid": "123486297", "url": "https://it.wikipedia.org/wiki?curid=1734490", "title": "Where Do Broken Hearts Go", "text": "Where Do Broken Hearts Go \u00e8 il quarto singolo di Whitney Houston's ad essere estratto dal suo secondo album \"Whitney\". Il brano \u00e8 stato scritto da Frank Wildhorn e Chuck Jackson. Il singolo \u00e8 stato il settimo numero uno consecutivo nella Billboard Hot 100. Del brano ne \u00e8 stata registrata anche una cover dai Me First and the Gimme Gimmes per il loro album del 2003 \"Take a Break\"."}
{"id": "1734495", "revid": "287204", "url": "https://it.wikipedia.org/wiki?curid=1734495", "title": "Jen\u0151 Buz\u00e1nszky", "text": "Fece parte della Grande Ungheria (l'Aranycsapat) con Pusk\u00e1s, Bozsik e Hidegkuti. L'unico membro del leggendario team a non giocare per uno dei grandi club di Budapest.\nCaratteristiche tecniche.\nTerzino destro corretto si mise in luce per la sua affidabilit\u00e0 e la capacit\u00e0 di difendere ma anche di \"fluidificare\" lungo tutta la fascia per sostenere gli attacchi della propria squadra.\nIl 12 novembre 1950 debutt\u00f2 con la propria nazionale nel pareggio 1-1 con la Bulgaria.\nSi ritir\u00f2 dieci anni dopo.\nGioc\u00f2 274 partite ufficiali e nel 1996 divenne presidente della Magyar Labdarug\u00f3 Sz\u00f6vets\u00e9g.\nDopo la morte di Ottmar Walter, avvenuta nel 2013, era diventato il pi\u00f9 anziano ex-calciatore ancora in vita tra quelli che hanno disputato una finale mondiale."}
{"id": "1734497", "revid": "92723", "url": "https://it.wikipedia.org/wiki?curid=1734497", "title": "Volodymyr Bezsonov", "text": "Dopo un solo anno a Charkiv, la Dinamo Kiev di Lobanovs'kyj decide di acquistare Bezsonov. Diviene una pedina cardine di Lobanovs'kyj che lo schiera titolare sia nel club di Kiev sia nella Nazionale sovietica, dove gioca 79 incontri, 3 Mondiali (1982, 1986 e 1990), ottiene un bronzo ai giochi olimpici del 1980 e arriva in finale all'Europeo 1988, il tutto dopo aver vinto un oro ai Mondiali Under-20 del 1977, dov'\u00e8 votato miglior giocatore del torneo, divenendo uno dei simboli della Nazionale sovietica.\nVotato miglior calciatore dell'anno in Ucraina nel 1989, a Kiev conquista 14 titoli nazionali e la Coppa delle Coppe 1985-1986, prima di andare in Israele nel 1990, dove coglie altri due titoli nazionali prima di ritirarsi. Da allenatore, ha guidato Arsenal Kiev, Turkmenistan, Zorja, Charkiv ed \u00e8 stato tecnico del Dnipro Dnipropetrovs'k fino dal 2008 al 2010.\nBiografia.\nSua figlia Hanna, avuta con Viktoria Serich, ex ginnasta campionessa del mondo, \u00e8 anch'ella una campionessa di ginnastica ritmica.\nCaratteristiche tecniche.\nTerzino destro, spesso con compiti di marcatura, nonostante il ruolo di terzino, negli ultimi anni di carriera \u00e8 andato diverse volte a segno. Preparato anche dal punto di vista fisico, Valeri Lobanovski l'ha provato anche come centrocampista senza troppo successo.\nCarriera.\nNazionale.\nDurante l'Europeo del 1988 subisce uno stiramento alla gamba destra, saltando sia gli allenamenti che le partite del torneo dopo l'infortunio, avvenuto il 25 giugno."}
{"id": "1734503", "revid": "767487", "url": "https://it.wikipedia.org/wiki?curid=1734503", "title": "Love Will Save the Day", "text": "\"Love Will Save the Day\" \u00e8 il quinto ed ultimo singolo di Whitney Houston ad essere estratto dal suo secondo album \"Whitney\" nel 1988. \"Love Will Save the Day\" \u00e8 il brano pi\u00f9 veloce dell'album \"Whitney\". Prodotto da Jellybean Benitez (che aveva scritto e prodotto brani per Madonna), la canzone interruppe la serie di singoli al numero uno della Houston, fermandosi \"soltanto\" alla posizione numero 9 della Billboard Hot 100."}
{"id": "1734504", "revid": "729019", "url": "https://it.wikipedia.org/wiki?curid=1734504", "title": "Forte Montecchio Nord", "text": "Il Forte Montecchio Nord o, per esteso, Forte \"Aldo Lusardi\" al Montecchio Nord di Colico, \u00e8 un'opera fortificata non pi\u00f9 in uso a scopi militari, musealizzata a partire dal 2009. Il Forte fu realizzato sull'altura situata a nord-est della stazione ferroviaria di Colico chiamata Montecchio Nord, una delle quattro colline rocciose che, poste alle pendici settentrionali del monte Legnone, dominano l'Alto Lario e lo sbocco dell'Adda nel lago di Como.\nPosizionato strategicamente a controllo degli sbocchi delle valli che avrebbero permesso l'accesso alla Lombardia da parte di eventuali invasori svizzeri dalla Valchiavenna e austriaci dalla Valtellina, Il forte fu edificato tra il 1912 e il 1914, nell'ambito della Frontiera Nord, il sistema difensivo italiano verso la Svizzera impropriamente noto come \"Linea Cadorna\", con la funzione di sbarrare l'accesso settentrionale al lago di Como, una delle pi\u00f9 importanti porte d'accesso a Milano ed alla Pianura padana, in corrispondenza della confluenza di Valtellina e Valchiavenna, interrompendo contemporaneamente, in un unico punto, le direttrici dello Spluga, del Maloja, del Bernina, dello Stelvio e, attraverso l'Aprica e del Tonale.\nFino al 1918 il passo dello Stelvio, situato all'estremit\u00e0 orientale della Valtellina, segn\u00f2 la linea di confine tra Italia e Austria-Ungheria, e fin da inizio secolo si temeva una possibile invasione austro-ungarica proprio in quella zona. Per quanto riguarda la Valchiavenna, la Confederazione Elvetica, pur mantenendo sempre la sua neutralit\u00e0, costrinse i vertici militari italiani a non sottovalutare una possibile alleanza svizzera con i nemici dell'Italia o un semplice tacito consenso per il transito di un esercito.\nSin dal momento della sua costruzione il Forte assunse il nome del Montecchio Nord, il rilievo su cui fu edificato. In seguito, nel 1939, il Forte fu dedicato, come era in uso comune in quel periodo, alla medaglia d'oro al valor militare Aldo Lusardi, caduto il 5 novembre 1935 durante uno scontro a fuoco nei pressi della localit\u00e0 etiope di Addi Gundi, mentre col suo plotone si dirigeva a Macall\u00e8, durante le operazioni militari italiane nell'ambito della campagna d'Etiopia.\nLa costruzione del forte.\nSituazione politico-militare.\nNell'ottica di garantire la massima sicurezza possibile al suo territorio, lo Stato maggiore italiano fin dalla nascita del Regno, decise di fortificare i confini italo-elvetici e successivamente anche italo-austriaci, con una serie di fortificazioni munite di batterie per bloccare eventuali tentativi di invasione.\nNonostante l'alleanza italiana con Germania e Austria del 1882, i rapporti tra queste tre nazioni si deteriorarono rapidamente, e, a seguito del riavvicinamento tra Italia e Francia, i lavori di fortificazione dei confini elvetici divennero di primaria importanza. Il pericolo che la Svizzera rappresentasse una via d'accesso per un'invasione tedesca o austriaca del nord Italia era decisamente forte, e venne dato il via a poderosi interventi che interessarono il territorio Lariano e la Valtellina.\nTutto fu predisposto per fermare un eventuale tentativo di invasione che avrebbe potuto portare gli ex-alleati a scegliere di passare attraverso la Svizzera, il passo del Tonale o quello dello Stelvio. Alla fine i timori si dimostrarono infondati; la Svizzera rimase neutrale per tutto il conflitto, il passo del Tonale non fu mai in pericolo e anche se lo Stelvio fu teatro di violenti scontri, l'Austria non tent\u00f2 mai un attacco definitivo in quel passo.\nL'inizio dei lavori.\nI progetti per la costruzione di una linea difensiva nel settore di confine elvetico si alternarono e susseguirono sin da fine '800 a causa dei seri problemi di bilancio che affliggevano il Regno. Questi problemi comportarono un vistoso calo dei finanziamenti alle forze armate tra il 1897 e il 1906 per poi avere una logica risalita tra il 1907 e il 1912 quando l'aria di guerra iniziava a farsi sentire in Europa. Ma la vera svolta nella realizzazione di una possente linea difensiva al confine svizzero si ebbe con la legge del 23 giugno 1912.\nCon questa legge partirono realmente i lavori per la realizzazione del sistema difensivo italiano alla Frontiera Nord verso la Svizzera che fino ad allora aveva vissuto pi\u00f9 che altro delle prove generali. Con la legge 710 pubblicata sulla Gazzetta Ufficiale del 10 luglio 1912 venne:\nCos\u00ec dopo alcuni studi eseguiti dalle autorit\u00e0 militari, il 18 aprile 1911 lo stato maggiore affid\u00f2 i lavori alla Direzione Lavori Genio Militare Milano, che si preoccup\u00f2 inizialmente di allestire lo sbarramento Mera-Adda con la costruzione del forte Montecchio.\nIl forte venne costruito in poco pi\u00f9 di un anno, e anche se fin dal 1871 si prevedeva di costruire un nuovo forte sulla sommit\u00e0 del Montecchio per sostituire il vecchio e distrutto forte di Fuentes, i lavori non presero mai concretamente il via, e nel 1882 il Comitato di Stato Maggiore Generale si espresse decisamente contro la costruzione dell'opera proposta ritenendo poco probabile una violazione da parte austriaca del territorio svizzero, anche se da parte tedesca un'invasione era facilmente prevedibile.\nSi giunge cos\u00ec al 1901 quando il Ministro della guerra progett\u00f2 la realizzazione di alcune batterie in barbetta. Due formate da quattro pezzi da 149G e protette da un parapetto in cemento da piazzare a Fuentes mentre una terza con due cannoni da 57\u00a0mm e uno da 120\u00a0mm da mimetizzare in una caverna della penisola di Piona.\nLe incertezze sulla posizione militare italiana e quindi l'individuazione di un nemico in un periodo di grossi movimenti diplomatici fece ritardare gli interventi fino alla sospensione dei lavori.\nPi\u00f9 volte la realizzazione di queste opere sembr\u00f2 vicina, ma solo nel 1911 lo Stato Maggiore si pronunci\u00f2 sulla linea di operazione Mera-Adda. Oltre a varie opere accessorie si prevedeva la realizzazione di un'opera sul Montecchio sud che sarebbe stata armata con cannoni da 149S installati in pozzi protetti da copertura metallica, la cui direttrice di fuoco sarebbe stata verso la sponda occidentale del lago di Como in direzione Domaso.\nAltri quattro pezzi sarebbero stati piazzati a Piona per dare appoggio al Montecchio e controllare le interruzioni stradali, mentre restavano le postazioni al Fuentes che avrebbero dovuto dare copertura al Montecchio.\nNel mese di giugno 1911 per\u00f2 alcuni membri dello Stato Maggiore, dopo aver effettuato delle ispezioni in prossimit\u00e0 della frontiera svizzera, decretarono di dover costruire il forte sul Montecchio nord.\nI finanziamenti iniziali furono di 750.000 lire, attinti dalla legge 710, e l'ordine di esecuzione dei lavori risale all'8 aprile 1913, basati sui progetti esecutivi redatti dalla Direzione lavori del Genio Militare di Milano. Grazie ai parziali lavori degli anni precedenti, al 1913 la strada di accesso alla collina e i ricoveri per la truppa erano gi\u00e0 quasi ultimati, cosicch\u00e9 nel dicembre dello stesso anno le strade di accesso e gli alloggi furono completati.\nAllo scoppio del primo conflitto mondiale i lavori, bench\u00e9 procedessero a forte velocit\u00e0, erano ancora in corso, ma l'inizio della guerra diede un ulteriore impulso al loro completamento, tanto che il 6 dicembre 1914 il forte Montecchio nord risultava armato e operativo.\nVennero approntate anche diverse opere nel territorio circostante; una batteria da 75\u00a0mm piazzata al di sotto del castello di Vezio sopra Varenna che avrebbe dovuto battere la zona sottostante e la riva occidentale del lago di Como, e vennero predisposte diverse postazioni su monte Legnone e Legnoncino.\nL'alto Comando italiano decise di spostare i cannoni in luoghi pi\u00f9 protetti e difficilmente identificabili dai nemici, cos\u00ec, come in molti altri forti, nel luglio del 1915 l'armamento del Montecchio venne smantellato. Solo nel marzo del 1918 Badoglio, ritenendo imminente una calata da parte dell'esercito austriaco, ordin\u00f2 di riarmare tra gravi difficolt\u00e0 logistiche il forte.\nFunzione strategica.\nNei secoli Colico ha avuto un ruolo di primaria importanza per la difesa del territorio, \u00e8 stata una sorta di porta d'accesso sempre ben custodita. Esempio storico di questo ruolo \u00e8 ben chiaro osservando il forte di Fuentes, realizzato nel 1603 con lo scopo di controllare le incursioni dei Grigioni dalla Valchiavenna.\nIl principio di forte Montecchio, bench\u00e9 costruito 300 anni dopo, \u00e8 il medesimo del Fuentes: lo sbarramento della porta che avrebbe consentito l'accesso al resto della penisola, infatti appena oltrepassata Colico, bastava giungere a Lecco per poi trovare una \"lunga discesa\" sino al fiume Po.\nLa linea difensiva in questo settore, inserita nell'Occupazione Avanzata Frontiera Nord, era ideata per bloccare le due principali vie d'accesso, la Valtellina e la Valchiavenna. Dalla Valtellina si temeva un'invasione austriaca attraverso il passo dello Stelvio che all'epoca rappresentava la linea di confine tra Italia e Austria, mentre la Valchiavenna era considerata una minaccia in quanto si temeva che, sia le truppe austriache che tedesche, potessero scendere attraverso la Svizzera per entrare in Italia.\nIl forte Montecchio controllava entrambi gli accessi, e l'area sotto controllo del Comando della Fortezza di Colico era ben definita dalla circolare datata 6 giugno 1915 a firma del comandante del forte, tenente colonnello Bonalti: \u00abIn seguito ad ordine del Ministero della Guerra, la Fortezza di Colico \u00e8 dichiarata in istato di resistenza. La zona di territorio compresa in detta dichiarazione \u00e8 cos\u00ec delimitata: Monte Legnone - Monte La Tagliata - Monte Pilatone - Talamona - culmine di Dazio - Monte Spluga - Verceia - Monte Berlinghera - Pizzo Sasso Canale - costone di Pizzo Rabbi - linea di confine Pizzo Martello - passo di San Jorio - pizzo di Gino - Monte Bregagno - Rezzonico - Dervio - Sueglio - Monte Legnone.Salvo nuove disposizioni, nessuna variazione \u00e8 necessaria al normale funzionamento delle autorit\u00e0 civili e politiche nel territorio della Fortezza\u00bb\nNonostante sia stata una linea di grande resistenza, il caposaldo di Colico rappresentava anche l'ultima barriera verso la penisola. Se un attacco nemico in forze fosse riuscito a sfondare e penetrare nel territorio italiano superando anche le postazioni di interruzione stradale, l'invasore si sarebbe trovato innanzitutto rallentato nello slancio dalla distruzione delle vie di comunicazione preventivamente minate. Ci\u00f2 avrebbe consentito alle truppe italiane di potersi attestare sulle posizioni della Frontiera Nord del settore Mera-Adda, e utilizzare i forti di Colico per bombardare strade e ferrovie, bloccando di fatto l'invasore sulle posizioni prese grazie alla sorpresa dell'attacco.\nStruttura.\nForte Montecchio \u00e8 posizionato a 275\u00a0metri s.l.m. a nord di Colico. La struttura \u00e8 formata da due blocchi distinti: il piano dove si trovano le quattro artiglierie, e il ricovero destinato agli alloggi della truppa. I due blocchi sono collegati da un camminamento coperto di circa 140\u00a0m di lunghezza.\nL'area destinata al ricovero si trova nella parte pi\u00f9 bassa del forte a 258\u00a0m s.l.m.; in questo spazio, ricavato grazie al parziale sbancamento di una parte della collina, trovava posto la camerata destinata alla truppa, un unico locale riscaldato in grado di ospitare circa 40 uomini e altrettante brandine e armadietti per gli effetti personali.\nIl ricovero.\nLa seconda frazione della struttura \u00e8 divisa in quattro diversi locali: il primo fu originariamente destinato alla fureria, mentre nel secondo trovava posto il locale comando con una mappa murale rappresentante il territorio interessato da eventuali operazioni militari nel settore del forte (anche se per un periodo il locale divenne allo stesso tempo l'alloggio degli ufficiali). Il terzo locale venne utilizzato come infermeria e in seguito come alloggio dei comandanti del forte, dove trovava posto una pompa per l'acqua potabile che sarebbe servita per l'infermeria ma anche per gli ufficiali che potevano avere questo servizio in camera. Il quarto locale fu invece utilizzato come armeria come dimostra la rastrelliera ancora presente.\nTutta questa struttura \u00e8 fortificata con spessi muri di calcestruzzo armato e pietra che variano tra 1,50\u00a0m ai 2\u00a0m di spessore; inoltre i lati nord, est e ovest sono protetti dalla collina stessa in cui la struttura si incastra. Queste pareti furono realizzate per resistere a colpi diretti di artiglieria di medio calibro.\nIl lato est del ricovero \u00e8 appoggiato alla roccia con il tetto e con le fondamenta, ma su tutta la parete \u00e8 presente un'intercapedine a vista di circa 70\u00a0cm, realizzata per controllare l'umidit\u00e0 dell'ambiente. Tutta la struttura \u00e8 realizzata in modo tale da controllare il livello di umidit\u00e0 e mantenere i locali asciutti; in ogni locale \u00e8 presente una grata incassata nel muro per il circolo dell'aria tra gli ambienti, mentre sul tetto vi \u00e8 una serie di camini con la medesima funzione.\nAntistante il ricovero \u00e8 presente una struttura non fortificata su un solo piano dove trovavano spazio la cucina, alcuni magazzini e ripostigli utilizzati con gli scopi pi\u00f9 diversi, i bagni per la truppa e quelli per gli ufficiali. Di fronte alle cucine \u00e8 inoltre ancora presente l'originale pompa per l'acqua a depressione.\nAd ovest del ricovero \u00e8 poi presente un ampio piazzale utilizzato come campo da calcio e svago, ancora oggi \u00e8 possibile vedere il campo da bocce utilizzato dalla guarnigione, ma negli anni cinquanta quando il forte era utilizzato solo come polveriera, sul campo \u00e8 stato posizionata una rastrelliera metallica per le bocchette antincendio. Sempre in questo ampio piazzale trovava posto il ricovero dei muli o dei cavalli, ricovero che successivamente divenne deposito per la legna.\nIl camminamento coperto.\nIl ricovero \u00e8 collegato alla batteria attraverso un camminamento coperto fortificato, con uno spessore di 150\u00a0cm di cemento armato sul lato ovest e appoggiato alla montagna sul lato est. Il camminamento ha un'ampiezza di 250\u00a0cm e un'altezza di 3\u00a0m mentre la volta superiore ha uno spessore di circa 1,20\u00a0m ed \u00e8 realizzata con pietre irregolari di granito.\nNelle mura del camminamento sono state realizzate dieci feritoie in granito lavorato a bocca di lupo, che permettono un ampio raggio per il tiro offrendo al nemico un bersaglio ridotto.\nQueste feritoie erano inoltre protette da piastre metalliche con due spiragli che permettevano il tiro al fucile, piastre che potevano anche essere abbattute dall'interno verso l'esterno per posizionare mitragliatrici o gettare ordigni esplosivi. Per la difesa ravvicinata il forte era dotato di quattro mitragliatrici Perino Mod. 1908. Queste armi il 1\u00ba agosto 1915 furono rimosse, su ordine del gen. Luigi Cadorna e destinate a formare delle sezioni campali.\nProseguendo lungo il camminamento, circa a met\u00e0, ci si imbatte sulla destra in un secondo corridoio interamente scavato nella roccia in direzione est, in cui trova spazio la polveriera costituita da una serie di sei riservette dove venivano depositati gli esplosivi.\nContinuando il camminamento principale sulla sinistra si trovano due stanzine non fortificate appoggiate al camminamento. Il primo di questi spazi serviva per armare i petardi d'innesco o cannelli, mentre nel secondo venivano armati i proietti. Le mura esterne (quelle non appoggiate al camminamento), non erano fortificate per permettere a eventuali esplosioni accidentali durante le operazioni di innesco di sfociare al di fuori del camminamento fortificato, evitando in questo modo dei danni alla struttura e al personale che si trovasse nelle vicinanze. Verso la conclusione, il camminamento vira due volte, prima a destra poi a sinistra dove ci si trova dinnanzi al lavatoio per la truppa; una vasca in pietra, con una pompa a depressione e una cisterna d'acqua in legno rivestita internamente in stagno appesa al muro.\nLa polveriera.\nAccessibile dal camminamento coperto, la polveriera del forte \u00e8 interamente ricavata all'interno della montagna, ed \u00e8 formata da un lungo corridoio sui lati del quale sono ricavate sei riservette.\nTutto il corridoio della polveriera \u00e8 ricoperto da un sistema di deumidificazione per mantenere il pi\u00f9 asciutto e fresco possibile l'ambiente in cui venivano conservate le polveri da sparo.\nQuesto sistema \u00e8 realizzato tramite una lamiera zincata collocata su tutto il soffitto della polveriera di cui segue i movimenti, le curvature e le volte. La lamiera \u00e8 posta ad alcuni centimetri dalle pareti permettendo il passaggio di aria nello spazio vuoto ottenuto, in modo tale che la stessa aria raffreddi la lamiera che a sua volta permette la condensazione dell'umidit\u00e0 presente nell'aria. Le gocce che si venivano a formare, erano poi incanalate in apposite grondaie che portavano a terra dove due scanalature ai lati del pavimento del corridoio permettevano il defluire dell'acqua lungo il corridoio fino ad appositi tombini collegati all'esterno.\nLe sei riservette sono posizionate in modo alternato lungo il corridoio, in modo tale da non avere due ingressi di fronte all'altro come precauzione per eventuali esplosioni. La prima riservetta che si incontra sulla sinistra \u00e8 la pi\u00f9 piccola e veniva usata per il deposito dei petardi d'innesco o cannelli. Le altre riservette sono di maggiori dimensioni (da 16 a 30\u00a0m\u00b2) ma strutturalmente identiche alla prima.\nIl pavimento dei sei ambienti \u00e8 in legno con chiodatura in bronzo per evitare scintille ed \u00e8 sopraelevato dal suolo di circa 30\u00a0cm in modo tale da creare un'intercapedine d'aria che garantisse il ricircolo d'aria.\nL'edificio batteria.\nQuesta parte del forte sovrasta il piazzale interno circondato da alte mura e controllato da una serie di feritoie per il tiro incrociato per proteggere l'accesso all'edificio. Per accedervi \u00e8 necessario arrivare alla fine del camminamento di collegamento, si entra definitivamente nell'edificio a due piani comprendente le quattro artiglierie del forte Montecchio. Inizialmente ci si imbatte subito in tre grandi depositi interamente scavati nella roccia utilizzati come depositi per le ogive e le cartucce. Sempre in questa porzione di edificio si trovano tre montacarichi mossi da argani manuali per trasportare al piano superiore gli ordigni per le artiglierie.\nDa questo spazio, tramite una scalinata, si sale nel corridoio batteria lungo 60\u00a0m e largo tre. Lungo questo corridoio si trovano due uscite, una all'inizio ed una alla fine, quattro uscite posizionate dinanzi alle quattro scale di accesso alle torrette corazzate che ospitano le artiglierie e le cinque riservette per la preparazione delle cariche di lancio e le quattro scale di accesso alle quattro torrette girevoli.\nI questa parte dell'edificio si trovano anche i locali per i bagni della truppa e degli ufficiali, oltre che un ampio magazzino utilizzato per stipare per le attrezzature necessarie alle artiglierie.\nDi fronte alla scala di accesso al corridoio batteria, si trova anche la sala comando con annessa torretta d'osservazione per il puntamento e gli interfono per le comunicazioni con le riservette.\nNel piano sottostante erano dislocati i locali per i generatori, le batterie stazionarie e il motore principale d'aspirazione dei fumi, che metteva in modo il complesso meccanismo di aerazione.\nDall'esterno, il tetto dell'edificio \u00e8 sovrastato dai quattro pezzi da 149/35 S. e sulla loro sinistra \u00e8 visibile anche la cupola osservatorio retrattile, una piccola garitta per la sentinella e un punto trigonometrico collocato al di sopra di un piccolo pilastro di cemento, queste ultime due strutture furono per\u00f2 realizzate nel 1939.\nLe artiglierie.\nI quattro cannoni di forte Montecchio, due di costruzione Schneider e due di costruzione italiana su licenza francese, sono gli unici pezzi del genere in Italia piazzati in installazioni girevoli ancora funzionanti. I cannoni sono posizionati in cupole in grado di ruotare a 360\u00b0, con un alzo che va da -8\u00b0 a +42\u00b0; il blocco cupola ha un peso di 99.830\u00a0kg, mentre la sola canna pesa 3.800\u00a0kg. Ogni cannone poteva utilizzare proietti di tipo diverso: shrapnel da 52\u00a0kg, in grado di raggiungere obiettivi posti a 11.6\u00a0km, granate tipo 149 S, pesanti 42\u00a0kg, che arrivavano fino a 12.1\u00a0km, oppure pi\u00f9 leggere ma con portata decisamente superiore, le granate monoblocco da 37\u00a0kg capaci di raggiungere la distanza di 14.2\u00a0km.\nLa cupola Schneider ruota su un'apposita rotaia grazie a 40 rulli di bronzo, e tutto il perimetro interno della cupola, proprio alla base dei rulli, \u00e8 percorso da una scala graduata per la direzione del tiro. La cupola \u00e8 formata da due segmenti in acciaio dello spessore di 14\u00a0cm, cementati nella parte esterna e temprati nella parte interna con sottocorazza formata da due lamiere sovrapposte di 12\u00a0mm ciascuna. Il blocco \u00e8 composto da due piastre saldate fra loro, una anteriore dal peso di 12.700\u00a0kg e una posteriore da 13.000\u00a0kg dove \u00e8 presente uno sportello apribile che per\u00f2 non ha nessuna funzione in quanto predisposto per l'uso sulle navi. Queste cupole furono realizzate per resistere ad un tiro diretto, anche se per\u00f2 gli obici da assedio di cui era ben munito l'esercito austro-ungarico potevano colpire le strutture di questo tipo dall'alto e non da lato, con effetti devastanti; le cupole, realizzate con bassi profili per deviare i proietti in arrivo con angoli d'incidenza intorno ai 30\u00b0, non erano progettate per resistere al tiro di obici e mortai, che di norma avevano un angolo di caduta superiore ai 45\u00b0, quindi devastante per le cupole di questo tipo.\nI generatori.\nLa sala dei generatori, dove veniva prodotta l'energia elettrica necessaria al funzionamento degli impianti di aspirazione e di illuminazione, \u00e8 il cuore del forte. Erano presenti due differenti motori che, alimentati da un olio combustibile simile alla benzina, producevano l'energia elettrica utile al funzionamento degli apparati elettrici e parzialmente accumulata su batterie stazionarie che fornivano l'energia utile alle apparecchiature.\nTutti gli interruttori a coltello sono posizionati su quadri elettrici in marmo realizzati dalla \"Ercole Marelli &amp; C. - Milano\", mentre l'impianto di aspirazione dei fumi era composto da sei motori tutti realizzati dalla \"AEG Thomson-Houston Societ\u00e0 Italiana di Elettricit\u00e0\", che permettevano di aspirare i fumi prodotti dai cannoni e in tutto il corridoio della batteria, nella sala comando, nelle cinque riservette per la preparazione delle cariche, nei bagni posti nel corridoio batteria e nei depositi delle ogive e delle cartucce a pian terreno.\nI fumi aspirati non venivano espulsi nella parte superiore del forte, ma incanalati dal motore principale in un cunicolo sotterraneo che portava i fumi a percorrere circa 50\u00a0m passando sotto il cortile interno del forte e i magazzini, per scaricarli all'esterno delle mura nella boscaglia che circondava il forte. Questa dispersione dei fumi garantiva la sicurezza del forte, infatti se i fumi fossero stati scaricati in alto, il nemico avrebbe avuto gioco facile nell'individuare il forte, consentendo tiri precisi sulla struttura. Un altro stratagemma, utilizzato per diminuire l'individuazione del forte, fu l'uso di una sorta di convertitore catalitico che depurava il fumo denso e scuro di scarico dei motori tramite una cisterna d'acqua, facendolo diventare bianco, freddo e difficile da individuare.\nLe azioni di guerra al Montecchio.\nDurante la prima guerra mondiale, nonostante l'importante posizione strategica, il forte non fu mai coinvolto in azioni di guerra e la guarnigione del forte (circa 30-40 uomini) composta soprattutto da artiglieri, non fu mai chiamata in azione. Negli anni '30 la struttura venne sempre affidata a un reparto di artiglieri del 4\u00ba Reggimento di artiglieria, e l'unico episodio di rilievo che si ebbe prima dello scoppio della seconda guerra mondiale, fu la cattura di due spie francesi nel 1938, bloccate dalle guardie in prossimit\u00e0 della struttura. Le due presunte spie furono arrestate dai carabinieri che ne verificarono l'identit\u00e0, constatando come in realt\u00e0 fossero due semplici turisti che si erano smarriti. Nel 1939 il controllo del forte pass\u00f2 al 40\u00ba Gruppo artiglieria del 12\u00ba settore della Guardia alla frontiera, dove gli artiglieri utilizzarono il forte per l'addestramento.\nLa seconda guerra mondiale.\nAllo scoppio della guerra il forte fu ancora utilizzato per l'esercitazione e l'addestramento della guarnigione, ma nonostante il duro esercizio, la tranquillit\u00e0 del settore concesse anche diversi momenti di svago, tanto che nel 1940 molti dei militari del forte furono scritturati come comparse nel film \"I promessi sposi\" di Mario Camerini.\nL'8 settembre 1943.\nAll'interno del forte la vita prosegu\u00ec tranquilla fino al settembre 1943, quando dopo l'armistizio e la resa dell'Italia agli Alleati, un reparto tedesco entr\u00f2 all'interno della struttura con l'intento iniziale di deportare la guarnigione in Germania. Ci\u00f2 non avvenne, e gli artiglieri furono riportati al forte per continuare il presidio.\nSuccessivamente, con la costituzione della Repubblica Sociale Italiana, il forte si trov\u00f2 in un territorio al centro dei combattimenti. I bombardamenti Alleati si moltiplicarono, anche se il forte non fu mai oggetto dell'attenzione dei bombardieri che prenderanno di mira molte zone limitrofe come la vicina stazione ferroviaria di Colico, il cui centro venne sfollato.\nIn questo periodo non vi fu mai un attacco al forte da parte dei partigiani, anzi, fu utilizzato come base operativa per oltre un centinaio di militari italo-tedeschi in funzione antipartigiana.\nLa liberazione del forte.\nCon la nascita della RSI a Colico venne costituito il \"Comitato d'azione antifascista di liberazione nazionale di Colico\", che stil\u00f2 un programma contenente le linee guida del gruppo colichese. Sul finire del 1944, quando l'attivit\u00e0 partigiana si era fatta intensa ed estesa su tutto l'Alto Lario, a forte Montecchio fu inviato il tenente della RSI Alberto Orio per controllare la situazione: questi scopr\u00ec un complotto di alcuni militari della guarnigione per far cadere il forte nelle mani dei partigiani; sei militari accusati di alto tradimento furono condannati a morte e trasferiti a Como dove, dopo un secondo processo, la sentenza fu confermata per il 25 aprile 1945. Il giorno prestabilito per\u00f2 ci fu l'insurrezione generale e i sei si salvarono.\nDurante l'ultimo periodo della guerra si fece largo l'idea di utilizzare il forte come ultimo baluardo della resistenza fascista come parte del Ridotto Alpino Repubblicano in cui gli ultimi reparti della RSI si sarebbero asserragliati per fermare l'avanzata Alleata in Italia, sfruttando anche le posizioni della Frontiera Nord.\nIl 20 aprile 1945 il forte pass\u00f2 sotto il comando di un maresciallo tedesco, ma gli eventi precipitarono rapidamente; i tedeschi il 26 piazzarono due mitragliatrici in direzione dell'abitato contro un'eventuale insurrezione e avrebbero potuto puntare le artiglierie contro il centro di Colico oltre che contro il territorio circostante. Un tentativo di far arrendere la guarnigione ci fu gi\u00e0 il giorno 25 per mano del parroco di Colico, ma senza risultato. Cos\u00ec il 26 fu lanciato un attacco da parte di soldati italiani alle postazioni delle mitragliatrici, che provoc\u00f2 la morte di un soldato tedesco; i pochi soldati italiani prigionieri dei tedeschi all'interno del forte riuscirono a catturare alcuni soldati nemici, e dopo una breve battaglia convinsero il maresciallo della Wehrmacht e il resto della guarnigione ad arrendersi. Una delegazione del Comitato di Liberazione Nazionale quindi si incaric\u00f2 di occuparsi del forte: i prigionieri tedeschi furono inviati presso il collegio del Sacro Cuore, mentre i soldati italiani che parteciparono alla rivolta lasciarono la struttura in abiti civili facendo sparire ogni traccia della loro permanenza al forte.\nL'autocolonna Mussolini.\nIl 27 aprile un'autocolonna italo-tedesca che scortava Mussolini e altri fascisti fu fermata da un'unit\u00e0 partigiana nei pressi di Dongo, dove i tedeschi consegnarono il Duce, Clara Petacci e gli altri gerarchi fascisti presenti, ottenendo cos\u00ec il via libera per allontanarsi dalla zona. Nonostante la colonna tedesca al comando del capitano Hans Fallmeyer si fosse liberata di quell'enorme fardello, fu nuovamente fermata a Colico quando sotto la minaccia dei cannoni del forte Montecchio dovette interrompere la propria marcia. Dopo aver avvistato la colonna, il nuovo comandante del forte Battista Canclini chiese il permesso al CLN di Colico di aprire il fuoco: nonostante le carte di tiro fossero state date alle fiamme prima della resa della guarnigione tedesca, furono sparati cinque colpi.\nAnche se nessun colpo and\u00f2 a segno, questi fecero comunque effetto e il capitano Fellmeyer, pensando di essere sotto tiro, arrest\u00f2 i mezzi in una zona protetta da alcune abitazioni; a questo punto iniziarono i contatti telefonici tra il comandante tedesco e il comando della 52\u00aa brigata Garibaldi di stanza a Morbegno. Il giorno seguente, verso le 15:00, una telefonata dal comando di Morbegno comunic\u00f2 al CLN di Colico di preparare una stanza in cui tenere un importante incontro richiedendo la presenza di un interprete tedesco. Alle 16:10 giunse presso l'albergo Isolabella di Colico un'auto con bandiera bianca da dove scese il capitano tedesco; prima di iniziare le trattative, questi volle la presenza del maresciallo tedesco preso prigioniero durante la liberazione del forte. All'arrivo di Fallmeyer iniziarono le trattative: dopo una serrata discussione, fu steso un accordo su quattro punti (tra cui il via libera per i tedeschi verso la Svizzera) e venne firmata la resa con i delegati della 52\u00aa Brigata Garibaldi e del CLN.\nGli ultimi colpi del Montecchio.\nDopo i colpi sparati contro l'autocolonna Mussolini, i cannoni del Montecchio restarono in silenzio fino al 1947, quando tornarono in azione in occasione delle solenni esequie tributate a Leopoldo Scalcini. Avvocato e tenente dell'esercito, durante la resistenza Scalcini comand\u00f2 una formazione di partigiani tra le montagne di Colico, prima di cadere il 31 dicembre 1944 per opera di una spia che inform\u00f2 i fascisti della posizione sua e di alcuni suoi uomini; questi vennero catturati e fucilati poi seppelliti a Barzio in Valsassina. Nel 1947 i corpi furono riesumati e le spoglie seppellite a Colico, dove gli furono tributati in onore venti colpi di cannone sparati verso la conca di monte Legnone. Quella fu l'ultima occasione in cui i cannoni di forte Montecchio aprirono il fuoco.\nIl forte Montecchio oggi.\nDopo la trasformazione del forte in polveriera negli anni '50 e l'aggiunta di una riservetta nella parte sommitale della collina, un sistema antincendio, un nuovo ingresso con corpo di guardia, garitta per cavalli di frisia e uno stabile d'abitazione esterno (\"casa del maresciallo\"), il forte rest\u00f2 in servizio per molti anni sino alla definitiva demilitarizzazione, avvenuta nel 1981, quando la gestione pass\u00f2 definitivamente dal demanio militare del Ministero della difesa, al demanio civile, gestito dal Ministero dell'economia e delle finanze.\nNel 1998 il Ministero delle finanze affid\u00f2 la gestione della struttura al Comune di Colico, che, dopo diversi tentativi di valorizzazione, dal 2009 lo ha a sua volta affidato al Museo della Guerra Bianca, per la sua riqualificazione nell'ambito di un ampio progetto di turismo culturale integrato condiviso con la Regione Lombardia.\nDal 2008 il Museo della Guerra Bianca in Adamello, in collaborazione con il Comune di Colico e la regione Lombardia, si \u00e8 incaricato della gestione e della tutela del complesso di forte Montecchio, anche grazie all'assistenza di soci ed enti di volontariato, con lo scopo di rendere il forte visitabile al pubblico unitamente con la vicina riserva del Pian di Spagna e del lago di Mezzola.\nIl 17 ottobre 2009, alla presenza di numerose autorit\u00e0, \u00e8 stata inaugurata a Colico la nuova gestione museale di forte Montecchio Nord."}
{"id": "1734512", "revid": "33751", "url": "https://it.wikipedia.org/wiki?curid=1734512", "title": "Fotbal Club Unirea Voluntari Urziceni", "text": "Il Fotbal Club Unirea Voluntari Urziceni, noto semplicemente come Unirea Urziceni, \u00e8 stata una societ\u00e0 calcistica rumena con sede nella citt\u00e0 di Urziceni (Ialomi\u021ba). Dal 2006 al 2011 ha militato nella Liga I, la massima serie del campionato rumeno.\nNell'estate del 2011 la squadra ha dichiarato il fallimento ed \u00e8 stata quindi esclusa da ogni competizione calcistica nazionale.\nStoria.\nNel 1954 a Urziceni venne fondata la prima squadra cittadina, la Ialomi\u021ba Urziceni, che si limitava a sfide con le squadre delle citt\u00e0 vicine come Ploie\u0219ti, Buz\u0103u o Slobozia.\nNel 1976 inizia l'attivit\u00e0 ufficiale in Divizia D e viene anche costruito lo stadio Tineretului. I primi anni sono di assestamento tra Divizia D e Divizia C e il primo contatto con il calcio professionistico avviene nel 1988 quando l'Unirea, allora in Divizia C, si qualifica per i sedicesimi di finale in Coppa di Romania, dove viene battuta dal Corvinul Hunedoara per 3-1.\nLa stagione 1988-1989 continua in modo positivo per la squadra, che si classifica seconda alle spalle del , sfiorando la promozione in Divizia B.\nLa squadra poi continua nella Divizia C fino al 2002, anno in cui viene acquistata dalla Valahorum S.A., societ\u00e0 che comincia ad investire nella squadra e inizia ampliando lo stadio a 7.000 posti tutti a sedere e rimodernando tutte le sale interne secondo gli standard UEFA. Gli investimenti della nuova propriet\u00e0 porteranno in quella stessa stagione alla promozione in Divizia B.\nIn Divizia B la squadra ha delle iniziali stagioni di ambientamento, ma nel 2006 l'Unirea Urziceni riesce a cogliere la prima storica promozione in Divizia A.\nLa prima stagione nella massima serie si conclude con l'undicesimo posto. Nell'estate 2007 entrer\u00e0 a far parte dell'organismo dirigenziale Mihai Stoica, ex general manager della Steaua Bucarest. Inoltre si registra il distacco dalla Valahorum e l'inizio della partnership con il quartiere della capitale Voluntari, prossimo a diventare comune a s\u00e9.\n\u00c8 fra il 2006 e il 2009 sotto la guida di Dan Petrescu che la societ\u00e0 viene simpaticamente chiamata \"il Chelsea rumeno\" perch\u00e9 l'esperienza dell'ex giocatore della Nazionale incide quanto al Chelsea i fondi del magnate Abramovich. \nNella stagione 2007-2008 si classifica terza, guadagnandosi cos\u00ec l'accesso alla Coppa UEFA. Disputa anche, perdendo 2-1 contro il CFR Cluj, la finale di Coppa di Romania.\nNella stagione 2008-2009 vince la Liga I per la prima volta nella sua storia ottenendo, grazie al ranking della nazione, la qualificazione alla UEFA Champions League.\nNella Champions League 2009-2010 viene sorteggiata nel girone G con Siviglia, Rangers e Stoccarda. Nella partita di esordio a Siviglia l'Unirea viene sconfitto per 2-0, mentre nella seconda giornata, in casa contro lo Stoccarda, riesce a pareggiare per 1-1 (gol di Varga). Nel terzo turno l'Unirea batte i Rangers in trasferta ad Ibrox per 4-1, ribaltando il vantaggio iniziale degli scozzesi. Positiva anche la quarta giornata: l'1-1 in casa con i Rangers arriva, insperato, negli ultimi minuti grazie ad un gran tiro di Onofra\u0219. Il concomitante pareggio del Siviglia (qualificatosi) contro lo Stoccarda mantiene l'Unirea al secondo posto nel girone a due giornate dal termine. Alla penultima giornata il club rumeno batte il Siviglia per 1-0 e nel sesto e ultimo incontro affronta al Mercedes-Benz Arena lo Stoccarda, pi\u00f9 sotto in classifica di due punti. Lo scontro diretto non arride all'Unirea, che perde per 3-1. Il terzo posto (8 punti) consente comunque ai rumeni di qualificarsi per la UEFA Europa League.\nNella Liga I 2009-2010, dopo una partenza al rallentatore, la squadra riprende la testa della classifica con 16 punti insieme al CFR Cluj, testa della classifica mantenuta fino alla fine del girone di andata, concluso con 33 punti a pari merito con CFR Cluj e Steaua Bucarest.\nIntanto, nel dicembre 2009, a conclusione dello stesso girone di andata, Dan Petrescu lascia la panchina per accettare l'offerta del Kuban' Krasnodar e viene sostituito da Ronny Levy.\nA fine campionato l'Unirea conclude secondo a 3 punti dal CFR Cluj qualificandosi di nuovo per la Champions League, questa volta per\u00f2 non direttamente alla fase a gironi bens\u00ec al terzo turno dei preliminari, dove arriva l'eliminazione per mano dello Zenit San Pietroburgo.\nAl termine della stagione 2010-2011 la squadra retrocede nella seconda divisione in virt\u00f9 del penultimo posto in classifica, e successivamente viene esclusa da ogni competizione romena per mancanza di fondi necessari all'iscrizione ai campionati professionistici.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2010-2011."}
{"id": "1734513", "revid": "115533", "url": "https://it.wikipedia.org/wiki?curid=1734513", "title": "Spirochete", "text": ""}
{"id": "1734525", "revid": "767487", "url": "https://it.wikipedia.org/wiki?curid=1734525", "title": "Michael LePond", "text": "Biografia.\nMichael LePond \u00e8 nato a Newark, New Jersey. All'et\u00e0 di 13 anni, assistette ad un concerto dei Kiss e ne fu particolarmente influenzato, specialmente dal bassista Gene Simmons. Cos\u00ec compr\u00f2 della attrezzatura di base (un basso Univox e un amplificatore da 150 watt) e prese lezioni per un anno. Inizi\u00f2 successivamente ad ascoltare altri bassisti come Geddy Lee (Rush) che ne influenzarono lo stile.\nNel 1998 incontr\u00f2 il chitarrista Michael Romeo dei Symphony X grazie ad un amico in comune e fu invitato alle audizioni dopo che il bassista originale Thomas Miller lasci\u00f2 il gruppo. Ottenne l'incarico che detiene tuttora.\nProblemi di salute.\nNel 2006 LePond annunci\u00f2 di soffrire della malattia di Crohn; la sua condizione costrinse i Symphony X a cancellare tutte le date dei concerti europei. Tramite un intervento chirurgico riusc\u00ec a controllarne gli effetti ed il 31 maggio 2006 egli : "}
{"id": "1734532", "revid": "123486302", "url": "https://it.wikipedia.org/wiki?curid=1734532", "title": "One Moment in Time", "text": "\"One Moment in Time\" \u00e8 una canzone registrata dalla cantante statunitense Whitney Houston per i Giochi olimpici del 1988 tenutisi a Seul in Corea del Sud.\nLa canzone \u00e8 stata scritta per l'album \"\", pubblicato per celebrare i giochi olimpici, ed in cui erano coinvolti altri artisti come The Four Tops, The Bee Gees, Eric Carmen ed il compositore John Williams. Il video musicale prodotto per il brano \u00e8 essenzialmente un collage di vari momenti delle precedenti olimpiadi."}
{"id": "1734535", "revid": "486946", "url": "https://it.wikipedia.org/wiki?curid=1734535", "title": "Vesa (personaggio)", "text": ""}
{"id": "1734538", "revid": "71433", "url": "https://it.wikipedia.org/wiki?curid=1734538", "title": "X-Files (film 2008)", "text": ""}
{"id": "1734541", "revid": "287204", "url": "https://it.wikipedia.org/wiki?curid=1734541", "title": "Harry Hammond Hess", "text": "Biografia.\nLaureato nel 1927 in geologia all'Universit\u00e0 Yale, dopo essersi iscritto inizialmente (1923) in ingegneria elettrica nella stessa universit\u00e0, lavor\u00f2 come geologo in Rhodesia per due anni, prima di ritornare all'Universit\u00e0 di Princeton e conseguire un dottorato con uno studio sulle peridotiti.\nDopo aver insegnato, nell'anno accademico 1932-1933, alla Rutgers University e aver svolto attivit\u00e0 di ricerca l'anno seguente al \"Carnegie Institute\" di Washington, nel 1934 fu accolto all'Universit\u00e0 di Princeton dove rimase per tutta la vita, se si eccettuano dei brevi periodi trascorsi come \"visiting professor\" in Sudafrica e in Inghilterra, all'Universit\u00e0 di Cambridge.\nDurante la II guerra mondiale Hess comand\u00f2 la \"USS Cape Johnson\", una nave da trasporto dotata di sonar, uno strumento nuovo per l'epoca che gli permise di studiare il fondale oceanico permettendogli fra l'altro la scoperta dei guyot. Terminata la guerra rimase nella Marina statunitense come ufficiale \"di riserva\", ossia disponibile in caso di emergenza, raggiungendo il grado di ammiraglio.\nL'espansione dei fondali oceanici.\nAlla fine degli anni cinquanta Hess elabor\u00f2 la teoria nota come \"\"Sea-floor spreading\" (espansione dei fondali oceanici), fatta circolare dapprima come \"preprint\" in un rapporto dell\"Office of Naval Research\" (1960) e pubblicata nel 1962 nel volume \"History of Ocean Basins\"\", la cui diffusione fu di importanza fondamentale per l'affermazione definitiva della teoria della \"Deriva dei continenti\" e che valse all'autore nel 1966 il Premio Internazionale Antonio Feltrinelli dell'Accademia dei Lincei. La teoria, confermata successivamente dalle ricerche paleomagnetiche di Matthews e Vine, venne cos\u00ec riassunta dallo stesso Hess:"}
{"id": "1734542", "revid": "6923", "url": "https://it.wikipedia.org/wiki?curid=1734542", "title": "Peugeot Bipper", "text": "Il Peugeot Bipper \u00e8 un veicolo commerciale leggero di piccole dimensioni prodotto da una joint-venture tra il gruppo PSA ed il gruppo Fiat, nello stabilimento turco Fiat della TOFA\u015e.\nIl contesto.\nIl Bipper nasce da un progetto ideato dal gruppo Fiat tra il 2005 e il 2006 e approvato da Peugeot e Citro\u00ebn che diede luce a tre piccoli multispazio, dal Fiat Fiorino terza serie vengono quindi ideati anche il Bipper e il Citro\u00ebn Nemo. I tre multispazio vengono realizzati sul pianale Small di Fiat Group Automobiles debuttato due anni prima con la Fiat Grande Punto.\nL'esigenza di questo piccolo veicolo nasce dal fatto che sia la Fiat, sia le due Case francesi del Gruppo PSA hanno visto crearsi un vuoto nella fascia bassa della loro gamma di veicoli commerciali, specialmente vista l'imminenza del lancio dei due nuovi modelli medi francesi, ossia le nuove generazioni di Berlingo e Partner, pi\u00f9 grandi, e che quindi si allontanavano in maniera decisa dalla fascia bassa.\nIl Bipper \u00e8 un furgoncino lungo 3,864 metri e con un diametro di sterzata di 9,95 metri. Esso raggiunge i 2,5 m\u00b3 di volume interno con lunghezza del vano di carico di 1,523 metri per un'altezza massima interna di 1,181 metri. La larghezza tra i passaruota \u00e8 1,046 m. Con il sedile del passeggero reclinato la capacit\u00e0 di carico raggiunge i 2,8 m\u00b3.\nLa linea non subisce variazioni rispetto alle versioni marchiate Fiat e Citro\u00ebn; un design molto semplice caratterizzato da un frontale arrotondato e un vistoso paraurti frontale in rilievo, il posteriore invece presenta una fanaleria verticale di piccole dimensioni a sfondo rosso con le classiche porte apribile ad armadio. Gli interni invece riprendono numerosi elementi dalla Fiat Grande Punto proprio perch\u00e9 il Bipper nasce sul telaio di base dell'utilitaria italiana. La plancia possiede un andamento semplice ma con molte curve, numerosi vani portaoggetti rendono l'abitacolo notevolmente flessibile e spazioso.\nLa gamma motori si compone di due propulsori: il 1.4 8 valvole \"TU3\" alimentato a benzina da 73 cavalli ed il 1.4 \"HDI\" turbodiesel common rail \"DV4\" da 68 cavalli entrambi disponibile con un cambio manuale a 5 rapporti mentre tra gli optional \u00e8 disponibile un robotizzato \"2tronic\" a 5 rapporti sequenziali, accoppiato come optional al 1.4 \"HDI\".\nVerso la fine del 2008 la Peugeot ha commercializzato il Bipper Tepee, versione monovolume, da cui si differenzia per paraurti anteriori ridisegnati, e una lunghezza totale della vettura incrementata a 3,959 metri. Il Bipper Tepee viene prodotto anche nella versione \"Outdoor\" adatta al fuoristrada \"leggero\" con sospensioni rialzate di 15 millimetri ma solo a trazione anteriore, scudi paracolpi laterali di protezione e schermo di protezione sotto il motore.\nIl 2013 si conclude invece con l'uscita di listino del motore a benzina, lasciando campo libero al 1.3 a gasolio di origine Fiat."}
{"id": "1734549", "revid": "767487", "url": "https://it.wikipedia.org/wiki?curid=1734549", "title": "Divisione No. 3 (Alberta)", "text": "La Divisione No. 3 \u00e8 una divisione censuaria dell'Alberta, Canada di 37.846 abitanti, che ha come capoluogo Fort Macleod."}
{"id": "1734550", "revid": "599013", "url": "https://it.wikipedia.org/wiki?curid=1734550", "title": "Sbarramento Malles-Glorenza", "text": "Lo sbarramento Malles-Glorenza (in tedesco Sperre Mals-Glurns) \u00e8 uno sbarramento che fa parte del \"XIII settore di copertura Venosta\", nel Vallo alpino in Alto Adige. Lo sbarramento si trova presso i paesi di Malles e Glorenza, in Alta Val Venosta, vicino al confine con l'Austria.\nStoria.\nQuesto sbarramento \u00e8 stato ideato per impedire l'invasione del nemico dal passo Resia, ma anche dalla val Monastero (ted. \"M\u00fcnstertal\"). Questo sbarramento apparteneva al \"II sistema difensivo\", ovvero era posto subito dopo lo sbarramento Passo Resia.\nQuesto sbarramento passava per: monte Cavallaccio (ted. \"Piz Chavalatsch\"), Blais d'Arunda (ted. \"Arundablais\"), Punta di Lun (ted. \"Spitzige Lun\") e Pizzo Portles. La sua costruzione fu ideata nel 1939, e prevedeva la costruzione di ben 24 opere difensive, rispettanti la \"circolare 7000\" (ovvero resistenti ai medi calibri) per un totale di 55 mitragliatrici e 15 pezzi anticarro, oltre alla costruzione di un fossato anticarro posto alle pendici nord-est del Blais d'Arunda ed il paese di Malles.\nUn nuovo progetto fu ideato nel marzo 1940, seguendo ora i dettami della \"circolare 15000\", ovvero che comprendesse solamente opere di medio-grandi dimensioni e resistenti ai grossi calibri. Questo nuovo progetto prevedeva due linee difensive:\nCon la fine del mese di marzo, il Comando di Corpo di Stato Maggiore (C.C.S.M.) studi\u00f2 un'estensione dello sbarramento, ovvero:\nCon questa nuova estensione presso i lati dello sbarramento, esso poteva contare su 55 opere; solamente 14 opere (in calcestruzzo) furono completate e in parte anche allestite, mentre le altre 31, non videro mai l'inizio dei lavori, o furono solo iniziati gli scavi delle stesse.\nAnche il fossato anticarro previsto tra le opere 3 e 9, lungo circa 1600 metri, previsto per sbarrare la valle fu realizzato solo in parte; anche le opere scavate in caverna, previste per artiglieria, delle quali 3 in installazione in casamatta su affusto a feritoia minima per cannoni da 75/27, non furono realizzate. Queste tre opere erano:\nData l'ampiezza del fondo valle, sbarrare questo era la priorit\u00e0 dei lavori. Ci\u00f2 comport\u00f2 una maggiore costruzione di opere edificate col calcestruzzo, nonostante questo fosse pi\u00f9 dispendioso rispetto a quelle in caverna.\nLe opere poste a capo gruppo erano le opere: 3, 5, 11, 12, 17, 20 e 23, mentre quella a capo dello sbarramento era l'opera 21.\nDopo la riattivazione in ambito NATO, allo sbarramento composto di 9 opere, \u00e8 stato dato il nome in codice \"Marte\".\nL'opera 6 \u00e8 stata demolita negli anni novanta. Pur trovandosi fuori dal centro paese di Malles, all'incrocio con la strada che porta al centro abitato di Clusio, l'opera \u00e8 stata rasa al suolo per far posto a un piccolo parcheggio, ma non se ne comprende il motivo (visti gli ingenti costi di demolizione), se non pensando a un grande progetto per il futuro.\nFossato anticarro.\nEra previsto un fossato anticarro che tagliava in diagonale la valle, con una lunghezza di 1600 metri. Il fossato era posizionato tra le opere 9 e 3. Partendo dall'opera 9, nei pressi del centro abitato di Schleis, il fossato sale in direzione nord est, sino all'opera 3, nei pressi di Malles.\nTabella delle opere dello sbarramento.\nLe opere 10, 17, 21, 25, erano provviste di 1 proiettore. Mentre le opere 1 e 4 avevano un lanciafiamme. A comando dello sbarramento era posta l'opera 21."}
{"id": "1734554", "revid": "2206963", "url": "https://it.wikipedia.org/wiki?curid=1734554", "title": "Divisione No. 4 (Alberta)", "text": "La Divisione No. 4 \u00e8 una divisione censuaria dell'Alberta, in Canada, di 10.600 abitanti, che ha come capoluogo Hanna."}
{"id": "1734555", "revid": "834", "url": "https://it.wikipedia.org/wiki?curid=1734555", "title": "Nikifor Krynicki", "text": ""}
{"id": "1734556", "revid": "834", "url": "https://it.wikipedia.org/wiki?curid=1734556", "title": "Epifaniusz Drowniak", "text": ""}
{"id": "1734557", "revid": "6923", "url": "https://it.wikipedia.org/wiki?curid=1734557", "title": "Bristol (auto)", "text": ""}
{"id": "1734560", "revid": "767487", "url": "https://it.wikipedia.org/wiki?curid=1734560", "title": "Divisione No. 5 (Alberta)", "text": "La Divisione No. 5 \u00e8 una divisione censuaria dell'Alberta, Canada di 51.104 abitanti, che ha come capoluogo Drumheller e Strathmore."}
{"id": "1734563", "revid": "1048993", "url": "https://it.wikipedia.org/wiki?curid=1734563", "title": "Kathleen Robertson", "text": "Biografia.\nNata in Ontario, inizia a recitare all'et\u00e0 di dieci anni. Nel 1990 partecipa alle serie TV canadese \"Maniac Mansion\", mentre nel 1992 debutta al cinema con il film \"Blown Away - Spazzato via\", seguenti lavora in diversi film per la televisione fino al 1994 quando diventa nota grazie al ruolo di Clare Arnold nella serie TV di culto \"Beverly Hills 90210\", ruolo che interpreta fino al 1997. Dopo l'esperienza in \"Beverly Hills 90210\", recita in due film dell'allora fidanzato Gregg Araki, \"Ecstasy Generation\" e \"Splendidi amori\". Nel 2001 appare nei film \"Scary Movie 2\" e \"Mi chiamo Sam\", mentre nel 2006 \u00e8 la co-protagonista del movimentato \"Last Exit\" di John Fawcett e interpreta Carol Van Ronkel in \"Hollywoodland\".\nDoppiatrici italiane.\nNelle versioni in italiano dei suoi film, Kathleen Robertson \u00e8 stata doppiata da:"}
{"id": "1734571", "revid": "247222", "url": "https://it.wikipedia.org/wiki?curid=1734571", "title": "English Rose", "text": "English Rose \u00e8 una raccolta del gruppo rock dei Fleetwood Mac, pubblicata nel gennaio del 1969."}
{"id": "1734572", "revid": "879070", "url": "https://it.wikipedia.org/wiki?curid=1734572", "title": "Vulcano Masaya", "text": "Il vulcano Masaya \u00e8 uno dei vulcani pi\u00f9 attivi del Nicaragua, costituito da un'ampia caldera larga 11 chilometri, con oltre una dozzina di bocche, circondate da pareti che raggiungono un'altezza di metri.\nFra gli animali che vivono in prossimit\u00e0 del vulcano \u00e8 possibile citare i parrocchetti del Pacifico (Forpus coelestis) e gli urub\u00f9 ( Coragyps atratus )."}
{"id": "1734580", "revid": "28592", "url": "https://it.wikipedia.org/wiki?curid=1734580", "title": "Pedagogisti", "text": ""}
{"id": "1734582", "revid": "71433", "url": "https://it.wikipedia.org/wiki?curid=1734582", "title": "Kinky Boots", "text": ""}
{"id": "1734585", "revid": "1305772", "url": "https://it.wikipedia.org/wiki?curid=1734585", "title": "Fayetteville", "text": "Fayetteville pu\u00f2 riferirsi a diverse localit\u00e0 degli Stati Uniti d'America: "}
{"id": "1734594", "revid": "3115", "url": "https://it.wikipedia.org/wiki?curid=1734594", "title": "The Last Alliance", "text": "The Last Alliance \u00e8 il quinto disco in studio della gruppo musicale gothic metal finlandese Battlelore. La registrazione dell'album, affidata a Dan Swan\u00f6, \u00e8 cominciata il 1\u00ba aprile 2008, al Sound Supreme Studios di H\u00e4meenlinna in Finlandia ed andata avanti per circa quattro settimane. L'album \u00e8 uscito il 24 settembre 2008.\nLa band ha affermato che il materiale presenta diverse novit\u00e0 ed un sound che si avvicina molto all'unione di \"Sword's Song\" e \"Evernight\".\nIl titolo fa riferimento all'Ultima Alleanza, presente nei libri de \"Il Signore degli Anelli\" di J. R. R. Tolkien.\n\u00c8 disponibile anche in una versione contenente il CD e un DVD con l'esibizione al Metal Female Voices Fest 2007 tenutosi in Belgio.\nIl disco \u00e8 stato nominato dalla webzine \"Metalstorm\" nella categoria \"Best atmospheric/symphonic metal album 2008\"."}
{"id": "1734596", "revid": "287204", "url": "https://it.wikipedia.org/wiki?curid=1734596", "title": "Razvan Ochirosii", "text": ""}
{"id": "1734599", "revid": "287204", "url": "https://it.wikipedia.org/wiki?curid=1734599", "title": "Premio Videoclip Italiano", "text": "Il Premio Videoclip Italiano (PVI) \u00e8 stato un riconoscimento assegnato annualmente ai migliori video musicali prodotti nel corso dell'anno. Era promosso in sinergia da Rockol e dalla \"Libera Universit\u00e0 di Lingue e Comunicazione\" IULM.\nStoria.\nIl premio \u00e8 nato nel 1999. Ideatore e direttore artistico era il regista Domenico Liggeri. Il premio si teneva tutti gli anni presso l'universit\u00e0 IULM di Milano, normalmente a novembre, per una durata di circa 3 giorni.\nVi era altres\u00ec una sezione Videoclip indipendenti, dedicata ad esordienti. I premi riconosciuti erano: Migliore video assoluto, Miglior regia, Miglior fotografia, Miglior montaggio, Migliore soggetto.\nLa giuria.\nI componenti della giuria sono stati (nel corso degli anni)"}
{"id": "1734613", "revid": "2187261", "url": "https://it.wikipedia.org/wiki?curid=1734613", "title": "Berio (cavallo)", "text": "Berio \u00e8 un cavallo mezzosangue, tra i pi\u00f9 vincenti nella storia recente del Palio di Siena.\nCavallo dal manto baio e di sesso castrone, \u00e8 nato il 16 febbraio 1997 a Sedini (SS) nell'allevamento di Salvatore Morrucu; il padre \u00e8 \"Approach the Bench\", la madre \"Olga XIX\".\nCarriera al Palio di Siena.\nBerio \u00e8 uno dei cavalli che fino ad oggi ha conseguito pi\u00f9 vittorie nella storia del Palio di Siena dal Novecento ad oggi, avendo vinto (montato sempre dal fantino Luigi Bruschelli detto \"Trecciolino\") ben quattro Carriere in Piazza del Campo su sei partecipazioni.\nVincitore gi\u00e0 all'esordio in piazza nell'agosto del 2002, sotto i colori della Tartuca, Berio si \u00e8 ripetuto a distanza di un anno nell'agosto 2003, questa volta correndo per il Bruco.\nL'anno d'oro di Berio \u00e8 stato per\u00f2 il 2005: prima vince il \"Palio di Provenzano\" con il Bruco, poi domina al \"Palio dell'Assunta\" con la Torre, realizzando cos\u00ec uno storico cappotto.\nGrazie alla vittoria del 2005, Berio e \"Trecciolino\" hanno regalato alla Torre la vittoria al Palio di Siena dopo ben 44 anni (ragion per cui la contrada \"nonna\" \u00e8 divenuta la Civetta, che ha poi ceduto la \"cuffia\" alla Lupa nell'agosto 2009).\nPartecipazioni al Palio di Siena.\n\"Le vittorie sono evidenziate ed indicate in neretto.\"\nRitiro dalle competizioni.\nLa commissione veterinaria del Comune di Siena ha riscontrato in Berio, all'et\u00e0 di nove anni, un'artrite alla zampa anteriore sinistra che avrebbe potuto peggiorare per le sollecitazioni dovute alla corsa. Per questo motivo l'ha dichiarato inidoneo al Palio.\nIl Comune di Siena si \u00e8 offerto di acquistare Berio per poi portarlo al \"Centro Ippico del Corpo forestale dello Stato \"Il Caggio\"\" (pensione per i cavalli che, per l'et\u00e0 avanzata o per infortunio, non possono pi\u00f9 correre il Palio)."}
{"id": "1734615", "revid": "990063", "url": "https://it.wikipedia.org/wiki?curid=1734615", "title": "Via della Vigna Nuova", "text": "Via della Vigna Nuova si trova a Firenze, tra via de' Tornabuoni e piazza Goldoni.\nStoria.\nLa strada prende il nome dalla vigna dei monaci di San Pancrazio, che venne detta \"nuova\" per distinguerla da quella \"vecchia\" dei monaci della Badia fiorentina.\nLa zona era anticamente dominata dalla famiglia Rucellai, che qui aveva il palazzo di famiglia, disegnato da Leon Battista Alberti, e una graziosa loggia rinascimentale di poco posteriore.\nAltri antichi palazzi nobiliari, sebbene non paragonabili a Palazzo Rucellai, sono, sul finire della strada, il palazzo dei Temperani e il palazzo dei Berardi.\nOggi la strada, dall'aspetto sobrio ed elegante, \u00e8 ricca di negozi e \"boutique\" di famosi stilisti, quasi un'appendice della vicina via de' Tornabuoni. "}
{"id": "1734617", "revid": "110157", "url": "https://it.wikipedia.org/wiki?curid=1734617", "title": "Serie A 1974 (calcio femminile)", "text": "La Serie A 1974 \u00e8 stata la settima edizione del campionato italiano di Serie A femminile di calcio.\nIl Falchi Astro ha conquistato il suo primo scudetto. Il titolo di capocannoniere della Serie A \u00e8 andato a Elisabetta Vignotto, calciatrice della Gamma 3 Padova, autrice di 24 gol. Il Cagliari \u00e8 stato retrocesso in Interregionale 1975. L'Assicurazioni Firs Messina \u00e8 stata esclusa alla quinta giornata di ritorno per inadempienze finanziarie, c.u. n.25. Al termine del campionato il Falchi Astro ha rinunciato al campionato di Serie A e si \u00e8 iscritto alla Serie B Toscana. Anche il Pordenone MobilGradisca ha rinunciato alla Serie A per iscriversi in Interregionale.\nStagione.\nNovit\u00e0.\nAl termine della stagione 1973 la Fiorentina Pool e l'U.P.I.M. Catania sono stati retrocessi in Serie A Interregionale 1974. Dalla Serie A Interregionale 1973 sono stati promossi il Valdobbiadene e l'Alaska Veglie, finalisti per il titolo di campione della Serie A Interregionale.\nLa Presidenza Federale con comunicato ufficiale n. 11 del 9 febbraio 1974, preso atto della rinuncia al campionato da parte del Cebora Bologna e dell'A.C.F. Roma le cancell\u00f2 dal ruolo del campionato di Serie A 1974. Successivamente, con c.u. n.15 del 21 febbraio 1974 reinser\u00ec nel ruolo di Serie A 1974 il Cebora Bologna che aveva superato una momentanea difficolt\u00e0 finanziaria.\nAvvengono i seguenti cambi di denominazione e sede:\nAvvengono inoltre le seguenti fusioni:\nFormula.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate. Le ultime due classificate retrocedono in Interregionale.\nClassifica finale.\nLegenda:\nNote:\nRisultati.\nCalendario.\nNote e recuperi:"}
{"id": "1734618", "revid": "111773811", "url": "https://it.wikipedia.org/wiki?curid=1734618", "title": "Funzione algebrica", "text": "In matematica, intuitivamente le funzioni algebriche si possono considerare come funzioni costruite attraverso un numero finito di applicazioni delle quattro operazioni dell'aritmetica, dell'elevamento a potenza e dell'estrazione della radice \"n\"-esima. Questo in prima approssimazione, perch\u00e9 le funzioni algebriche, nei casi irriducibili e per il teorema fondamentale della Teoria di Galois, non necessariamente sono espresse con radicali.\nCon pi\u00f9 precisione, si dice che una funzione \"f\" (\"x\") \u00e8 algebrica se soddisfa identicamente la relazione\ndove \"p\" (\"x\", \"y\") \u00e8 un polinomio in \"x\" e \"y\" con coefficienti interi.\nSi noti che un qualsiasi polinomio \u00e8 una funzione algebrica, poich\u00e9 i polinomi sono semplicemente le soluzioni per \"y\" dell'equazione\nPi\u00f9 in generale ogni funzione razionale \u00e8 algebrica, essendo soluzione di \nLa radice \"n\"-esima di un qualunque polinomio \u00e8 una funzione algebrica, poich\u00e9 risolve l'equazione\nLa funzione inversa di una funzione algebrica \u00e8 una funzione algebrica. Si supponga che \"y\" sia una soluzione di \nper ogni valore di \"x\", allora anche \"x\" \u00e8 una soluzione di questa equazione per ogni valore di \"y\". Infatti scambiando i ruoli di \"x\" e \"y\" e raccogliendo i termini, \nsi ottiene la funzione inversa, anch'essa algebrica, scrivendo \"x\" come funzione di \"y\".\nComunque non tutte le funzioni hanno l'inversa. Per esempio, \"y\" = \"x\"2 non ha inversa perch\u00e9 non \u00e8 iniettiva. L'inversa \u00e8 la funzione algebrica formula_7. Questo \u00e8 un esempio per capire come le funzioni algebriche, spesso, siano funzioni a pi\u00f9 valori.\nUn altro modo per capire questo punto, che diventer\u00e0 importante in seguito, \u00e8 che una funzione algebrica ha per grafico una curva algebrica.\nIl ruolo dei numeri complessi.\nDa una prospettiva algebrica, i numeri complessi sono uno strumento naturale per lo studio delle funzioni algebriche. Prima di tutto per il teorema fondamentale dell'algebra, i numeri complessi formano un campo algebricamente chiuso. Quindi ogni relazione polinomiale\nha sicuramente almeno una soluzione (e in generale un numero di soluzioni che non supera il grado di \"p\" in \"x\") per \"y\" in ogni punto \"x\", supposto che \"y\" possa assumere sia valori reali sia complessi. Cos\u00ec si risolvono i problemi relativi alla scelta del dominio delle funzioni algebriche.\nInoltre, anche se si opera con funzioni algebriche reali, un modo semplice per esprimerle \u00e8 proprio l'utilizzo dei numeri complessi. Per esempio se si considera la funzione algebrica determinata dall'equazione \nusando la formula per una cubica, una soluzione \u00e8 \nNon c'\u00e8 modo di esprimere questa funzione utilizzando solo numeri reali, anche se la funzione risultante \u00e8 a valori reali.\nInoltre l'uso dei numeri complessi permette di avere a disposizione le tecniche dell'analisi complessa per discutere le funzioni algebriche. In particolare, si pu\u00f2 usare la formula di Cauchy per mostrare che ogni funzione agebrica \u00e8 di fatto una funzione analitica.\nFormalmente, sia \"p\"(\"x\",\u00a0\"y\") un polinomio complesso nelle variabili complesse \"x\" e \"y\". Si supponga che\n\"x\"0\u00a0\u2208\u00a0C sia tale che il polinomio \"p\"(\"x\"0,\"y\") di \"y\" abbia \"n\" zeri distinti. Si pu\u00f2 dimostrare che la funzione algebrica \u00e8 analitica in un intorno di \"x\"0. Si scelga un sistema di \"n\" dischi non sovrapposti \u0394\"i\", ciascuno contenente uno di questi zeri. Allora per la formula di Cauchy \nPer continuit\u00e0, ci\u00f2 vale per ogni \"x\" in un intorno di \"x\"0. In particolare, \"p\"(\"x\",\"y\") ha una sola radice in \u0394\"i\", data dal teorema del residuo:\nche \u00e8 una funzione analitica."}
{"id": "1734619", "revid": "599013", "url": "https://it.wikipedia.org/wiki?curid=1734619", "title": "Alan Ford (nuotatore)", "text": "\u00c8 stato primatista mondiale dei 100\u00a0m stile libero e della staffetta 4x100\u00a0m stile libero. Nella disciplina dei 100\u00a0m stile libero vinse la medaglia d'argento alle Olimpiadi di Londra 1948. Ford \u00e8 stato il primo nuotatore a scendere sotto la barriera dei 50 secondi sulla distanza, non ufficiale, delle 100 iarde.\nNel 1966 \u00e8 diventato uno dei Membri dell'International Swimming Hall of Fame.\nLasciata l'attivit\u00e0 sportiva, diviene un ingegnere nel campo petrolifero.\nMuore il 3 novembre 2008 a Sarasota, nella contea omonima, in Florida."}
{"id": "1734620", "revid": "123131723", "url": "https://it.wikipedia.org/wiki?curid=1734620", "title": "Heroes Are Hard to Find", "text": "Heroes Are Hard to Find \u00e8 il nono album del gruppo rock dei Fleetwood Mac, pubblicato nel 1974. Fu l'ultimo a presentare il chitarrista e cantante Bob Welch nel gruppo."}
{"id": "1734622", "revid": "767487", "url": "https://it.wikipedia.org/wiki?curid=1734622", "title": "Andr\u00e9 Strappe", "text": "Carriera.\nCresciuto nell'ES Bully, durante la sua carriera gioc\u00f2 nelle file del Lilla (dal 1948 fino al 1957, vincendo anche il campionato nella stagione 1953-54 e la Coppa di Francia nel 1953 e nel 1955), nel Le Havre (fino al 1961, vincendo una Coppa di Francia nel 1959) e nel Nantes, per poi concludere nel Bastia nella stagione 1963-64. Durante la sua carriera Strappe ha totalizzato anche 23 presenze e quattro goal nella nazionale francese, partecipando ai campionati mondiali del 1954.\nRitiratosi dall'attivit\u00e0 calcistica, Strappe intraprender\u00e0 la carriera di allenatore allenando il Bastia, il Tavaux-Damparis e il Ch\u00e2teauroux. \u00c8 morto il 9 febbraio 2006."}
{"id": "1734624", "revid": "46291", "url": "https://it.wikipedia.org/wiki?curid=1734624", "title": "Digitalis lanata", "text": "La Digitalis lanata \u00e8 una specie di Digitale che si trova prevalentemente nell'Europa dell'Est. La \"Digitalis lanata\", come altre specie di Digitale, \u00e8 altamente tossica in tutte le sue parti. Conserva le foglie tutto l'anno, fiorisce tra giugno e luglio, e i semi giungono a maturazione ai primi di settembre. I fiori sono ermafroditi e sono impollinati dalle api.\nLa pianta raggiunge altezze tra i 30 e i 60 centimetri.\nUna delle pi\u00f9 grandi popolazioni si trova vicino a B\u00e1csalm\u00e1s in Ungheria.\nUsi commerciali.\nIl principio attivo della digossina e della digitossina, medicinali usati per trattare alcuni tipi di problemi cardiaci, \u00e8 estratto dalle foglie di \"Digitalis lanata\"."}
{"id": "1734630", "revid": "838137", "url": "https://it.wikipedia.org/wiki?curid=1734630", "title": "John Marshall (nuotatore)", "text": "Specializzato nello stile libero ha vinto due medaglie alle Olimpiadi di Londra 1948: l'argento nei 1500\u00a0m sl e il bronzo nei 400\u00a0m sl.\n\u00c8 stato primatista mondiale dei 200\u00a0m e 400\u00a0m stile libero."}
{"id": "1734631", "revid": "63756", "url": "https://it.wikipedia.org/wiki?curid=1734631", "title": "Dj Ringo", "text": ""}
{"id": "1734636", "revid": "36426", "url": "https://it.wikipedia.org/wiki?curid=1734636", "title": "Via della Vigna Vecchia", "text": "Via della Vigna Vecchia \u00e8 una strada del centro storico di Firenze, che va da via Isola delle Stinche (angolo piazza San Simone, via dei Lavatoi) a piazza San Firenze (angolo con via del Proconsolo). Lungo il percorso si interseca con via dell'Acqua.\nStoria.\nLa denominazione, oltremodo antica, nasce in riferimento alla \"vigna dei monaci della Badia Fiorentina, chiamata un tempo anche vigna di Sant'Apollinare dal nome della vicina chiesa non pi\u00f9 esistente\". Si sa che su questo vigneto nacque la chiesa di San Simone, e ai tralci di viti legati a mazzo farebbe riferimento anche il nome della vicina via dell'Anguillara. \nLa strada venne detta \"vecchia\" per distinguerla dalla \"vigna nuova\" dei religiosi di San Pancrazio.\n\u00c8 ugualmente attestato, per il tratto tra via dell'Acqua e la piazza di San Firenze, il nome di via della Giustizia, dato dalla presenza del palazzo del Bargello dove risiedeva il Capitano di Giustizia.\nPer quanto negli anni di Firenze Capitale (1865-1871) fosse stato approntato un progetto per la sua rettificazione, la strada non ha subito significative modifiche e conserva carattere antico, con la carreggiata a lastrico e gli antichi edifici posti in fregio che ne assecondano l'andamento blandamente curvilineo. Ad accrescerne il pregio \u00e8 il limitato passaggio di pedoni e, complessivamente, il suo carattere riservato e appartato.\nDescrizione.\nEdifici religiosi.\nSulla strada si trovava il fianco di un'antichissima chiesa fiorentina, Sant'Apollinare, forse addirittura del VI secolo, sconsacrata nel 1755 e distrutta nel 1879. \nSu una parte del sito dell'antica chiesa e con un orientamento nord-sud invece del tipico est-ovest, venne edificata la chiesa Cristiana Evangelica dei Fratelli, che conserav un cortiletto porticato su un lato e ricco di memorie di sepolture medievali, che era anticamente il chiostro di Sant'Apollinare."}
{"id": "1734637", "revid": "1543377", "url": "https://it.wikipedia.org/wiki?curid=1734637", "title": "Stop and Stare", "text": "Stop and Stare \u00e8 un singolo del gruppo musicale statunitense OneRepublic, pubblicato il 27 novembre 2007 come secondo estratto dal primo album in studio \"Dreaming Out Loud\".\nDescrizione.\nLa canzone \u00e8 stata scritta da Ryan Tedder, Zach Filkins, Andrew Brown, Eddie Fisher e Tim Myers. Il singolo \u00e8 stato in seguito pubblicato in Europa dove ha ottenuto un ottimo riscontro di pubblico; \u00e8 anche la canzone che viene suonata quando appaiono in un episodio della sesta stagione di \"Smallville\".\nNel 2009 la cantante italiana Jessica Brando esegue una cover del brano, che viene inclusa nel suo EP di debutto.\nVideo musicale.\nIl videoclip \u00e8 stato diretto da Anthony Mandler ed \u00e8 stato trasmesso per la prima volta da \"Total Request Live\" su MTV il 28 gennaio 2008. Nel video vengono mostrate diverse versioni di Tedder (mentre suona con la band, mentre cammina incappucciato per le strade della citt\u00e0 e mentre assiste da solo a un funerale). Il video \u00e8 stato girato nel deserto di Palmdale in California in una stazione/motel."}
{"id": "1734642", "revid": "889336", "url": "https://it.wikipedia.org/wiki?curid=1734642", "title": "Hercules and Love Affair", "text": "Hercules and Love Affair \u00e8 un progetto musicale capitanato dal DJ e produttore Andrew Butler, nativo di Denver, con sede a Brooklyn, New York. La formazione comprende inoltre Nomi, Kim Ann Foxman e Antony Hegarty (leader del gruppo Antony and the Johnsons). Quest'ultima ha prestato voce e liriche a gran parte del primo disco del progetto, omonimo, pubblicato sotto la DFA Records il 10 marzo 2008.\nBiografia.\nIl primo singolo estratto dall'album di debutto del gruppo, \"Hercules and Love Affair\", uscito per la DFA Records il 10 marzo 2008, \u00e8 stato \"Classique #2\", ma \u00e8 con \"Blind\", un concentrato di suoni disco, tipico dei tardi anni 70, funk sporco e sintetizzatori vintage, centro concettuale dell'album, oggetto di ottime critiche da parte dei media di tutto il mondo, che ha ottenuto un successo internazionale. Il disco \u00e8 stato poi promosso dall'uscita di un terzo singolo, \"You Belong\", uscito nel 2009.\nTre anni dopo il precedente, nel gennaio 2011, \u00e8 stato pubblicato il secondo album del gruppo, \"Blue Songs\", supportato dal singolo \"My House\"."}
{"id": "1734645", "revid": "1305772", "url": "https://it.wikipedia.org/wiki?curid=1734645", "title": "Komarov", "text": "Il termine Komarov, pu\u00f2 riferirsi a:"}
{"id": "1734649", "revid": "149727", "url": "https://it.wikipedia.org/wiki?curid=1734649", "title": "Berlino-Wilhelmstadt", "text": ""}
{"id": "1734650", "revid": "149727", "url": "https://it.wikipedia.org/wiki?curid=1734650", "title": "Berlin-Wilhelmstadt", "text": ""}
{"id": "1734653", "revid": "149727", "url": "https://it.wikipedia.org/wiki?curid=1734653", "title": "Berlino-Spandau", "text": ""}
{"id": "1734654", "revid": "149727", "url": "https://it.wikipedia.org/wiki?curid=1734654", "title": "Berlin-Spandau", "text": ""}
{"id": "1734655", "revid": "2153076", "url": "https://it.wikipedia.org/wiki?curid=1734655", "title": "Dreaming Out Loud", "text": "Dreaming Out Loud \u00e8 il primo album in studio del gruppo musicale statunitense OneRepublic, pubblicato il 20 novembre 2007.\nL'album \u00e8 stato prodotto da Greg Wells, con due brani prodotti da Ryan Tedder. Ha venduto oltre 3 milioni di copie in tutto il mondo.\nDescrizione.\nIl primo singolo ad essere estratto dall'album \u00e8 \"Apologize\", sia nella sua forma originale e sia in una versione remixata da Timbaland, scalando le classifiche di tutto il mondo. Il singolo successivo \"Stop and Stare\" \u00e8 stato pubblicato il 3 marzo 2008 nel Regno Unito. Un terzo singolo estratto dall'album, \"Say (All I Need)\" \u00e8 stato pubblicato nel giugno 2008, dove non riesce nel successo come i due singoli precedenti. Nel settembre 2008, la band pubblic\u00f2 il loro quarto singolo, \"Mercy\". Il 14 luglio 2009 \"Come Home\", un singolo digitale, \u00e8 stato rimasterizzato con Sara Bareilles ed \u00e8 stato pubblicato su iTunes debuttando nella Billboard Hot 100 alla # 80.\nSingoli promozionali.\nIl brano \"All We Are\" \u00e8 stato utilizzato in \"HBO Promo 2009\", con un video performance presente sul canale YouTube, mentre \"Tyrant\" \u00e8 stato utilizzato nel film del 2010 \"The Last Song\" come sigla d'apertura del film ed \u00e8 stato incluso come colonna sonora ufficiale del film.\nCritiche.\nL'album ha ricevuto recensioni generalmente contrastanti della critica musicale. Molti critici hanno citato gli U2, Coldplay, The Fray e Muse come influenze della band sull'album. Qualcuno ha elogiato il gruppo per avere una \"fiducia enorme apparente nel mestiere di creare musica piacevole\", ma ad altri \u00e8 sembrato un album non originale e ha pensato che Tedder ha continuato a fare meglio ogni volta che stava scrivendo per i gruppi diversi dal proprio. Molti critici hanno notato che a volte \u00e8 difficile distinguere le differenze tra alcuni brani."}
{"id": "1734657", "revid": "726373", "url": "https://it.wikipedia.org/wiki?curid=1734657", "title": "Nodo di sangue", "text": "Nodo di sangue \u00e8 un romanzo horror scritto da Laurell K. Hamilton e pubblicato nel 1993. \u00c8 il primo libro della serie di \"Anita Blake - Cacciatrice di vampiri\".\nTrama.\nAnita Blake, nota risvegliante di morti e cacciatrice di vampiri, si trova alle prese con Nikolaos, la Master della Citt\u00e0 di St. Louis, che la ingaggia per indagare sulle morti sospette di alcuni vampiri. La cacciatrice si ritrova costretta ad accettare, per salvare la vita della sua amica Catherine che Aubrey, uno dei vampiri di Nikolaos, ha ipnotizzato. Nella cella, dove \u00e8 tenuta prigioniera, Anita fronteggia dei ratti mannari guidati da Rafael; e durante la fuga incontra il vampiro Valentine, che credeva di aver ucciso, e che \u00e8 in cerca di vendetta per le cicatrici che Anita gli ha lasciato sul volto utilizzando dell'acquasanta. Come se non bastasse, si ritrova a dover salvare la vita di Jean-Claude, un master vampiro innamorato di lei ma alle dipendenze di Nikolaos.\nA tutti questi si aggiunge il misterioso risvegliante Zachary al servizio di Nikolaos, Edward, una vecchia conoscenza in bilico tra bene e male e Phillip, lo stripper, un umano irresistibilmente attratto dai vampiri."}
{"id": "1734659", "revid": "322321", "url": "https://it.wikipedia.org/wiki?curid=1734659", "title": "Vigonovo", "text": "Vigonovo \u00e8 un comune italiano di abitanti della citt\u00e0 metropolitana di Venezia in Veneto.\nGeografia fisica.\nVigonovo si trova nel punto pi\u00f9 estremo della Riviera del Brenta. Il comune si situa nel territorio d'incrocio tra il corso del Brenta e quello del Naviglio, al confine con la provincia di Padova. Con le sue frazioni di Galta, Tombelle e Celeseo, Vigonovo si estende per circa 13\u00a0km\u00b2 ad ovest del Naviglio su terreno pianeggiante.\nRicchissimo di corsi d'acqua, oltre al Brenta, il territorio \u00e8 percorso dal canale Piovego, dallo scolo Consorzio Piovega e dallo scolo Consorzio Cornio. Strade principali, comunali e vicinali garantiscono sia una mobilit\u00e0 interna non congestionata e una veloce immissione nelle principali vie di comunicazione, sia percorsi alternativi e passeggiate a contatto con la natura.\nOrigini del nome.\nAnticamente il paese era chiamato Sarmazza (o Sermazza) perch\u00e9 sede di un insediamento di Sarmati. Solo nel periodo medievale il nome verr\u00e0 tramutato in \"Vicus Novus\", cio\u00e8 villaggio nuovo. L'attuale toponimo \u00e8 chiaramente derivazione diretta di quest'ultima denominazione.\nStoria.\nIl primo insediamento della zona doveva trovarsi presso l'attuale localit\u00e0 Sarmazza, come testimonia il ritrovamento di una necropoli paleoveneta collocabile nel III secolo a.C. Poco dopo, con l'arrivo dei Romani, fu tracciata la via Annia che collegava Padova ad Aquileia toccando anche le odierne Tombelle e Sarmazza.\nNel IV secolo l'area fu evangelizzata. Il primo luogo di culto cristiano, costruito sui resti di un fortilizio romano, si trovava sempre a Sarmazza ed era dedicato al Santissimo Salvatore. Pare che il nome della localit\u00e0 rimandi ai Sarmati, popolazione barbarica che invase l'Italia nella met\u00e0 del V secolo: si ipotizza che, percorrendo la via Annia, l'orda devast\u00f2 Sarmazza, obbligando gli abitanti a rifugiarsi sulle isole della Laguna Veneta.\nSul finire del VI secolo, esauritesi le minacce dei barbari, gli abitanti tornarono a ripopolare la zona e ricostruirono il paese, che da allora si chiam\u00f2 Vigonovo (ovvero \"villaggio nuovo\"). La nuova chiesa, dedicata all'Assunta, continu\u00f2 a lungo a portare il titolo di \"Santa Maria di Sarmazza di Vigonovo\"; si trattava di una pieve matrice, da cui dipendevano diverse cappelle distribuite tra Camin e Lova.\nNell'874 viene attestato per la prima volta il toponimo Sarmazza. All'inizio del X secolo il territorio fu nuovamente devastato dalle scorribande degli Ungari, che distrussero definitivamente la chiesa di San Salvatore.\nAl 1035 risale il primo documento che cita Vigonovo.\nNel corso del medioevo il territorio a est di Padova fu coinvolto nelle guerre che opposero quest'ultima alla Repubblica di Venezia, a causa di dispute confinarie e per gli interventi idraulici che modificavano il corso del fiume Brenta. Nel 1405 Padova, e cos\u00ec Vigonovo, fu definitivamente assoggettata alla Serenissima e tale rimase sino alla sua caduta nel 1797.\nIl periodo veneziano si caratterizz\u00f2 per la costruzione di numerose ville venete, tra cui la splendida villa Sagredo.\nAlla successiva amministrazione Lombardo-Veneta si colloca la deviazione del Brenta verso Chioggia e la formazione dell'attuale Naviglio del Brenta, allo scopo di intervenire sul problema delle inondazioni e dell'interramento della Laguna Veneta, ma anche per creare posti di lavoro.\nNel secondo dopoguerra Vigonovo ha visto un notevole sviluppo economico grazie alla crescita del settore calzaturiero.\nMonumenti e luoghi d'interesse.\nArchitetture religiose.\nHa una struttura a croce latina. All'interno della chiesa sono conservate opere di Giandomenico Tiepolo, Pietro Damini, Pietro Liberi.\nTra questi capitelli spicca quello dedicato a Sant'Antonio all'incrocio tra via Mazzini e via Cadiceto e quello della Madonna dello Spirito tra via Nogia e via Argine sx.\nAree naturali.\n\u00c8 un'ampia zona alberata vincolata a cavallo del Brenta e dell'idrovia Padova-Venezia, istituita a salvaguardia della vegetazione degli argini del fiume ed utilizzata anche per la pesca sportiva. Il parco si estende parzialmente anche nei comuni di Stra e Saonara. \u00c8 stato inaugurato ufficialmente nel 1997. \nEconomia.\nMercato.\nIl Mercato si svolge:\nIl Mercato di Vigonovo \u00e8 uno dei pi\u00f9 antichi della zona ed \u00e8 ospitato in piazza Marconi e in via Padova, da secoli centro del commercio paesano.\nIndustria calzaturiera.\nTutta la Riviera del Brenta (e con essa anche Vigonovo) \u00e8 famosa in tutto il mondo per la produzione di calzature di alta qualit\u00e0.\nInfrastrutture e trasporti.\nTrasporti pubblici.\nVigonovo \u00e8 servito da varie linee di trasporto pubblico:\nAmministrazione.\nLa frazione di Celeseo ha una curiosa situazione amministrativa. Il territorio della frazione \u00e8 suddiviso in due province (Padova e Venezia) e in tre comuni: Vigonovo, Saonara, Sant'Angelo di Piove di Sacco. La chiesa (presentazione della B.V. Maria) della parrocchia di Celeseo (avente 1620 abitanti) \u00e8 collocata nel territorio di Sant'Angelo di Piove di Sacco.\nGemellaggi.\nIl comune di Vigonovo \u00e8 gemellato con la Fondazione Citt\u00e0 della Speranza dal 2005 e con il comune polacco di Niepo\u0142omice dal 2018."}
{"id": "1734664", "revid": "15615030", "url": "https://it.wikipedia.org/wiki?curid=1734664", "title": "Pomponio Secondo", "text": ""}
{"id": "1734667", "revid": "767487", "url": "https://it.wikipedia.org/wiki?curid=1734667", "title": "Via dei Fossi", "text": " \nVia dei Fossi si trova a Firenze, tra piazza Santa Maria Novella e piazza Goldoni.\nStoria e descrizione.\nIl nome della strada, nonostante esistesse una famiglia Fossi a Firenze, dovrebbe derivare dal fossato che correva qui un tempo, quando vi passava la seconda cerchia muraria cittadina, quella dell'epoca di Dante. Con la cinta di Arnolfo di Cambio del 1284 la strada divenne pienamente cittadina.\nLa strada, con via Maggio, \u00e8 famosa per negozi di arte e antiquariato. A un negozio antiquario apparteneva la curiosa architrave e lunetta scolpita in stile romanico, copia di un portale di una chiesa di Pistoia. \nAl numero 3 si apre l'accesso al cortile interno di palazzo Fossombroni, dove si trovano oggi alcuni negozi di antiquariato. \nIn via de' Fossi si trova il Palazzo gi\u00e0 Dei e poi per successione divenuto Forzoni Accolti, dove la famiglia ha sempre vissuto sino a tutto il XIX secolo. Alla morte del conte Cosimo Stefano pass\u00f2 al figlio primogenito Perseo e alla vedova contessa Marietta Alessandra Manni figlia del conte Tommaso di Pistoia.\nNel \"1860\" apr\u00ec in questa strada il suo \"atelier\" lo scultore Antonio Frilli."}
{"id": "1734668", "revid": "228587", "url": "https://it.wikipedia.org/wiki?curid=1734668", "title": "Isola di Buss", "text": "L'Isola di Buss \u00e8 un'isola fantasma. Fu registrata come scoperta dai marinai a bordo del vascello \"Emmanuel\" durante la terza spedizione di Martin Frobisher nel settembre 1578 e indicata sulle carte nautiche tra l'Irlanda e la mitica Frislandia a circa 57\u00b0 N. L'isola venne chiamata come il tipo di vascello usato da chi l'aveva scoperta, un \"busse\". Si ritiene che Frobisher abbia creduto che la Groenlandia fosse la Frislandia e che l'isola di Baffin fosse la Groenlandia, e che, ritornando a casa, abbia fatto un errore nella navigazione stimata e abbia scambiato alcuni effetti ottici vicino alla Groenlandia (a circa 62\u00b0 N) per una nuova terra.\nUn certo Thomas Shepard afferm\u00f2 di aver esplorato ed eseguito la mappa dell'isola nel 1671, ma quando il traffico nell'Atlantico crebbe, l'esistenza dell'isola divenne meno certa e la sua ipotetica dimensione fu molto ridotta. Nel 1745 fu suggerito che l'isola fosse affondata, poich\u00e9 l'ipotetica area dove si trovava era relativamente poco profonda. L'isola, o il \"sito dell'isola affondata\", continu\u00f2 a essere riportata sulle carte fino al XIX secolo. La sua esistenza venne infine smentita da John Ross nel 1818 durante la sua prima spedizione verso l'Artico, non trovando nell'area in questione fondali a meno di 330 metri di profondit\u00e0."}
{"id": "1734670", "revid": "767487", "url": "https://it.wikipedia.org/wiki?curid=1734670", "title": "Peristoma", "text": "Il peristoma (dal greco \"\u03c0\u03b5\u03c1\u03b9\" (pron. peri, attorno) e \u03c2\u03c4\u1f78\u03bc\u03b1 (pron. stoma, bocca)) \u00e8 una struttura presente in molte piante ed in alcuni animali invertebrati, come per esempio i molluschi, e che circonda l'apertura di un organo. \nPeristoma del muschio.\nNei muschi, il peristoma \u00e8 una struttura specializzata presente negli sporangi che permette una graduale dispersione delle spore, piuttosto che rilasciarle tutte allo stesso momento.\nLa maggior parte dei muschi produce una capsula con un opercolo che si apre quando le spore all'interno sono mature e pronte ad essere disperse. L'apertura che si crea \u00e8 chiamata \"stoma\" ed \u00e8 circondata da uno o due peristomi. Ognuno di essi \u00e8 costituito da un anello di \"denti\" triangolari . In ogni peristoma sono presenti di solito 16 denti, separati gli uni dagli altri e capaci sia di piegarsi per chiudere lo stoma, in caso di alta umidit\u00e0, sia di riaprirlo disidratandosi se l'aria \u00e8 secca. Esistono poche specie di muschi appartenenti alla famiglia Bryopsida che non possiedono il peristoma nelle loro capsule.\nAltri peristomi.\nNelle piante carnivore ad ascidio il peristoma \u00e8 un anello di tessuto che circonda l'entrata del tubo digestivo. Spesso, come in \"Cephalotus follicularis\", presenta dei denti affilati e ricurvi che impediscono alle prede di sfuggire. Generalmente \u00e8 ricoperto da ghiandole che producono nettare per attirare gli insetti.\nIl peristoma costituisce inoltre il margine o labbro dell'apertura della conchiglia dei molluschi gasteropodi."}
{"id": "1734676", "revid": "34060", "url": "https://it.wikipedia.org/wiki?curid=1734676", "title": "Maccabi Netanya", "text": ""}
{"id": "1734679", "revid": "767487", "url": "https://it.wikipedia.org/wiki?curid=1734679", "title": "Riza Hawkeye", "text": ""}
{"id": "1734683", "revid": "36426", "url": "https://it.wikipedia.org/wiki?curid=1734683", "title": "Piazza del Mercato Centrale", "text": "Piazza del Mercato Centrale \u00e8 una piazza situata nel centro storico di Firenze di forma triangolare. Nelle sue vicinanze troviamo il Duomo di Firenze, le Cappelle Medici e il Mercato di San Lorenzo. \nStoria.\nRiqualificazione del Mercato vecchio.\nNasce all'interno del progetto di risanamento del centro storico fiorentino - quando la citt\u00e0 diviene, dopo Torino, capitale del Regno d'Italia dal 1865 al 1871 e affront\u00f2 una riqualificazione urbana, ispirata alle citt\u00e0 europee come Parigi. \nNell'occasione sono rasi al suolo il Mercato Vecchio e il Ghetto, per costruire al loro posto l'odierna piazza della Repubblica. Allo stesso tempo nascono alcuni mercati: il mercato di San Lorenzo, quello delle erbe in Sant'Ambrogio e un altro ancora, demolito nei primi del 900', in San Frediano. Vengono espropriati ed abbattuti gli edifici tra via dell'Ariento, via Panicale, via Sant'Antonio e via Chiara, liberando, cos\u00ec, uno spazio enorme dove viene terminato nel 1874 il Mercato centrale e la sua piazza triangolare.\nMercato centrale.\nPer realizzare la nuova struttura del mercato centrale a San Lorenzo, viene incaricato l'architetto Giuseppe Mengoni, anche autore del Mercato di Sant'Ambrogio e della Galleria Vittorie Emanuele di Milano..Il Mercato \u00e8 edificato utilizzando ferro e vetro nel 1874. All'interno del piano di ristrutturazione complessivo, si riteneva utile collocare il nuovo mercato in un'area ai margini del centro cittadino vicina alla stazione centrale e revisionare la rete viaria circostante.\nL\u2019esposizione internazionale fiorentina del 1874.\nNel 1874 la Regia Societ\u00e0 Toscana di Orticultura e l\u2019Accademia dei Georgofili promuovono la Mostra internazionale di floricoltura e orticoltura, inaugurando cosi anche i locali del mercato centrale, arredati per l'occasione da Giacomo Roster. La manifestazione si svolge in concomitanza con il Congresso internazionale botanico promosso da Filippo Parlatore, che coglie nella manifestazione l\u2019opportunit\u00e0 di dare visibilit\u00e0 all\u2019Erbario centrale italiano. Le mostre proseguiranno nei decenni successivi ed avranno un'importanza notevole per la diffusione di piante ortive, arboree e delle specie floricole.\nInterventi.\nDal 2002 al 2009 vengono effettuati nuovi lavori di ristrutturazione del mercato e della piazza, nel corso dei quali \u00e8 stata realizzata una nuova pavimentazione in pietra serena. All'interno dell'edificio \u00e8 stato riqualificato il piano ammezzato, sfruttando appieno gli spazi della struttura, adibendoli ad altre funzioni, oltre a quella tradizionale di mercato alimentare. Tuttavia l'edificio del mercato mantiene ancora oggi molte delle caratteristiche gi\u00e0 presenti nel progetto di Giuseppe Mengoni. \nStruttura interna.\nLa struttura a pianta rettangolare di circa 5600 mq raggiunge un'altezza di circa 14,50 metri. \u00c8 caratterizzata da due facciate principali con al centro un intercolumnio a due pilastri, affiancato da cinque arcate semicircolari per ogni lato. La struttura fonde due diversi linguaggi architettonici. Al linguaggio classico con le arcate e con alcune strutture preesistenti si aggiunge un intervento che ha utilizzato tecniche e materiali moderni. Il mercato \u00e8 organizzato su due piani: al piano terra si possono trovare bancarelle di frutta e verdura e piccoli negozi che vendono specialit\u00e0 locali, mentre il secondo piano, completamente rinnovato, ospita banchi per la ristorazione. \nLa piazza oggi.\nLa piazza e le strade adiacenti l'edificio del Mercato centrale ospitano oggi il Mercato di San Lorenzo adibito alla vendita di manufatti in ceramica, abiti, oggetti di cartoleria, souvenir e svariati articoli in pelle. Ai banchi si aggiungono le tradizionali botteghe dei vinai, i carretti dei 'trippai' e le osterie. Nella Piazza del Mercato vengono organizzate iniziative pubbliche di vario tipo. Tra queste la tradizionale Festa della Rificolona celebrata nel mese di settembre, con musicisti, animatori e spettacoli per bambini. La piazza attrae cittadini e turisti per via della presenza di svariati ristoranti e locali con tavoli all'aperto. \nCuriosit\u00e0.\nAl numero 22 una targa ricorda la casa dove nacque l'orafo e scultore Benvenuto Cellini, all'epoca su via Chiara (prima delle demolizioni). Alla targa pi\u00f9 antica (marmorea) venne poi aggiunta un'altra targa bronzea di dimensioni pi\u00f9 grandi, il 3 novembre 1900. "}
{"id": "1734688", "revid": "1543377", "url": "https://it.wikipedia.org/wiki?curid=1734688", "title": "Opera popolare", "text": "L'opera popolare \u00e8 un genere di teatro musicale.\nIl termine viene utilizzato soprattutto in Italia per indicare una particolare categoria di spettacolo legato, nelle intenzioni degli autori, alla tradizione musicale e scenica italiana ed europea; si differenzia dal musical, le cui origini sono invece inglesi e soprattutto americane.\nDefinizione e caratteristiche.\nIl concetto di \"opera popolare\" nasce dal desiderio di alcuni artisti di coniugare elementi del teatro musicale italiano (in particolare dell'opera verista) con altri derivanti del musical novecentesco di modello anglosassone.\nPer la sua non facile classificazione e delimitazione, il termine viene da molti considerato di fatto un sinonimo, o al limite un sottogenere, di musical; i suoi fautori, al contrario, ne rivendicano l'autonomia, sottolineando differenze concettuali e le diverse radici culturali dei due generi.\nRispetto alla tradizionale concezione del musical, l'opera popolare presenta alcuni sostanziali differenze. In essa sono pressoch\u00e9 assenti i momenti di prosa, cos\u00ec come i recitativi, mentre l'intera narrazione \u00e8 affidata alle canzoni, che si susseguono come brani chiusi o, pi\u00f9 raramente, come la presenza di ariosi o leitmotiv. L'elemento musicale inoltre ha generalmente un ruolo preponderante rispetto a quello drammatico e coreografico (i momenti danzati, tipici dei musical tradizionali, sono spesso limitati e secondari, ed in ogni caso appaiono del tutto autonomi alla parte cantata, la recitazione passa in secondo piano rispetto al canto).\nL'opera popolare si pone quindi come un'alternativa europea, e pi\u00f9 specificatamente italiana, al \"musical leggero\" della tradizione americana, fenomeno di rinnovamento del teatro musicale nella seconda met\u00e0 del Novecento, e trova un precedente concettuale (oltre che etimologico) nell'opera rock, genere teatral-musicale sviluppatosi a partire dagli anni sessanta (e che proprio in Italia ha avuto alcuni tra i suoi pi\u00f9 interessanti rappresentanti) come modello alternativo ai musical \"classici\" di Broadway.\nA partire dagli anni ottanta tuttavia, una nuova generazione di autori, per lo pi\u00f9 europei (Andrew Lloyd Webber, Schonberg &amp; Boublil, il produttore Cameron Mackintosh) ha portato ad un rapido diffondersi ed evolversi di una nuova concezione del teatro musicale, in cui convergono elementi del musical tradizionale, della tradizione operistica europea e dell'opera rock, che ha gradualmente occupato i territori del musical leggero americano (fenomeno a cui gli americani si riferiscono come \"British Invasion\").\nTale fenomeno ha toccato solo marginalmente il teatro italiano, in cui la cultura del musical era all'epoca poco sviluppata, ma la maggiore fortuna e diffusione del genere alla fine degli anni '90 ha portato alla ricerca di nuove strade, cercando anche all'interno della tradizione nazionale. L'opera popolare appare cos\u00ec, secondo gli autori, come il risultato di un percorso parallelo e del tutto autonomo rispetto alla \"British invasion\" (malgrado la sua influenza sul piano storico sia inevitabile), sebbene orientato verso un risultato formale talvolta molto vicino.\nNel panorama musicale contemporaneo, mentre nei paesi anglosassoni e dell'area tedesca, dove le varie forme del musical hanno conosciuto una maggiore diffusione, opere di grande impegno produttivo e di riconosciuto valore artistico (\"Les Miserables\", \"The Phantom of the Opera\") utilizzano comunemente la dicitura \"musical\", in Italia un numero crescente di autori predilige il termine \"Opera popolare\" per indicare spettacoli musicali di produzione nazionale con contenuti spesso altamente drammatici, accompagnati il pi\u00f9 delle volte da una messinscena monumentale; distinguendoli cos\u00ec nettamente dal musical leggero, rispetto al quale l'Opera popolare si propone maggiori velleit\u00e0 artistiche e drammaturgie. \nDibattiti.\nLa definizione dell'\"opera popolare\" come genere teatrale \u00e8 stato subito oggetto di accesi dibattiti tanto tra gli esperti di teatro musicale quanto tra gli stessi musicisti. Molti esponenti di entrambe le categorie tendono a negare la separazione tra musical e opera popolare, considerando velleitarie le pretese di autonomia e diversit\u00e0 concettuale, imputando inoltre agli autori l'incapacit\u00e0 di definire nettamente i caratteri e i confini del genere; accuse che i sostenitori del genere negano totalmente, sostenendo la diversa radice e la netta distinzione tra i due generi. In un'intervista rilasciata al Corriere della Sera, il musicista Riccardo Cocciante ha riaffermato con determinazione questa tesi, portando a sostegno della sua tesi differenze stilistiche e concettuali, imputando inoltre al musical un linguaggio anacronistico e inadeguato al pubblico contemporaneo. Le dichiarazioni dell'artista hanno contribuito ad alimentare la querelle circa la natura dell'opera popolare. Ha destato particolare scalpore l'affermazione secondo cui \u00abI musical hanno un linguaggio polveroso, che non ha legami col presente. \u00c8 musica di 50 anni fa. Che non interessa i giovani. Sono dei riciclaggi\u00bb, che ha scatenato accese polemiche da parte dei sostenitori di questo genere musicale."}
{"id": "1734697", "revid": "767487", "url": "https://it.wikipedia.org/wiki?curid=1734697", "title": "Popstar (film)", "text": "Popstar \u00e8 un film del 2005 diretto da Richard Gabai, con protagonista il cantante Aaron Carter.\nTrama.\nJ.D. McQueen \u00e8 un giovane cantante di successo, iscritto dai genitori ad una scuola pubblica per migliorare i propri voti. J.D. rischia infatti di essere bocciato e in pi\u00f9 di perdere l'occasione di partecipare ad un'importante tourn\u00e9e estiva che potrebbe decidere il suo destino nel mondo della musica. Il suo Manager Grant gli consiglia di trovare una ragazza che lo possa aiutare. Lui senza pensarci va a far visita alla ragazza pi\u00f9 brava della classe: Jane Brighton, la quale \u00e8 una grandissima fan di J.D. Pian piano iniziano a diventare amici ma la ragazza inizia a pensare di non esser adatta ad un ragazzo cos\u00ec famoso e meraviglioso come lui. J.D. inizia ad innamorarsi di lei per\u00f2 durante il test di ingresso all'universit\u00e0, siccome ha paura dei test, copia da Jane e lei se ne accorge; lei nonostante l'errore di lui cerca di aiutarlo e si mette d'accordo con il professor Brighton per fargli rifare il test e quando va a casa sua per dirgli la buona notizia la madre di lui le dice che J.D. stava andando da suo padre a New York ma con una telefonata la madre riesce a far andare J.D. a scuola e quindi a rifare il test nel suo posto speciale. Intanto l'amore tra i due cresce e finalmente si fidanzano ufficialmente e il vero Joe McQueen durante il suo concerto le dedica la canzone \"One Better\". Intanto la ragazza finisce di scrivere la sua storia d'amore che per lei si \u00e8 realizzata. Per J.D. inizia una storia d'amore e musica con la ragazza che ama."}
{"id": "1734698", "revid": "62244", "url": "https://it.wikipedia.org/wiki?curid=1734698", "title": "Alpha Ethniki 1990-1991", "text": "L'Alpha Ethniki 1990-1991 fu la 55\u00aa edizione della massima serie del campionato di calcio greco, conclusa con la vittoria del , al suo sedicesimo titolo e secondo consecutivo.\nCapocannoniere del torneo fu D\u012bm\u012btr\u012bs Saravakos (), con 23 reti.\nFormula.\nCome nella stagione precedente le squadre partecipanti furono 18 e disputarono un girone di andata e ritorno per un totale di 34 partite.\nLe ultime tre classificate furono retrocesse in Beta Ethniki.\nIl punteggio prevedeva due punti per la vittoria, uno per il pareggio e nessuno per la sconfitta.\nL'Olympiacos fu penalizzato di due punti mentre il PAOK Salonicco di tre punti.\nLe squadre ammesse alle coppe europee furono quattro: i campioni alla Coppa dei Campioni 1991-1992, la vincitrice della coppa nazionale alla Coppa delle Coppe 1991-1992 e seconda e terza classificata alla Coppa UEFA 1991-1992.\nClassifica finale.\nLegenda:\nNote:"}
{"id": "1734704", "revid": "121648240", "url": "https://it.wikipedia.org/wiki?curid=1734704", "title": "Stadio Petrovskij", "text": "Lo stadio Petrovskij (, \"Stadion Petrovskij\") \u00e8 uno stadio di calcio di San Pietroburgo, in Russia. \nSede delle partite interne dello Zenit San Pietroburgo dal 1994 al 2017 e della Dinamo San Pietroburgo, sorge nella zona centrale della citt\u00e0, su un'isola sul fiume Malaja Neva collegata tramite un ponte con l'isola Petrogradskaja, nei pressi della stazione della metropolitana Sportivnaja. Pu\u00f2 contenere 21 570 spettatori.\nNel campionato 2017-2018 ha ospitato anche la squadra del , neopromossa nella massima serie russa.\nStoria.\nIl primo stadio in questo sito fu costruito nel 1924-1925 su progetto dell'ex calciatore dello Sport San Pietroburgo Aloise Wejwoda, architetto cecoslovacco, e gi\u00e0 nel 1933 fu ricostruito: furono eliminate le tribune di cemento e furono erette tribune in legno e fu aumentata la capienza delle tribune da 10.000 a 25.000 spettatori. Per commemorare questo evento, il 14 luglio 1933 la nazionale sovietica gioc\u00f2 sul campo dello stadio Lenin per l'unica volta nella storia. La partita tra la prima e la seconda squadra nazionale dell'URSS si chiuse con la vittoria della seconda squadra per 2-0, con reti di Nikolaj Jarcev e Aleksander Mura\u0161ev.\nDue settimane dopo si svolse allo stadio Lenin la prima partita internazionale: la squadra di Leningrado ospit\u00f2 la nazionale turca (2-2 il risultato).\nDurante la guerra sul fronte orientale, negli anni '40 del XX secolo, lo stadio fu distrutto: parte delle tribune di legno furono bruciate e un'altra parte fu smantellata dagli abitanti per farne legna da ardere in vista del rigido inverno del 1942.\nSolo nel 1957-1961 lo stadio fu ricostruito secondo il progetto degli architetti N.V. Baranov, O.I. Guriev e V.M. Fromzel. Secondo il progetto di ricostruzione iniziale, si prevedeva di rivestire completamente lo stadio erigendo una copertura in cemento armato avente una superficie di 26.000 metri quadrati. Questo edificio, unico per l'epoca, non fu mai costruito.\nDopo il completamento dei lavori, la capienza del nuovo stadio ammontava a 33.000 spettatori e la pista d'atletica Novotan con superficie sintetica era una delle pi\u00f9 moderne dell'Unione Sovietica. Grazie a questi interventi lo stadio Lenin divent\u00f2 uno dei maggiori centri di atletica leggera del paese. Nel 1968 per la prima volta l'impianto ospit\u00f2 lo Znamensky Memorial, mentre nel luglio 1970 qui si svolse la partita di atletica leggera URSS-USA.\nOltre alle gare di atletica, negli anni '60, '70 e '80 lo stadio Lenin ospit\u00f2 le partite del campionato nazionale di rugby, i campionati di hockey su pista e di hockey su prato. Inoltre lo stadio ospitava la , che giocava nelle divisioni inferiori del campionato sovietico di calcio.\nAlla fine degli anni '70, prima delle Olimpiadi di Mosca del 1980, lo stadio fu ricostruito su progetto degli architetti S.P. Odnovalov e N.D. Balazh e dell'ingegnere M.E. Christiansen.\nNel 1992 lo stadio fu ribattezzato \"Stadion Petrovskij\". Nel 1994 vi si svolsero i Goodwill Games e lo stadio fu rinnovato per questa competizione. L'anno successivo sulle tribune furono installati seggiolini in plastica e il campo fu dotato di riscaldamento elettrico.\nDal 1994 al 2017 \u00e8 stato lo stadio di casa della squadra di calcio dello , trasferitosi poi nel nuovo stadio San Pietroburgo. In concomitanza con l'approdo del nella massima divisione calcistica russa, nella RFPL della stagione 2017-2018, in base a un accordo con lo Zenit, lo stadio \u00e8 diventato l'impianto di casa del club."}
{"id": "1734707", "revid": "33751", "url": "https://it.wikipedia.org/wiki?curid=1734707", "title": "Stadio Petrovsky", "text": ""}
{"id": "1734722", "revid": "1305772", "url": "https://it.wikipedia.org/wiki?curid=1734722", "title": "Discografia dei NOFX", "text": "La discografia dei NOFX, gruppo punk rock statunitense attivo dal 1983, \u00e8 composta da 14 album in studio, 3 album dal vivo, 5 raccolte, 18 EP, 14 singoli e 4 album video oltre ad alcuni split."}
{"id": "1734726", "revid": "599013", "url": "https://it.wikipedia.org/wiki?curid=1734726", "title": "Romain Pitau", "text": ""}
{"id": "1734727", "revid": "287204", "url": "https://it.wikipedia.org/wiki?curid=1734727", "title": "Antonio L\u00f3pez Garc\u00eda", "text": "\u00c8 stato considerato dai critici neoaccademico, ovvero un maestro del Realismo (Robert Hughes). La sua pittura \u00e8 stata il soggetto del documentario \"Il sole della mela cotogna\" (\"El sol del membrillo\") (1992), diretto da V\u00edctor Erice.\nBiografia.\nFormazione.\nNacque nel comune di Tomelloso presso Ciudad Real nel 1936, subito prima dello scoppio della guerra civile spagnola, da una famiglia di agricoltori. La sua precoce abilit\u00e0 nel disegno fu riconosciuta dallo zio Antonio L\u00f3pez Torres, un locale pittore di paesaggi, che gli diede le prime lezioni.\nTra il 1950 e il 1955 studi\u00f2 alla \"Scuola d'arte\" di Madrid, vincendovi numerosi premi. Presso la scuola conobbe la pittrice Maria Moreno, che spos\u00f2 nel 1961 e strinse amicizia con Francisco Lopez Hernandez, Amalia Avia, and Isabel Quintanilla, con i quali costitu\u00ec un gruppo realista a Madrid. La citt\u00e0 era in quel periodo isolata dal panorama internazionale dell'arte e della cultura e L\u00f3pez conobbe l'arte contemporanea in primo luogo dai libri della biblioteca scolastica.\nNel 1955 con una borsa di studio viaggi\u00f2 in Italia con l'amico Francisco, studiando la pittura italiana a partire dal Rinascimento e parallelamente rivalut\u00f2 la pittura presente nel Museo del Prado, e in particolare l'opera di Diego Vel\u00e1zquez.\nEvoluzione artistica.\nTra il 1957 e il 1964 le sue opere avevano assunto elementi del Surrealismo: figure e oggetti apparivano fluttuare nello spazio e i quadri apparivano popolati di immagini distaccate dal loro contesto. Mostr\u00f2 un crescente interesse per la raffigurazione di oggetti indipendentemente dal loro contenuto narrativo. Alla met\u00e0 degli anni sessanta la sua pittura era intrisa di realismo magico (\"Francisco Carrettero e A. L\u00f3pez Garc\u00eda in conversazione\", del 1959, \"Autunno\", del 1961 e \"Il mare\" , dipinto tra il 1961 e il 1970. Il rilievo \"L'apparizione\", del 1963, rappresenta un bambino sospeso a mezz'aria che guarda da una porta aperta). In seguito il mondo fisico assunse un'importanza sempre maggiore.\nNelle sue opere tridimensionali sono presenti affinit\u00e0 con il Rinascimento toscano (\"Testa di Carmencita\", del 1965-68, ricorda opere in bronzo quattrocentesche di Desiderio da Settignano) e anche la pittura riprende tratti di opere del passato. I soggetti rappresentati sono umili e l'intento \u00e8 quello di far percepire la bellezza nelle loro semplici forme e di invitare a riconsiderare la presenza degli oggetti comuni.\nIntorno al 1960 aveva iniziato a dipingere vedute panoramiche di Madrid. L'artista continuava a lavorare su alcuni dipinti per pi\u00f9 di vent'anni e alcuni furono lasciati incompiuti. Le opere venivano realizzate in varie tecniche tradizionali, dal disegno a matita, alla pittura ad olio su tela, intaglio in legno e rilievi in argilla. \nLa prima mostra personale fu tenuta nel 1961 a Madrid: a questa seguirono esposizioni presso la \"Staempfli Gallery\" di New York nel 1965 e nel 1968. Essendo un artista poco prolifico tenne poche esposizioni personali. Nel 1986 tenne la mostra personale maggiormente rappresentativa presso la Marlborough Gallery di New York. Sue opere sono presenti in diversi musei degli Stati Uniti.\nPer la maggior parte della sua carriera lavor\u00f2 in una cultura artistica dominata prima dall'astrattismo e poi dalle correnti di arte concettuale, ma la sua fama crebbe costantemente nel corso degli anni sessanta e settanta. Nel 1985 ottenne il premio Principe d'Asturia delle arti e nel 2006 il premio Vel\u00e1zquez delle arti plastiche.\nNel 1992 viene girato il documentario \"Il sole della mela cotogna\" di V\u00edctor Erice."}
{"id": "1734728", "revid": "767487", "url": "https://it.wikipedia.org/wiki?curid=1734728", "title": "Guirane N'Daw", "text": ""}
{"id": "1734729", "revid": "1974457", "url": "https://it.wikipedia.org/wiki?curid=1734729", "title": "MOD (formato di file)", "text": "MOD \u00e8 un formato di file per computer usato originalmente per riprodurre musica tracker. \nFu il primo formato ad essere utilizzato, i file usano l'estensione \".mod\", eccetto che su Amiga, dove invece si usava il prefisso \"mod.\", come ad esempio \"mod.echoing\". Un file MOD contiene degli strumenti sotto forma di campioni, alcuni modelli che indicano come e quando i campioni sono da usare ed una lista di quali modelli usare ed in che ordine.\nStoria.\nLa prima versione del formato fu creata da Karsten Obarski per essere utilizzata da \"Ultimate SoundTracker\", un software tracker pubblicato per l'Amiga nel 1987. Il formato \u00e8 stato successivamente supportato da centinaia di programmi di riproduzione musicale per l'Amiga e da decine di altri tracker.\nLa versione originale del formato MOD supportava fino a 4 canali simultanei di riproduzione, che corrispondevano alle potenzialit\u00e0 del chipset dell'Amiga originale e fino a 15 strumenti. Miglioramenti successivi hanno esteso il numero di canali fino a 32 e il numero di strumenti fino a 31.\nIl formato originale fu progettato per essere direttamente riproducibile sull'Amiga senza bisogno di calcoli addizionali: ad esempio, i campioni vengono memorizzati in formato PCM a 8-bit, pronto per essere riprodotto dal DAC dell'amiga, mentre le sequenze non sono compresse. La riproduzione richiedeva una minima quantit\u00e0 di CPU e molti videogiochi hanno usato il formato per le musiche di sottofondo.\nCaratteristiche.\nIl pattern \u00e8 rappresentato in una sequenza di tabelle con una colonna per canale, quindi con 4 colonne, una per ogni canale hardware Amiga. Ogni colonna possiede 64 righe. \nOgni cella, che viene eseguita sul canale della colonna in questione quando il tempo della riga di tale cella \u00e8 raggiunto, pu\u00f2:\nCuriosit\u00e0.\n\u00c8 luogo comune che il magic number \"M.K.\" nell'offset 0x438 dei file MOD rappresenterebbero le iniziali di Mahoney e Kaktus, due importanti programmatori Amiga del tempo, che giocarono un ruolo importante per la popolarit\u00e0 del formato. In realt\u00e0 le iniziali stanno per Michael Kleps, alias Unknown / DOC, un altro importante sviluppatore del formato. \nTempo.\nNel formato MOD originale il minimo frame di tempo era 0,02 secondi."}
{"id": "1734730", "revid": "767487", "url": "https://it.wikipedia.org/wiki?curid=1734730", "title": "Death Sentence", "text": "Death Sentence \u00e8 un film del regista James Wan del 2007, con protagonista Kevin Bacon. Il film \u00e8 ispirato ad un romanzo di Brian Garfield, lo stesso autore del romanzo da cui fu tratto il film \"Il giustiziere della notte\".\nTrama.\nDopo una partita ad hockey, Nick Hume e il figlio maggiore tornano a casa in auto, parlando del futuro del ragazzo. I due arrivano ad una stazione di servizio ed il figlio scende per andare nel piccolo supermercato, mentre il padre rimane presso il distributore. In quel mentre il negozio viene assalito da una banda di rapinatori e il ragazzo viene ucciso in una sorta di iniziazione per un nuovo affiliato alla banda. I rapinatori dopo l'omicidio fuggono, abbandonando l'assassino alla polizia giunta successivamente. Convinto di non poter ottenere tutta la giustizia che cerca dal processo penale, Nick rinuncia a riconoscere in tribunale l'omicida, che pure aveva visto in volto, e in preda ad una insaziabile sete di vendetta, cerca uno ad uno tutti coloro che gli hanno strappato l'affetto del figlio, per ripagarli con la stessa moneta, trasformandosi in un implacabile giustiziere."}
{"id": "1734741", "revid": "44876", "url": "https://it.wikipedia.org/wiki?curid=1734741", "title": "Luigi Bodi", "text": "Biografia.\nHa un figlio di nome Renato che \u00e8 stato direttore generale alla fine degli anni 90 con il presidente Vidulich e che dal 2014 \u00e8 il consulente della comunicazione dell'Entella, squadra che ha militato in Serie B dal 2014-15 al 2017-18.\nCarriera.\nGiocatore.\nEsord\u00ec in Serie A con la maglia del Torino, con cui disput\u00f2 due tornei prima di passare per una stagione all'Alessandria, in B. Dopo un altro anno al Torino si trasfer\u00ec al Bologna dove rimase due anni (in cui stabil\u00ec il suo primato di reti segnate, tra cui tre alla Juventus: nella stagione 1957-1958 segn\u00f2 nella sconfitta casalinga del 17 novembre 1957 per 4-3 e nella gara di ritorno del 13 aprile, sconfitta in trasferta per 4-1, nella stagione 1958-1959 il gol del pareggio nella gara in trasferta del 4 gennaio 1959 terminata 2-2), al termine dei quali venne ceduto all'Atalanta, ancora in A.\nNumerosi problemi muscolari ne condizionarono il rendimento, anche nel corso della sua esperienza al Napoli, con il quale retrocesse tra i cadetti, salvo poi conquistare la promozione l'anno successivo. L'acuirsi dei problemi fisici lo costrinsero ad un anno di inattivit\u00e0, per poi riprendere in Serie C con Novara e .\nTermin\u00f2 la carriera in Serie D con Sestrese, Juve Stabia e .\nIn carriera ha totalizzato complessivamente 122 presenze e 8 reti in Serie A e 32 presenze e 2 reti in Serie B.\nAllenatore.\nNella stagione 1968-1969 \u00e8 alla guida dell'Asti, rilevando a fine novembre 1968 la panchina che era stata di Raffaele Cuscela, dal 1970 al 1972 allena l'Imperia. All'inizio della stagione 1983-84 allen\u00f2 la , venendo poi sostituito da Silvino Bercellino.\nNel 1993-1994 ha guidato la U.S. Termoli nel Campionato Nazionale Dilettanti e poi, l'anno successivo, l'Interamnia sempre di Termoli nel torneo molisano di Eccellenza."}
{"id": "1734744", "revid": "599013", "url": "https://it.wikipedia.org/wiki?curid=1734744", "title": "Moumouni Dagano", "text": "Carriera.\nNazionale.\nNelle qualificazioni per il Mondiale 2010 con la maglia della sua Nazionale \u00e8 risultato il capocannoniere assoluto di tutta la zona africana grazie ai suoi 13 gol in 12 partite, sopravanzando anche Samuel Eto'o (9), Fr\u00e9d\u00e9ric Kanout\u00e9 (8) e Didier Drogba (6)."}
{"id": "1734745", "revid": "899609", "url": "https://it.wikipedia.org/wiki?curid=1734745", "title": "Borgo Giuseppino", "text": "Il Borgo Giuseppino \u00e8 un quartiere di Trieste progettato e costruito a partire dalla fine del XVIII secolo. Il nome deriva dall'Imperatore del Sacro Romano Impero Giuseppe II d'Asburgo-Lorena, figlio dell'Imperatrice Maria Teresa d'Austria, che continua il periodo di riforme gi\u00e0 avviato dalla madre.\nIl borgo si estende fuori dalle Mura dell'antica Porta Cavana e raggiunge il terreno del Lazzaretto di San Carlo. \nDopo che la citt\u00e0 si era espansa nel Borgo Teresiano, luogo occupato prima dalle saline, aveva bisogno di nuovi e numerosi spazi, data la crescita vertiginosa a cui stava assistendo.\nIl progetto per la costruzione del quartiere fu avviato a partire dal 1788 grazie anche alla bravura e all'impronta che l'architetto Domenico Corti volle dare all'intera area (nel Borgo Giuseppino gli \u00e8 pure intitolata una via) e, una volta demoliti i vecchi conventi ed i cimiteri l\u00ec presenti, nel 1825 si procedette all'interramento del lungomare lungo le odierne \"Rive Grumula\" e \"Dei Pescatori\" creando due file di isolati.\nGi\u00e0 dal 1824 erano pronti i progetti dei palazzi che si sarebbero dovuti affacciare al lungomare nonch\u00e9 il nuovo slargo che si stava pian piano formando verso la fine dell'odierna \"Via del Lazzaretto Vecchio\" (per altro citata in un'opera di Umberto Saba). La piazza prese subito il nome di \"Piazza Giuseppina\", naturalmente prolungata verso il mare grazie al molo che ne portava lo stesso nome.\nPiazza Venezia.\nLa piazza che anticamente era intitolata all'Imperatore oggi si chiama piazza Venezia.\nNel 1867 il principe Massimiliano d'Austria, imperatore del Messico e fratello dell'imperatore d'Austria - Ungheria Francesco Giuseppe, cadde assassinato dai ribelli messicani. \nIl legame che univa il principe alla citt\u00e0 di Trieste era molto forte. Lo stesso Massimiliano aveva scelto il capoluogo giuliano per erigere il castello di Miramare sua residenza.\nNel 1875 si decise per la costruzione di un monumento che ricordasse l'imperatore Massimiliano, in divisa da contrammiraglio della flotta austriaca e con il braccio proteso verso il mare e il suo castello (opera dello scultore Giovanni Schilling da Dresda).\nA seguito del passaggio di Trieste all'Italia nel 1918 la piazza fu oggetto di un ripensamento da parte dell'amministrazione comunale.\nDietro forti impulsi nazionalisti che volevano cancellare la presenza e il passato asburgico della citt\u00e0, il nome della piazza venne cambiato da Giuseppina a Venezia (citt\u00e0 che fra l'altro era stata per anni avversaria del capoluogo giuliano) e la statua del principe Massimiliano venne smontata e collocata in un magazzino. \nTorner\u00e0 alla luce solo nel 1961 e verr\u00e0 collocata nel parco del castello di Miramare.\nAl suo posto venne posizionata la fontana del Nettuno (di Giovanni Mazzoleni) che era precedentemente collocata in piazza della Borsa.\nNegli ultimi mesi del 2008 la piazza \u00e8 stata oggetto di una riqualificazione totale che ha portato alla pavimentazione in pietra originale di masegno, nuove panchine e nuovi arredi urbani.\nDiverse le ipotesi che nel corso degli anni sono state espresse sulla piazza. Alcuni proponevano di lasciare la fontana del Nettuno nella sua posizione, altri avrebbero preferito che al posto della fontana fosse costruita una statua a ricordo di mons. Santin (vescovo di Trieste e Capodistria durante la seconda guerra mondiale). La soluzione finale ha visto invece il ritorno della statua di Massimiliano nella sua collocazione originale.\nDa gennaio 2009 la piazza \u00e8 stata riaperta al traffico pedonale e veicolare (prevalentemente autobus urbani e taxi) e la fontana del Nettuno \u00e8 stata ricollocata nuovamente in piazza della Borsa, suo sito originale.\nMuseo Revoltella.\nSulla piazza nel 1854 - 1858 viene costruita la dimora del barone Pasquale Revoltella. Alla sua morte il barone lasci\u00f2 tutti i suoi scritti e la sua collezione d'arte al Comune di Trieste con l'obbligo per quest'ultimo, di renderli accessibili e pubblici.\nNel corso del XX secolo il museo Revoltella \u00e8 diventato una delle gallerie d'arte moderna pi\u00f9 prestigiose del Paese."}
{"id": "1734748", "revid": "767487", "url": "https://it.wikipedia.org/wiki?curid=1734748", "title": "Micha\u00ebl Isabey", "text": ""}
{"id": "1734750", "revid": "1566286", "url": "https://it.wikipedia.org/wiki?curid=1734750", "title": "Sanjay Leela Bhansali", "text": "Biografia.\nIl suo secondo nome, Leela, \u00e8 un tributo a sua madre, Leela Bhansali. Ha avuto vari riconoscimenti a Bollywood per i suoi film, tra cui i National Film Awards e i Filmfare Awards."}
{"id": "1734751", "revid": "767487", "url": "https://it.wikipedia.org/wiki?curid=1734751", "title": "Serafino Grassi", "text": "Biografia.\nLaureatosi a Torino in Legge nel 1792, proveniva dall'alta borghesia astigiana.\nIl patrimonio di famiglia gli permise di vivere di rendita e di potersi dedicare allo studio delle lettere e della storia di Asti.\nTra il 24 luglio ed il 25 luglio 1797, partecip\u00f2 ai moti della rivoluzione astese che portarono alla costituzione della Repubblica giacobina.\nDurante il breve periodo repubblicano (tre giorni) fece parte del Comitato di sussistenza. Dopo la controrivoluzione da parte dei realisti, venne arrestato insieme al fratello Secondo, ma quasi subito rilasciato.\nDurante l'occupazione francese, fu consigliere di prefettura del Dipartimento del Tanaro e nel 1805, con la restaurazione, lasci\u00f2 qualsiasi carica pubblica ritirandosi a vita privata a Torino per le sue antiche passioni storico-letterarie.\nNel 1817 pubblic\u00f2 la \"Storia di Asti\" che per molti anni fu un testo di riferimento per storici e ricercatori di storia locale. Al Grassi, va dato il merito di aver scrupolosamente cercato di compilare una storia della citt\u00e0 priva delle falst\u00e0 e mistificazioni che erano sorte principalmente nel XVII secolo con gli scritti di Raimondo Turco ed Antonio Malabayla ad opera del fratello Filippo Malabayla.\nAnche l'opera del Grassi non \u00e8 comunque scevra da errori e nel 1890, Niccola Gabiani ne cur\u00f2 una ristampa riveduta e corretta dagli errori pi\u00f9 macroscopici, corredandola di note esplicative al margine."}
{"id": "1734752", "revid": "439868", "url": "https://it.wikipedia.org/wiki?curid=1734752", "title": "Zealand", "text": ""}
{"id": "1734755", "revid": "124690648", "url": "https://it.wikipedia.org/wiki?curid=1734755", "title": "Bojan Joki\u0107", "text": "Carriera.\nClub.\nEsordio al Triglav e Gorica.\nDopo le giovanili nel Kranj, squadra di secondo piano della sua citt\u00e0 natale viene ingaggiato dal Triglav, club principale della stessa citt\u00e0 slovena. Gioca due stagioni da titolare, prima di essere notato dai dirigenti del che lo acquistano nel 2005. Nel 2006 realizza il suo primo gol da professionista nella vittoria esterna per 1-4 contro il Nafta. Alla fine della stessa stagione si laurea campione di Slovenia.\nSochaux e ChievoVerona.\nIl 7 giugno 2007, Joki\u0107 firma un contratto di 4 anni con l'. Con i francesi fa il suo esordio in Coppa Uefa nella partita vinta in trasferta per 0-1 contro i greci del Panionos nella stagione 2007-2008.\nIl 30 gennaio 2010, Joki\u0107 viene dato in prestito con opzione di acquisto al ChievoVerona in Serie A.\nIl 21 maggio 2010 la squadra veronese ha acquisito, per 1 milione di euro, l'intero cartellino del giocatore dal Sochaux.\nVillarreal.\nIl 5 luglio 2013, svincolatosi dal ChievoVerona, passa al Villarreal firmando un contratto fino al 2017. Con i \"sottomarini gialli\" trova meno spazio del previsto, totalizzando appena 24 presenze in 3 stagioni. Ottiene con il club spagnolo due sesti posti e un quarto posto.\nPrestito al Nottingham Forest e Ufa.\nL'8 gennaio 2016 viene ceduto in prestito con diritto di riscatto al Nottingham Forest. Il club inglese per\u00f2, decide di non riscattarlo a titolo definitivo rispedendo in Spagna il giocatore. Nel gennaio 2017 rimane svincolato. Il mese successivo, nella stagione 2016-2017 in corso, passa cos\u00ec all'Ufa, squadra di Premier Liga russa.\nNazionale.\nDal 2006 fa parte della nazionale slovena. Nel 2010 \u00e8 stato inserito nella lista dei giocatori sloveni per il Mondiale in Sudafrica.\nIl 16 novembre 2019 raggiunge le 100 presenze in nazionale nel successo per 1-0 contro la Lettonia.\nStatistiche.\nPresenze e reti nei club.\n\"Statistiche aggiornate al 24 marzo 2021.\""}
{"id": "1734756", "revid": "36426", "url": "https://it.wikipedia.org/wiki?curid=1734756", "title": "Via Alfani", "text": ""}
{"id": "1734757", "revid": "1602064", "url": "https://it.wikipedia.org/wiki?curid=1734757", "title": "Kernel-based Virtual Machine", "text": "Kernel-based Virtual Machine (KVM) \u00e8 un'infrastruttura di virtualizzazione del kernel Linux. KVM attualmente supporta una completa virtualizzazione usando Intel VT o AMD-V. Un supporto limitato per la paravirtualizzazione \u00e8 anche disponibile per gli ospiti Linux e Windows nella forma di un driver di rete paravirtuale. KVM \u00e8 ora implementato come un modulo kernel caricabile, sebbene nelle future versioni potr\u00e0 essere usata un'interfaccia a chiamata di sistema (\"system call\") e sar\u00e0 integrato direttamente nel kernel.\nVirtual Machine Manager supporta la creazione, la modifica, l'avvio e l'arresto di macchine virtuali basate su KVM.\nFunzionamento.\nKVM fornisce una virtualizzazione completa della CPU, in questo modo il Guest OS non si accorge dell'inizio della virtualizzazione. Il processo Userspace che utilizza KVM \u00e8 QEMU. Esso \u00e8 responsabile di configurare la VM e i dispositivi di I/O e di emularli. KVM in questo caso viene utilizzato come un \"acceleratore\" per quanto riguarda il collegamento con i dispositivi I/O in quanto solo con QEMU \u00e8 molto lento (questo grazie al fatto che KVM ha una virtualizzazione completa della CPU)."}
{"id": "1734760", "revid": "767487", "url": "https://it.wikipedia.org/wiki?curid=1734760", "title": "Tito Flavio Sabino (console 47)", "text": "Biografia.\nFu il primogenito di Tito Flavio Sabino ed ebbe un figlio, anch'egli chiamato Tito Flavio Sabino.\nCon il suo fratello minore Vespasiano, serv\u00ec nella conquista romana della Britannia nel 43, durante il regno dell'imperatore Claudio. Fu console suffetto nel 47, governatore della Mesia dal 50 al 56 e \"praefectus urbi\" dal 56 al 69; poich\u00e9 Lucio Pedanio Secondo \u00e8 attestato per questa carica nel 61, \u00e8 possibile che Sabino abbia servito per due volte come \"praefectus\". Sabino era un sostenitore importante di suo fratello: quando Vespasiano si trov\u00f2 in difficolt\u00e0 finanziarie mentre era governatore dell'Africa, Sabino gli prest\u00f2 del denaro, e mentre Vespasiano era governatore della Giudea, Sabino era una fonte di informazioni vitale sugli eventi che accadevano a Roma. Nel 69, l'anno dei quattro imperatori, quando Vespasiano torn\u00f2 a Roma, Sabino fu assediato sul Campidoglio prima di essere messo a morte dall'imperatore Vitellio e non vide suo fratello assumere la direzione dell'impero.\nCi sono state congetture che affermano che Sabino potrebbe essere stato il Teofilo accennato nella Bibbia sia nel Vangelo di Luca sia negli Atti degli apostoli; in questo senso gioca un ruolo importante nel romanzo storico \"The Flames of Rome\" di Paul Meier.\nBibliografia.\nFonti antiche:"}
{"id": "1734761", "revid": "76963", "url": "https://it.wikipedia.org/wiki?curid=1734761", "title": "Ken Leung", "text": "Biografia.\nNasce a New York, dove cresce prima a Manhattan e poi a Brooklyn. Dopo aver studiato alla New York University inizia a studiare recitazione. Debutta nel 1995 nel film indipendente \"Fuga dalla scuola media\", in seguito recita in \"L'angolo rosso - Colpevole fino a prova contraria\" ma si fa notare nel film di Brett Ratner \"Rush Hour - Due mine vaganti\".\nNel 2000 recita in \"Tentazioni d'amore\" dove si distingue anche come cantante, negli anni seguenti partecipa a molti film di successo, tra cui \"A.I. - Intelligenza Artificiale\", \"Vanilla Sky\", \"Red Dragon\" e \"Saw - L'enigmista\". Dopo aver recitato ne \"Il calamaro e la balena\", recita nel film \"Inside Man\" di Spike Lee, dal quale era gi\u00e0 stato diretto nel film TV del 2004 \"Sucker Free City\".\nNel 2006 si fa notare nel ruolo di Kid Omega/Quill in \"X-Men - Conflitto finale\". Nel 2008 entra nel cast della quarta stagione di \"Lost\" nel ruolo del sensitivo Miles Straume. Tra il 2014 e il 2016 \u00e8 tra i protagonisti della serie televisiva medica \"The Night Shift\" nel ruolo di Cristopher Zia. Nel 2015 prende parte, come membro della Resistenza, a \"\". Nel 2017 entra nel cast della serie televisiva del Marvel Cinematic Universe \"Inhumans\" nel ruolo di Karnak.\nDoppiatori italiani.\nNelle versioni in italiano dei suoi film, Ken Leung \u00e8 stato doppiato da:"}
{"id": "1734764", "revid": "599013", "url": "https://it.wikipedia.org/wiki?curid=1734764", "title": "Teddy Richert", "text": ""}
{"id": "1734766", "revid": "729019", "url": "https://it.wikipedia.org/wiki?curid=1734766", "title": "AB Airlines", "text": "La AB Airlines (Air Bristol Ltd.) era una compagnia aerea britannica creata nel 1993. Il suo codice IATA era 7L e quello ICAO AZX. Il suo Callsing era Aztec Air. La sua flotta era composta da 5 aeromobili: 3 Boeing 737-300 e 2 Boeing 737-400. La compagnia ha operato per 6 anni e poi nel 1999 ha cessato le sue operazioni."}
{"id": "1734770", "revid": "1870933", "url": "https://it.wikipedia.org/wiki?curid=1734770", "title": "Maxime Josse", "text": ""}
{"id": "1734772", "revid": "287204", "url": "https://it.wikipedia.org/wiki?curid=1734772", "title": "Marco Papa", "text": "Carriera.\nRisultati di maggiore rilievo sono stati ottenuti nelle competizioni nazionali e europee. Nel 1978 ottiene due vittorie nel Campionato Italiano Junior classe 500, a bordo di una Suzuki. Nel 1982 si classifica quinto nel campionato Europeo della classe 500, sempre con la Suzuki. Nella stessa competizione ottiene la sua prima vittoria nel 1984 ed il terzo posto nella classifica finale. Nel 1987 migliore conseguendo il piazzamento d'onore. Nel 1990 corre come wild card con una Yamaha OW01 del team Spadaro Innicheri la prova spagnola del campionato mondiale Superbike sul circuito di Jerez, non ottiene piazzamenti a punti nelle due gare.\nVince il titolo italiano, categoria \"Open\" che comprendeva anche le 500 e si disputava in gara unica sull'autodromo di Vallelunga, nel 1991 e nel 1992, a bordo della Cagiva. Non di rado con le Cagiva corre delle gare del Motomondiale 1991, in appoggio a Eddie Lawson e Alex Barros, alternandola con una Honda privata. Dal 1992 al 1993 partecipa sempre alla classe 500 con una moto artigianale, la Librenti costruita dall'omonimo ingegnere bolognese. Il confronto con le ROC Yamaha e le Harris \u00e8 impietoso ma Papa non demorde mai. La collaborazione con Giancarlo Librenti dura un anno e mezzo, fino a quando, nel maggio del 1993, il costruttore emiliano muore a soli 56 anni. Marco Papa continua fino a fine stagione grazie all'assistenza di Niggi Schmassmann. Nella classe regina corre fino al 1996, quando partecipa al GP d'Italia e al Citt\u00e0 di Imola come wild card.\nPerde la vita in un incidente stradale avvenuto il 9 settembre 1999 lungo la A4 all'altezza di Rovato, mentre era alla guida della sua automobile perde il controllo morendo sul colpo."}
{"id": "1734776", "revid": "834", "url": "https://it.wikipedia.org/wiki?curid=1734776", "title": "Kunwinjku", "text": ""}
{"id": "1734783", "revid": "112148138", "url": "https://it.wikipedia.org/wiki?curid=1734783", "title": "Super Session", "text": "Super Session \u00e8 un album del 1968 pubblicato dalla Columbia Records e prodotto da Al Kooper. La prima parte del disco vede la performance del duo Mike Bloomfield-Al Kooper, mentre nella seconda Al Kooper suona con Stephen Stills.\nNel maggio 1968, Al Kooper chiama alcuni suoi vecchi amici a suonare negli studi Columbia di New York City: con Stephen Stills alla chitarra realizza alcuni brani che formeranno il lato B dell'LP, mentre con Mike Bloomfield, sempre alla chitarra, incide altre session (lato A dell'LP).\nNel 2003, la Legacy Records stamp\u00f2 l'album su CD (rimasterizzato) con l'aggiunta di quattro brani bonus.\nLe session con Mike Bloomfield poi continueranno di l\u00ec a poco dal vivo, immortalate nel doppio LP \"The Live Adventures of Mike Bloomfield and Al Kooper\" (per Columbia Records, registrato al Fillmore East) e nell'album \"\" (Columbia Records - solo su CD)."}
{"id": "1734787", "revid": "125816990", "url": "https://it.wikipedia.org/wiki?curid=1734787", "title": "Piero Manzoni", "text": "Biografia.\nPiero Manzoni nacque a Soncino (in provincia di Cremona), ma crebbe a Milano, primogenito dei cinque figli del conte Egisto Manzoni (1901-1948), originario di Lugo (in provincia di Ravenna), appartenente al ramo cadetto romagnolo di \"Chiosca e Poggiolo\" e della soncinese Valeria Meroni (1907-1994), la cui famiglia era proprietaria dell'azienda tessile \"Filanda Meroni\". \nUna volta terminati gli studi classici presso i gesuiti del Liceo Leone XIII (dove suoi compagni di scuola furono il poeta Nanni Balestrini e l'editore Vanni Scheiwiller), s'iscrive successivamente alla Facolt\u00e0 di Legge presso l'Universit\u00e0 Cattolica del Sacro Cuore. Entra in contatto con l\u2019ambiente artistico d\u2019avanguardia grazie ai soggiorni estivi con la famiglia ad Albisola, dove tra gli altri, era molto attivo Lucio Fontana, fondatore dello spazialismo e celebre per i \"buchi e tagli sulla tela\". I suoi primi dipinti sono paesaggi e ritratti di stampo tradizionale ad olio. Nel 1956 partecipa alla \"IV Fiera mercato\" del Castello sforzesco di Soncino e pubblica il manifesto \"Per la scoperta di una zona di immagini\". Un testo breve, nel quale Manzoni anticipa alcuni punti essenziali delle tesi che svilupper\u00e0 in altri documenti. Nel 1957 espone, con Ettore Sordini e Angelo Verga, in una collettiva alla galleria Pater di Milano e pubblica il manifesto \"Per una pittura organica\". \u00c8 inoltre cofirmatario del \"Manifesto contro lo stile\" con il Gruppo Nucleare, con cui espone alla mostra \"Movimento Arte Nucleare\" presso la galleria San Fedele di Milano.\nNell\u2019autunno del 1957 Manzoni inizia la sua serie di quadri bianchi o meglio senza colore, che poco pi\u00f9 di un anno dopo chiamer\u00e0 \"Achromes\" (in francese: incolore). I primissimi lavori della serie sono molto materici, unendo una sostanza gessosa e tele di iuta, dando quindi forma ad alcune linee geometriche.\nSubito dopo, nel 1958, utilizzando tele pi\u00f9 leggere immerse in un miscuglio di materia bianca, gesso e colla da lui definita caolino, l\u2019artista inizia a produrre le cosiddette \u201ctele grinzate\u201d, con pi\u00f9 o meno pieghe, in diverse dimensioni. Espone alla Galleria Bergamo con Enrico Baj e Lucio Fontana e tiene una personale alla Galleria Pater di Milano. Il 26 luglio Manzoni parte per Rotterdam, dove stringe amicizia con Gust Romijn, artista dai trascorsi CoBrA, e Hans Sonnenberg, mercante e anima del futuro Zero-groep olandese, entrando in contatto anche con Jan J. Schoonhoven e pi\u00f9 avanti con Henk Peeters, i quali nel 1960 fonderanno la \"Nul-beweging\".\nLa personale \u201cPiero Manzoni Schilderijen\u201d al Rotterdamsche Kunstkring si inaugura il 10 settembre e presenta diciassette opere acrome. L\u2019artista instaura rapporti anche con la gallerista parigina Iris Clert, che tuttavia mai approderanno a una mostra.\nNel 1959 abbandona il gruppo dei Nucleari e stringe legami con Agostino Bonalumi ed Enrico Castellani. Con quest'ultimo fonda la rivista Azimuth, dove compaiono scritti di Vincenzo Agnetti, Nanni Balestrini e Edoardo Sanguineti e illustrazioni di Yves Klein, Arnaldo Pomodoro, Robert Rauschenberg, Jasper Johns, Piero Dorazio, Gastone Novelli e Franco Angeli. Sempre nel 1959, entra in contatto con il \"Gruppo ZERO\" di D\u00fcsseldorf e produce 45 \"Corpi d'aria\": comuni palloncini riempiti d'aria, introducendo l'anno successivo la variante \"Fiato d\u2019artista\", ove i palloncini sono gonfiati dall\u2019autore stesso, sigillati e fissati su una base di legno.\nInizia a creare oggetti concettuali come le \"Linee\", che espone la prima volta al \"Pozzetto Chiuso\" di Albissola. Si tratta di tubi di cartone contenenti linee arrotolate di varie lunghezze; l'etichetta esterna riporta lunghezza, mese e anno di creazione. Sul finire del 1959 apre, sempre con Castellani, la galleria \"Azimut\"; che diventer\u00e0 luogo di produzione artistica significativo anti-informale. Qui, nel 1960 espone con Klein, Mack e Castellani nella mostra \"La nuova concezione artistica\" ed esce il secondo numero della rivista \"Azimuth\" contenente il testo \"Libera dimensione\", in cui sottolinea che il quadro \u00e8 una superficie d\u2019illimitate possibilit\u00e0, da liberare per cercare di scoprire il significato illimitato di uno spazio totale, di una luce pura ed assoluta. L\u2019impatto internazionale \u00e8 notevole: \"Libera dimensione\" viene tradotto in luglio in giapponese nel numero 7 di \u201cThe Geijutsu-Shincho\u201d, rivista che ha gi\u00e0 in precedenza dedicato un articolo a Manzoni.\nNel 1960 l'industriale danese Aage Damgaard lo invita per un periodo a soggiornare presso la sua fabbrica di camicie Angli a Herning (Danimarca), dove gli mette a disposizione tecnici e materiali con cui realizzare nuove opere. Sperimenta sfere in plastica sostenute da getti d'aria e il 4 luglio 1960 crea la sua linea pi\u00f9 lunga (7200 metri), che sigilla in un cilindro di zinco ricoperto da fogli di piombo.\nIl 21 luglio 1960 presenta alla galleria \"Azimut\" la sua \"performance\" pi\u00f9 famosa: la \"Consumazione dell'arte, dinamica del pubblico, divorare l'arte\". Sull'invito si legge: \"\u201cLa S.V. \u00e8 invitata per le ore 19 di Gioved\u00ec 21 luglio 1960 a visitare ed a collaborare direttamente alla consumazione delle opere esposte da PIERO MANZONI\u201d\". Manzoni firma con l'impronta del pollice alcune uova sode che vengono distribuite al pubblico e mangiate sul posto.\nContinua a lavorare agli \"Achromes\", servendosi dei materiali pi\u00f9 disparati: tele cucite a macchina, cotone idrofilo a quadri, cloruro di cobalto, polistirolo e vernice fosforescente.\nNel 1961 realizza le \"Basi magiche\": piedistalli che elevano ad opera d'arte chi vi sale sopra e inizia a firmare le persone trasformandole cos\u00ec in opere d'arte, a cui rilascia \"Certificati di autenticit\u00e0\" (tra le 73 firmate compariranno anche Umberto Eco, Marcel Broodthaers e le scarpe destre di Franco Angeli e Mario Schifano). \nEspone con Castellani alla galleria \"La Tartaruga\" di Roma e fa una personale alla galleria K\u00f8pcke di Copenhagen, oltre a numerose collettive.\nIn maggio realizza 90 scatolette di \"Merda d'artista\" del peso di 30 g ciascuna vendute ad un equivalente valore in oro, che espone per la prima volta ad Albisola nel mese di agosto.\nSul numero 3 della rivista \u201cZERO\u201d (luglio 1961), pubblica il progetto per un teatro pneumatico chiamato \"Placentarium\" e il testo \"Progetti Immediati\", dove descrive opere realizzate e idee per il futuro. \nFa un secondo soggiorno autunnale a Herning dove tra le altre opere, realizza il \"Socle du monde\" (Base del mondo); un parallelepipedo in ferro e bronzo (82 x 100 x 100 cm) installato nel parco della fabbrica Angli capovolto al suolo per eleggere il mondo ad opera d'arte.\nContinua a lavorare su \"Achromes\" con pallini di ovatta, fibre di vetro e artificiali, peluche e paglia.\nNel 1962 espone allo Stedelijk Museum di Amsterdam nell'importante mostra collettiva \u201cNul\u201d\".\"\nNegli \"Achromes\" di questo periodo le materie usate sono: panini, per l'esattezza le \u201cmichette\u201d milanesi, sassi e pallini di polistirolo espanso. Altri \"Achromes\" ancora sono costituiti da pacchi in carta da giornale o da imballaggio sigillati con corda, piombo e ceralacca, come se fossero invii postali, presentati a coppie.\nL\u2019editore Vanni Scheiwiller pubblica a Milano le \"8 Tavole di accertamento\", cartella con otto fotolitografie in sessanta esemplari, che conclude un percorso avviato gi\u00e0 a fine anni \u201950, con un testo di Vincenzo Agnetti.\nIl 6 febbraio 1963 Piero Manzoni muore improvvisamente d\u2019infarto a soli 29 anni nel suo studio di via Fiori Chiari 16 a Milano."}
{"id": "1734793", "revid": "287204", "url": "https://it.wikipedia.org/wiki?curid=1734793", "title": "Via Ricasoli", "text": "Via Ricasoli si trova a Firenze tra piazza del Duomo e piazza San Marco. Fa parte di quella serie di vie rettilinee di andamento pi\u00f9 o meno perpendicolare all'Arno che furono tracciate da Arnolfo di Cambio in occasione dell'ampliamento urbanistico dell'ultima cerchia di mura, come via Cavour, via dei Servi, ecc.\nLa strada \u00e8 dedicata alla famiglia Ricasoli, che sebbene avesse il palazzo pi\u00f9 importante in piazza Goldoni, qui esisteva il palazzo di Bettino Ricasoli, importante politico fiorentino dell'Ottocento. Anticamente, almeno fino al 1847, la via si chiamava \"del Cocomero\" e l'antico Teatro Niccolini, all'inizio della strada verso piazza del Duomo, si chiamava infatti Teatro del Cocomero.\nAll'angolo con via dei Pucci si trova il Tabernacolo delle cinque lampade, tra i pi\u00f9 vistosi della citt\u00e0. Al numero 30 una targa ricorda l'architetto Pasquale Poccianti, che qui mor\u00ec nel 1858. Un'altra targa ricorda l'ingegnere ferroviario e senatore Giovanni Morandini. \nPi\u00f9 avanti si trova la parte posteriore del moderno Teatro della Compagnia. Ai numeri 40 e 42 si trova il grande Palazzo Gerini, nato dalla fusione di due palazzi nobiliari, uno opera di Bernardo Buontalenti e l'altro di Gherardo Silvani.\nCon via degli Alfani la strada forma una specie di piazzetta sulla quale si affaccia il Conservatorio musicale Luigi Cherubini; oltre l'incrocio la strada ha un aspetto pi\u00f9 anonimo, ma \u00e8 sempre affollata per via dell'ingresso della Galleria dell'Accademia, gi\u00e0 ospedale di San Matteo."}
{"id": "1734794", "revid": "110157", "url": "https://it.wikipedia.org/wiki?curid=1734794", "title": "Plumbagina", "text": "La plumbagina \u00e8 un naftochinone prodotto dalle piante che presenta diverse propriet\u00e0 farmacologiche. \u00c8 stato dimostrato che ha attivit\u00e0 antimicrobica. Negli animali ha effetti antimalarici, anticarcinogeni, cardiotonici, antifertilit\u00e0, ed antiaterosclerotici.\nIl nome plumbagina deriva dalla pianta del genere \"Plumbago\", da cui \u00e8 stata originariamente isolata."}
{"id": "1734800", "revid": "599013", "url": "https://it.wikipedia.org/wiki?curid=1734800", "title": "Noah Clarke", "text": "Carriera.\nA livello giovanile Clarke crebbe presso la formazione NCAA del Colorado College, mentre in precedenza con i Des Moines Buccaneers conquist\u00f2 il titolo della United States Hockey League. Fu selezionato nel 1999 dai Los Angeles Kings al 9\u00ba turno, con la scelta numero 250.\nNoah Clarke disput\u00f2 20 partite in NHL fra Los Angeles Kings e New Jersey Devils, totalizzando tre gol ed un assist. Inoltre ha giocato anche in AHL con le rispettive formazioni affiliate, i Manchester Monarchs e i Lowell Devils, totalizzando in 314 partite 99 reti e 131 assist.\nIl 24 aprile 2008 fu ufficializzato il suo trasferimento all'Hockey Club Ambr\u00ec-Piotta, tuttavia dopo sole 28 partite giocate si liber\u00f2 dal contratto e si trasfer\u00ec in SM-liiga per concludere la stagione. In vista della stagione 2009-2010 decise di ritornare ancora in Leventina, tuttavia anche in questa occasione dopo 22 gare decise di trasferirsi presso l'HC Slavia Praga.\nIl 16 luglio 2010 fu ceduto dai cechi ai tedeschi dell'Augsburger Panther, con i quali gioc\u00f2 per tutta la stagione 2010-2011. L'8 agosto pass\u00f2 all'EHC M\u00fcnchen, altra formazione della DEL.\nDopo due stagioni trascorse in Germania Clarke nell'estate del 2012 pass\u00f2 alla formazione britannica dei Belfast Giants."}
{"id": "1734806", "revid": "433605", "url": "https://it.wikipedia.org/wiki?curid=1734806", "title": "Laguna de los Cerros", "text": "Laguna de los Cerros \u00e8 un sito archeologico mesoamericano nello stato messicano di Veracruz, a sud delle montagne di Tuxtlas. Assieme a Tres Zapotes, San Lorenzo Tenochtitl\u00e1n e La Venta, Laguna de los Cerros viene considerato come uno dei quattro pi\u00f9 importanti centri della cultura olmeca. \nLaguna de los Cerros (spagnolo per \"lago delle colline\") venne chiamato in questo modo a causa della presenza di quasi cento monticelli nelle zone circostanti. L'architettura di base del luogo \u00e8 basata sulla presenza di monticelli a fianco di alcune piazze rettangolari. I monticelli a forma di cono segnano il limite delle piazze. I monticelli pi\u00f9 estesi, un tempo adibiti a piattaforme residenziali, sono associati con i monticelli paralleli pi\u00f9 sottili. La maggior parte dei monticelli risalgono all'et\u00e0 classica, a partire dal 250 a.C. circa fino al 900.\nStoria.\nA causa della posizione in una zona compresa tra diversi fiumi, Laguna de los Cerros rimase abitata per un periodo di quasi 2000 anni, dal periodo degli Olmechi fino all'et\u00e0 classica.\nLaguna de los Cerros era gi\u00e0 abitata tra il 1400 e il 1200 a.C., e nel 1200 a.C. era diventata un centro importante della regione estendendosi per circa 150 ettari. Nel 1000 a.C. il centro si era espanso notevolmente, arrivando a contare 47 siti pi\u00f9 piccoli in un raggio di 5\u00a0km. Uno di questi siti era Llano del J\u00edcaro, un centro di lavorazione architettonica dove il basalto era presente in abbondanza. Diversi monumenti ricavati dal basalto di Llano del J\u00edcaro sono presenti non solo a Laguna de los Cerros ma anche a San Lorenzo Tenochtitl\u00e1n, a 60\u00a0km di distanza. Llano del J\u00edcaro era probabilmente controllato dai governatori di San Lorenzo Tenochtitl\u00e1n, direttamente oppure tramite il controllo di Laguna de los Cerros.\nLlano del J\u00edcaro venne abbandonato qualche tempo dopo il 1000 a.C. e Laguna de los Cerros stesso mostra di essere stato in declino nello stesso periodo. La causa del declino del sito non \u00e8 conosciuta, anche se si crede che fosse dovuta al cambio del corso del fiume San Juan che coincise anche con il declino e l'abbandono di San Lorenzo, attribuito a problemi di natura ambientale. "}
{"id": "1734812", "revid": "287204", "url": "https://it.wikipedia.org/wiki?curid=1734812", "title": "Bojan Jokic", "text": ""}
{"id": "1734813", "revid": "228587", "url": "https://it.wikipedia.org/wiki?curid=1734813", "title": "Bran e Sceolang", "text": ""}
{"id": "1734814", "revid": "287204", "url": "https://it.wikipedia.org/wiki?curid=1734814", "title": "Michael Isabey", "text": ""}
{"id": "1734816", "revid": "195739", "url": "https://it.wikipedia.org/wiki?curid=1734816", "title": "Rilevamento", "text": ""}
{"id": "1734819", "revid": "599013", "url": "https://it.wikipedia.org/wiki?curid=1734819", "title": "Lionel Mathis", "text": ""}
{"id": "1734823", "revid": "466539", "url": "https://it.wikipedia.org/wiki?curid=1734823", "title": "Badara S\u00e8ne", "text": ""}
{"id": "1734824", "revid": "648716", "url": "https://it.wikipedia.org/wiki?curid=1734824", "title": "Piazza de' Mozzi", "text": " \nPiazza de' Mozzi si trova a Firenze, in Oltrarno. Di forma allungata, d\u00e0 origine al ponte alle Grazie.\nEssa prende il nome dalla famiglia Mozzi, una delle pi\u00f9 importanti a Firenze tra il Duecento e il Trecento. La famiglia, di noti banchieri papali, abitava nel Palazzo dei Mozzi, situato in fondo alla piazza, con una torretta che scruta ancora oggi i traffici sul ponte.\nAnticamente si chiamava di San Gregorio alla pace, dal nome di una chiesetta inglobata oggi nel Museo Bardini. L'appellativo della \"pace\" si riferiva all'effimera pace tra guelfi e ghibellini del cardinal Latino Malabranca Orsini. Il palazzo dei Mozzi ebbe illustri ospiti, come papa Gregorio X ricordato da una lapide sulla parete del museo Bardini.\nOltre al palazzo del suo museo, l'antiquario Stefano Bardini, acquist\u00f2 in questa piazza lo stesso palazzo dei Mozzi e il retrostante giardino, che si vede chiaramente, con le sue terrazze fiorite sulla collina, guardando dal ponte alle Grazie.\nAltri palazzi importanti sulla piazza sono palazzo Nasi, di Baccio d'Agnolo, caratterizzato dai graffiti sulla facciata, e il grande palazzo Torrigiani-Del Nero, affacciato sul lungarno: proprio per realizzare la via lungo il fiume vennero sacrificati i suoi giardini e un pittoresco muro merlato. Su palazzo Nasi una targa ricorda l'attivit\u00e0 sociale del marchese Carlo Torrigiani."}
{"id": "1734825", "revid": "36426", "url": "https://it.wikipedia.org/wiki?curid=1734825", "title": "Palazzo Torrigiani-Del Nero", "text": ""}
{"id": "1734826", "revid": "116098347", "url": "https://it.wikipedia.org/wiki?curid=1734826", "title": "M\u00fchlenberge", "text": "M\u00fchlenberge \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Friesack.\nStoria.\nIl comune venne formato il 31 dicembre 2002 dalla fusione dei comuni di Haage, Senzke e Wagenitz.\nSuddivisione amministrativa.\nIl comune di M\u00fchlenberge consta di 3 centri abitati (\"Ortsteil\"):"}
{"id": "1734828", "revid": "149727", "url": "https://it.wikipedia.org/wiki?curid=1734828", "title": "Haage", "text": ""}
{"id": "1734831", "revid": "149727", "url": "https://it.wikipedia.org/wiki?curid=1734831", "title": "Senzke", "text": ""}
{"id": "1734833", "revid": "149727", "url": "https://it.wikipedia.org/wiki?curid=1734833", "title": "Wagenitz", "text": ""}
{"id": "1734834", "revid": "729019", "url": "https://it.wikipedia.org/wiki?curid=1734834", "title": "Crescita acida", "text": "La crescita acida \u00e8 l'abilit\u00e0 delle cellule e delle pareti cellulari delle piante di allungarsi o espandersi velocemente in presenza di pH basso (acido). Questa forma di crescita non comporta un aumento del numero delle cellule. Talvolta \u00e8 chiamata \"allungamento indotto dall'acido\", \"espansione acida\", \"perdita acido-indotta della parete cellulare\" o con altri termini simili. Durante la crescita acida le cellule si allargano rapidamente a causa della presenza dell'espansina, una proteina pH-dipendente che rende le pareti cellulari meno rigide. L'espansina scioglie le interconnessioni tra le microfibrille di cellulosa presenti nella parete cellulare. L'introduzione di un ormone vegetale, come per esempio l'auxina, fa s\u00ec che vengano pompati dei protoni (H+) dall'interno della cellula verso la parete cellulare, rendendola pi\u00f9 acida. L'acidit\u00e0 attiva l'espansina e la parete diventa meno rigida. A questo punto la cellula pu\u00f2 incamerare acqua al suo interno ed espandersi."}
{"id": "1734835", "revid": "36426", "url": "https://it.wikipedia.org/wiki?curid=1734835", "title": "Piazza dei Mozzi", "text": ""}
{"id": "1734840", "revid": "2110845", "url": "https://it.wikipedia.org/wiki?curid=1734840", "title": "Adelchi Galloni", "text": "Biografia.\nTerminati gli studi, approda all'Accademia di Brera dove si dedica alla realizzazione di short pubblicitari e di mediometraggi per lo spettacolo, con cui ottiene diversi premi, tra cui la Palma d'oro al Festival di Cannes. \nNell'ambito pubblicitario, si occupa di molte campagne stampa per clienti come Fiat, Alitalia, Knorr, Tages-Anzeiger, Chesterfield, Shell, Barilla, Champion; negli anni '80 inizia la produzione editoriale che lo vedr\u00e0 autore di libri per bambini e ragazzi, ma anche illustratore per riviste e newsmagazine (\"Corriere della Sera\", \"Grazia\", \"Donna Moderna\", \"Anna\").\nNegli anni '90 Galloni insegna presso la \"Scuola Internazionale dell'Illustrazione\" a Venezia, l\"'Istituto Europeo di Design\" a Milano e dal 2008 \u00e8 docente presso l'Accademia di belle arti di Bologna; \u00e8 characters creator e direttore degli sfondi per i film \"Johan Padan a la descoverta de le Americhe\" e \"Putiferio va alla guerra\"; nel campo delle arti tradizionali realizza numerose esposizioni in gallerie e spazi pubblici in Italia e in Europa."}
{"id": "1734845", "revid": "116098400", "url": "https://it.wikipedia.org/wiki?curid=1734845", "title": "Paulinenaue", "text": "Paulinenaue \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Friesack.\nStoria.\nNel 2003 venne aggregato al comune di Brieselang il comune di Selbelang.\nSuddivisione amministrativa.\nIl territorio comunale si divide in 2 zone, corrispondenti al centro abitato di Paulinenaue e a 1 frazione (\"Ortsteil\"):"}
{"id": "1734846", "revid": "1543377", "url": "https://it.wikipedia.org/wiki?curid=1734846", "title": "Caidom", "text": "Il CAIDom \u00e8 una gara di downhill, specialit\u00e0 della mountain bike, che si tiene a Bressanone, in Italia, ogni anno.\nStoria.\nIl primo CAIDom \u00e8 stato organizzato nel 2004 dai due ciclisti altoatesini, Alex Angerer e Alexander Resch. Dal 2005 la gara viene organizzata dal Consorzio Voodo Freestyle. Il nome CAIDom \u00e8 composto dalle iniziali del luogo di partenza (rifugio CAI sito in cima alla Plose) e dalla prima sillaba dell'arrivo (il Domplatz di Bressanone).\nDal 2008 il CAIDom vale come gara per le qualificazioni dell'Avalanche Cup.\nPeculiarit\u00e0 del CAIDom.\nMentre una normale gara di Mountainbike-Downhill \u00e8 lunga mediamente dai 2,5 ai 3,5 chilometri, il percorso del CAIDom \u00e8 lungo ben 13 chilometri. I gareggianti impiegano una media di 25 minuti per completare il tragitto. Per la straordinaria lunghezza della gara, molti parlano di una \u201cmaratona del Downhill\u201d. Anche il percorso \u00e8 fuori dalla norma: gran parte della gara \u00e8 contesa al di fuori di strade battute e il tragitto ha una forte pendenza (2000 metri di altitudine per 13 chilometri di lunghezza), che sfrutta anche la pista da discesa Trametsch.\nPercorso e punti chiave.\nIl percorso parte dalla cima del Monte Telegrafo (2.486\u00a0m), il pi\u00f9 alto punto del gruppo della Plose, fino alla piazza del duomo di Bressanone (560\u00a0m). Da cima a fondo i punti chiave del CAIDom sono: lo sprint dalla vetta del Monte Telegrafo al rifugio CAI. Il chilometro lanciato sulla pista del Giogobello. La scalinata Rossi, all'entrata nel bosco di Sant'Andrea che prende il nome dell'atleta Stefano Rossi. Lo stretto sentiero dell'apr\u00e8s-ski che precede di poco la traccia dello skilift in disuso della Trametsch. Quest'ultima ha una pendenza superiore al 40% ed \u00e8 molto stretta. La discesa per il bosco di Sant'Andrea, dove vengono raggiunte velocit\u00e0 fino ai 90\u00a0km all'ora."}
{"id": "1734847", "revid": "599013", "url": "https://it.wikipedia.org/wiki?curid=1734847", "title": "Valter Birsa", "text": "Caratteristiche tecniche.\nCentrocampista mancino di notevole duttilit\u00e0, sa disimpegnarsi anche in un centrocampo a 5 o da esterno offensivo su entrambe le fasce.\nCarriera.\nClub.\nInizi.\nNato a San Pietro, nel comune di San Pietro-Vertoiba, nella Slovenia occidentale vicino al confine con l'Italia, trascorre la sua infanzia a Nova Gorica, e a cinque anni inizia a giocare in un piccolo club vicino alla citt\u00e0, il NK Bilje. In seguito passa al Primorje, con cui debutta ufficialmente nella massima serie slovena il 5 novembre 2003, a 17 anni, in occasione della partita contro il Maribor.\nNel 2004 si trasferisce all'ND Gorica, e il 16 settembre fa gi\u00e0 il suo esordio in Coppa UEFA, contro l'. Il 22 settembre segna la sua prima rete in campionato contro l'Olimpia Lubiana, e quattro giorni dopo realizza la sua prima doppietta in carriera, nel 1-3 esterno contro l'NK Zagorje. Conclude la stagione con 26 presenze e 7 reti, contribuendo alla vittoria del campionato.\nLa seconda stagione a Nova Gorica \u00e8 in assoluto la pi\u00f9 prolifica a livello realizzativo: realizzatore di quattro doppiette contro Primorjie, Maribor, Nafta Lendava e Dom\u017eale e di una tripletta contro il Drava Ptuj, vince per la seconda volta consecutiva in due anni la Prva Slovenska Liga, e si piazza al secondo posto della classifica dei capocannonieri della Prima divisione slovena, con 19 reti, preceduto soltanto dal suo compagno di squadra Miran Burgi\u010d (24). Ottiene inoltre il premio come miglior giocatore sloveno dell'anno.\nSochaux.\nIl 10 luglio 2006 viene acquistato dal club francese del , con cui sottoscrive un contratto quadriennale. Fa il suo esordio con i \"Les Lionceaux\" il 5 agosto nella vittoria in trasferta contro il Saint-\u00c9tienne e una settimana dopo segna il suo primo gol con la nuova maglia nel pareggio per 1-1 contro l'. Termina la stagione con 31 partite disputate e 3 reti, che contribuiscono al conseguimento del settimo posto finale, e conseguente qualificazione in Coppa UEFA. Il 28 luglio realizza il gol del vantaggio del Sochaux contro l'Olympique Lione nella Supercoppa di Francia, persa poi per 2-1.\nLa stagione successiva inizia con il preliminare di Coppa UEFA contro il Panionios, che segna subito l'eliminazione della squadra dalla competizione. Birsa gioca 22 gare e segna tre reti, in una stagione che vede il Sochaux classificarsi in 14\u00aa posizione.\nAuxerre.\nDopo aver giocato 13 partite nella prima parte di stagione, il 2 febbraio 2009, ultimo giorno del mercato invernale, passa ufficialmente in prestito con diritto di riscatto all'. Quattro giorni dopo scende in campo con la nuova squadra, entrando al 90' della gara interna vinta per 2-0 contro il Nancy.\nIl 29 maggio 2009 il club riscatta il cartellino del giocatore dal Sochaux, firmando un contratto di due anni. Nella Ligue 1 2009-2010 scende in campo 35 volte, con 3 gol, e il club raggiunge la terza posizione nel torneo, qualificandosi per i preliminari della Champions League.\nIl 23 dicembre 2009, in occasione della partita contro l'Auxerre, si \u00e8 reso protagonista di un gesto di \"fair play\": in un contrasto di gioco con Bakari Kon\u00e9, quest'ultimo era stato accusato dall'arbitro di aver procurato una gomitata allo sloveno ed era stato espulso. Birsa ha spiegato per\u00f2 al direttore di gara la totale involontariet\u00e0 del gesto dell'avversario, determinando l'annullamento del cartellino rosso.\nIl debutto nella competizione europea avviene dunque il 17 agosto 2010, contro lo Zenit San Pietroburgo, e il 25 agosto \u00e8 ancora protagonista nella gara di ritorno con la squadra russa, vinta per 2-0. Il 19 ottobre, nella fase a gironi, segna su punizione la rete dell'1-2 contro l'Ajax. Il 2 febbraio 2011, essendo in scadenza di contratto, firma un preaccordo con il Genoa, che prevede l'acquisizione del giocatore a parametro zero il 30 giugno 2011. Conclude comunque la sua stagione all'Auxerre, totalizzando 33 presenze e 5 reti.\nIn Italia: il Genoa.\nA partire dalla nuova stagione, diviene ufficialmente un giocatore del Genoa. All'esordio in Serie A (Genoa-Atalanta 2-2) viene espulso, nel finale di partita, per gioco scorretto. Il 24 novembre, contro il in Coppa Italia, segna la prima rete sbloccando su rigore il punteggio. Si ripete contro l'Inter negli ottavi, dove la sua squadra viene eliminata.\nTorino e Milan.\nNell'ultimo giorno della sessione estiva del 2012, firma (in prestito) per il Torino. Il 25 novembre segna per la prima volta in A, nel 2-2 contro la Fiorentina. Dopo una sola stagione in granata, passa a titolo definitivo al Milan nell'ambito dell'operazione che porta Antonini a Genova. Tra le file rossonere, il 18 settembre 2013 esordisce in Champions League giocando da titolare in Milan-Celtic. Con la formazione milanese lo sloveno segna due reti, entrambe decisive per le vittorie in campionato contro Sampdoria e Udinese.\nChievo.\nNell'estate 2014 passa, con la formula del prestito, al Chievo. Un anno pi\u00f9 tardi, la societ\u00e0 veronese acquista interamente il suo cartellino. Il 7 febbraio 2016 disputa la centesima partita nel campionato italiano, segnando su rigore al Torino la rete del 2-1 finale. Il 21 agosto seguente mette a segno la prima doppietta in A, permettendo agli scaligeri di battere per 2-0 l'Inter. In tutto con i clivensi in quattro anni e mezzo ha messo insieme 163 presenze e 18 gol.\nCagliari.\nIl 9 gennaio 2019 viene ceduto al Cagliari con cui firma un contratto pluriennale fino al giugno 2021. Debutta il 20 gennaio, giocando da titolare la partita interna con l'Empoli, pareggiata per 2-2. Alla quarta partita per\u00f2 si frattura l'ulna dopo quattordici minuti nella partita contro l' ed \u00e8 costretto a restare fuori per pi\u00f9 di un mese. Al suo ritorno Rolando Maran lo utilizza quasi sempre da subentrante ma mette a referto 13 presenze. La tagione successiva parte da titolare nella prima partita casalinga contro il ma poi sostanzialmente non vede pi\u00f9 campo. Solo a giugno con la ripresa post \"lockdown\" nel campionato e con l'avvicendamento in panchina e l'arrivo di Walter Zenga vede il campo nel finale di stagione segnando 12 presenze totali.\nNell'estate 2020, seppur con ancora un anno di contratto, con l'arrivo di Eusebio Di Francesco non viene incluso nel gruppo squadra, ma non trovando una squadra interessata, rimane fuori rosa. Solo a novembre raggiunge l'accordo per la rescissione consensuale rimanendo svincolato.\nNell'estate del 2021 annuncia sui social il suo ritiro dal calcio giocato.\nNazionale.\nFin da giovanissimo convocato nelle rappresentative giovanili nazionali, il 28 febbraio 2006 ha debuttato con la Nazionale maggiore contro Cipro. Ha segnato il suo primo gol in Nazionale il 9 settembre 2009 nelle qualificazioni al campionato mondiale di calcio 2010 contro la Polonia, terminata 3-0 per gli sloveni. Con la sua nazionale ha partecipato al Mondiali di calcio 2010, segnando un gol nella fase a gironi.\nA fine novembre 2018 annuncia il suo addio alla nazionale slovena dopo 12 anni, con un bottino di 7 reti in 90 presenze.\nStatistiche.\nPresenze e reti nei club.\n\"Statistiche aggiornate al 29 luglio 2020.\""}
{"id": "1734851", "revid": "116098427", "url": "https://it.wikipedia.org/wiki?curid=1734851", "title": "Pessin", "text": "Pessin \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Friesack."}
{"id": "1734852", "revid": "1543377", "url": "https://it.wikipedia.org/wiki?curid=1734852", "title": "Nicolas Maurice-Belay", "text": "Caratteristiche tecniche.\nPredilige il ruolo di ala, ma in alternativa pu\u00f2 ricoprire il ruolo di attaccante esterno o di seconda punta anche sul lato destro, pur essendo mancino.\nNote.\nScheda del calciatore tratta da L'Equipe.fr \nPalmar\u00e8s della Coupe de France "}
{"id": "1734853", "revid": "110157", "url": "https://it.wikipedia.org/wiki?curid=1734853", "title": "Iker", "text": "\u00c8 noto grazie al recente ritrovamento della sua sepoltura inviolata nei pressi della necropoli di Luxor, nelle immediate adiacenze della tomba di Djehuty, alto ufficiale della sovrana Hatshepsut. Questa scoperta \u00e8 ancora in corso di studio e potrebbe rivelare nuove informazioni sulle sepolture \u2013 peraltro assai rare \u2013 dei militari di rango dell'epoca.\nBiografia.\nDalla sua tomba, si sa che Iker (il nome significa, in egiziano antico, \"eccellente persona\") raggiunse ranghi elevati dell'esercito egizio, come dimostrerebbero la tipologia di sepolcro ed il ritrovamento di tre bastoni, mentre la presenza nella tomba di due archi con frecce significherebbe che doveva trattarsi di un valente arciere al servizio del faraone.&lt;br&gt;\nLa sua mummia, adagiata sul fianco sinistro, era posta in un sarcofago ligneo sul quale era inciso il nome del defunto e dove questi \u00e8 anche raffigurato mentre porge offerte alla dea Hathor.&lt;br&gt;\nDalle iscrizioni funebri e dai reperti ritrovati si pu\u00f2 ragionevolmente dedurre che la sepoltura sia stata effettuata durante la XI dinastia egizia: sarebbe quindi vissuto alla fine del periodo della guerra civile che termin\u00f2 con la riunificazione di Alto e Basso Egitto."}
{"id": "1734854", "revid": "287204", "url": "https://it.wikipedia.org/wiki?curid=1734854", "title": "Yoshida Kenko", "text": ""}
{"id": "1734855", "revid": "295403", "url": "https://it.wikipedia.org/wiki?curid=1734855", "title": "Damien Perquis", "text": "Carriera.\nIn virt\u00f9 della nazionalit\u00e0 della madre, nel 2011 riesce a ottenere la cittadinanza polacca, venendo immediatamente convocato in Nazionale. L'8 giugno 2012 esordisce da titolare agli Europei nella sfida inaugurale contro la Grecia (1-1).\nIl 22 luglio 2016 firma un contratto biennale con il Nottingham Forest"}
{"id": "1734857", "revid": "116098452", "url": "https://it.wikipedia.org/wiki?curid=1734857", "title": "Retzow", "text": "Retzow \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Friesack."}
{"id": "1734858", "revid": "253269", "url": "https://it.wikipedia.org/wiki?curid=1734858", "title": "Kiele Sanchez", "text": "Biografia.\nNata a Chicago, nell'Illinois, il 13 ottobre del 1976 da padre portoricano e da madre statunitense di origini francesi, studia recitazione alla Glenbard North High School. Nel 2000 sostiene una audizione per il programma di MTV \"Wanna Be a VJ\", allo scopo di diventare una veejay del canale musicale, \u00e8 arrivata tra i primi cinque ma non ha vinto.\nNel 2003 appare nella commedia \"Fratelli per la pelle\" e lavora in varie serie televisive come \"Related\" e \"A casa con i tuoi\", ma conosce una discreta popolarit\u00e0 grazie al ruolo di Nikki Fernandez nella terza stagione di \"Lost\".\nNel 2007 appare in alcuni episodi di \"Samantha chi?\" e ottiene un piccolo ruolo nel film \"Mr. Magorium e la bottega delle meraviglie\", diretto dal marito Zach Helm. Nel 2008 recita nel film horror \"Insanitarium\" diretto da Jeff Buhler. Nel 2009 recita nel thriller \"A Perfect Getaway - Una perfetta via di fuga\", diretto da David Twohy, e prende parte a \"30 giorni di buio II\", sequel di \"30 giorni di buio\".\nDal 2010 \u00e8 co-protagonista di \"The Glades\".\nDoppiatrici italiane.\nNelle versioni in italiano dei suoi lavori, Kiele Sanchez \u00e8 stata doppiata da:"}
{"id": "1734859", "revid": "767487", "url": "https://it.wikipedia.org/wiki?curid=1734859", "title": "Kandia Traor\u00e9", "text": ""}
{"id": "1734862", "revid": "932277", "url": "https://it.wikipedia.org/wiki?curid=1734862", "title": "Blocchiera", "text": "La blocchiera \u00e8 una macchina utilizzata in edilizia per produrre blocchi di cemento di varie dimensioni e forme, tra i quali pav\u00e9 autobloccanti e cordoli per marciapiede. \nLa produzione avviene con il procedimento della pressocompressione: il calcestruzzo, opportunamente dosato, riempie la forma della macchina e successivamente agiscono delle \"teste vibranti\", che entrano nelle forme e pressano e vibrano il calcestruzzo per ottenere un compattamento omogeneo ed uniforme. Infine si alza la testa e la forma ed i prodotti restano sulla tavola di legno e sono portati nelle camere di maturazione per l'indurimento.\nUna macchina similare \u00e8 la \"tegoliera\", che produce tegole in cemento su stampi di alluminio. In questo caso le tegole vengono estruse sugli stampi che possono essere di varie forme e le tegole vengono separate solo quando sufficientemente dure, in genere dopo 12-24 ore."}
{"id": "1734863", "revid": "599013", "url": "https://it.wikipedia.org/wiki?curid=1734863", "title": "Mevl\u00fct Erdin\u00e7", "text": "Carriera.\nClub.\nErdin\u00e7 \u00e8 stato promosso nella prima squadra del nella stagione 2005/06 dopo ever militato nelle giovanili.\nAl suo debutto in prima squadra ha segnato il gol che ha regalato la vittoria al Sochaux in casa dell'Ajaccio. Nonostante questo buon inizio Erdin\u00e7 \u00e8 riuscito a guadagnare il posto da titolare solo nella stagione 2007/08, diventando anche il miglior marcatore stagionale della propria squadra con 11 gol in 28 partite.\nNella stessa stagione, il 4 ottobre 2007 ha anche esordito in Coppa UEFA in Panionios-Sochaux 0-1 subentrando al 66\u00ba minuto a Dagano.\nLa stagione seguente ha realizzato 12 gol in 29 partite tra cui il gol che ha permesso al Sochaux di pareggiare all'ultima giornata contro il Valenciennes e di ottenere cos\u00ec la salvezza.\nIl 30 giugno 2009 firma un quadriennale con il Paris Saint-Germain.\nIl 24 gennaio 2012 passa al Rennes.\nIl 2 settembre 2013 firma un quadriennale con il Saint-Etienne.\nIl 17 luglio 2015 viene ceduto a titolo definitivo all'.\nNazionale.\nDopo aver giocato nella Nazionale francese Under-17, Erdin\u00e7 ha esordito nella Nazionale turca il 26 marzo 2008 in amichevole contro la Bielorussia (2-2), subentrando all'inizio del secondo tempo a G\u00f6khan \u00dcnal.\nCon la Nazionale turca ha partecipato all'Europeo 2008, dove la Turchia \u00e8 stata eliminata in semifinale dalla Germania, disputando 2 delle 5 le partite della sua Nazionale.\nStatistiche.\nPresenze e reti nei club.\n\"Statistiche aggiornate all'11 febbraio 2021.\""}
{"id": "1734864", "revid": "119451312", "url": "https://it.wikipedia.org/wiki?curid=1734864", "title": "Wiesenaue", "text": "Wiesenaue \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Friesack.\nStoria.\nIl comune di Wiesenaue fu creato il 26 ottobre 2003 dall'unione dei comuni di Br\u00e4dikow, Vietznitz e Warsow.\nInizialmente il comune prese il nome di Jahnberge (dal nome di una frazione di Warsow), assumendo il nome attuale il 7 giugno 2004.\nSuddivisione amministrativa.\nIl comune di Wiesenaue consta di 4 centri abitati (\"Ortsteil\"):"}
{"id": "1734865", "revid": "1839090", "url": "https://it.wikipedia.org/wiki?curid=1734865", "title": "Br\u00e4dikow", "text": "Br\u00e4dikow \u00e8 una frazione del comune tedesco di Wiesenaue, nel Brandeburgo.\nStoria.\nBr\u00e4dikow fu nominata per la prima volta nel 1390.\nNel 2003 il comune di Br\u00e4dikow venne fuso con i comuni di Vietznitz e Warsow, formando il nuovo comune di Jahnberge, in seguito ridenominato Wiesenaue."}
{"id": "1734867", "revid": "149727", "url": "https://it.wikipedia.org/wiki?curid=1734867", "title": "Braedikow", "text": ""}
{"id": "1734868", "revid": "149727", "url": "https://it.wikipedia.org/wiki?curid=1734868", "title": "Bradikow", "text": ""}
{"id": "1734869", "revid": "1839090", "url": "https://it.wikipedia.org/wiki?curid=1734869", "title": "Jahnberge", "text": "Jahnberge \u00e8 una frazione del comune tedesco di Wiesenaue, nel Brandeburgo.\nConta (1995) 83 abitanti.\nStoria.\nIl piccolo insediamento di Jahnberge fu fondato nel 1937 su un'area appartenente al comune di Br\u00e4dikow. Il progetto di realizzare sull'area una colonia agricola fu per\u00f2 bloccato dallo scoppio della seconda guerra mondiale.\nNel 1945 il centro (costituito allora solo di poche baracche) fu occupato da profughi provenienti dalla Prussia orientale ceduta alla Polonia. La costruzione di edifici in muratura inizi\u00f2 nel 1949.\nNel 1952 Jahnberge divenne una frazione del comune di Warsow, e dal 2003 del comune di Wiesenaue (che fino al 2004 ebbe il nome di \"Jahnberge\")."}
{"id": "1734870", "revid": "1839090", "url": "https://it.wikipedia.org/wiki?curid=1734870", "title": "Vietznitz", "text": "Vietznitz \u00e8 una frazione del comune tedesca di Wiesenaue, nel Brandeburgo.\nConta (2002) 242 abitanti.\nStoria.\nVietznitz fu nominata per la prima volta nel 1365.\nNel 2003 il comune di Vietznitz venne fuso con i comuni di Br\u00e4dikow e Warsow, formando il nuovo comune di Jahnberge, in seguito ridenominato Wiesenaue."}
{"id": "1734871", "revid": "1702319", "url": "https://it.wikipedia.org/wiki?curid=1734871", "title": "Warsow", "text": "Warsow \u00e8 un comune del Meclemburgo-Pomerania Anteriore, in Germania.\nAppartiene al circondario di Ludwigslust-Parchim (targa LWL) ed \u00e8 parte della comunit\u00e0 amministrativa (\"Amt\") di Stralendorf.\nSuddivisione amministrativa.\nIl territorio comunale si divide in 3 zone (\"Ortsteil\"), corrispondenti al centro abitato di Warsow e a 2 frazioni:"}
{"id": "1734875", "revid": "21880", "url": "https://it.wikipedia.org/wiki?curid=1734875", "title": "Moscerini dei funghi", "text": ""}
{"id": "1734877", "revid": "61051", "url": "https://it.wikipedia.org/wiki?curid=1734877", "title": "Idroguida", "text": ""}
{"id": "1734884", "revid": "204012", "url": "https://it.wikipedia.org/wiki?curid=1734884", "title": "Acantillide", "text": ""}
{"id": "1734885", "revid": "116098299", "url": "https://it.wikipedia.org/wiki?curid=1734885", "title": "Kotzen", "text": "Kotzen \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Nennhausen.\nStoria.\nNel 2003 vennero aggregati al comune di Kotzen i comuni di Kriele e Landin.\nSuddivisione amministrativa.\nIl comune di Kotzen \u00e8 diviso in 3 zone (\"Ortsteil\"), corrispondenti al centro abitato e a 2 frazioni:"}
{"id": "1734887", "revid": "149727", "url": "https://it.wikipedia.org/wiki?curid=1734887", "title": "Kriele", "text": ""}
{"id": "1734888", "revid": "339392", "url": "https://it.wikipedia.org/wiki?curid=1734888", "title": "Husky", "text": ""}
{"id": "1734889", "revid": "123348987", "url": "https://it.wikipedia.org/wiki?curid=1734889", "title": "Internet Small Computer Systems Interface", "text": "In telecomunicazioni ed elettronica iSCSI (sta per \"Internet SCSI\") \u00e8 un protocollo di comunicazione che permette di inviare comandi a dispositivi di memoria SCSI fisicamente collegati a server e/o altri dispositivi remoti (come ad esempio NAS o SAN). \u00c8 un protocollo molto utilizzato in ambienti SAN poich\u00e9 permette l'archiviazione dei dati su dischi virtuali, collegati attraverso la rete, dando l'illusione di disporre localmente di un disco fisico che invece si trova in realt\u00e0 su un dispositivo di archiviazione remoto.\nA differenza del protocollo Fibre Channel consente l'impacchettamento su TCP/IP e attraverso l'infrastruttura di rete esistente e rende possibile l'utilizzo di dispositivi a distanza.\nIl client utilizza quindi un driver, detto \"initiator\", che consente di inviare all'host dove sono fisicamente ospitati i dischi, detto \"target\", i comandi che consentono di leggere e scrivere il disco virtuale. L'initiator tipicamente si identifica tramite un codice alfanumerico, detto \"IQN\" (acronimo inglese di \"iSCSI Qualified Name\", in italiano \"Nome Qualificato iSCSI\") al quale pu\u00f2 essere associata una policy di accesso basata sull'indirizzo IP mittente. \nIl protocollo iSCSI supporta inoltre l'autenticazione tramite il protocollo CHAP."}
{"id": "1734896", "revid": "92723", "url": "https://it.wikipedia.org/wiki?curid=1734896", "title": "Petko Todorov", "text": "Biografia.\nPetko Jurdanov Todorov nacque ad Elena, nel cuore della Bulgaria, in una benestante famiglia signorile di elevati interessi culturali, che aveva rapporti di parentela con la famiglia di Stojan Mihajlovski. Sua sorella Mina aveva una relazione con Pejo Javorov. Petko studi\u00f2 al liceo di Veliko T\u0103rnovo (1894-95), e in questo periodo divenne entusiasta delle idee socialiste, leggeva la letteratura connessa al marxismo, dava vita a gruppi letterari e organizzava letture comuni settimanali.\nNel 1896 part\u00ec con suo fratello Hristo verso la Francia, a Tolosa. Leggeva la letteratura russa e francese (Pu\u0161kin, Lermontov, Tolstoj, Flaubert, Maupassant, ecc), collabor\u00f2 al quotidiano \"La D\u00e9p\u00eache du Midi\" ed entr\u00f2 in relazioni con gli attivisti francesi del tempo, come Jean Jaur\u00e8s ed altri.\nScrisse vari articoli antimonarchici.\nNel 1897 fece ritorno in Bulgaria e si stabil\u00ec a Ruse, dove, insieme ad Ivan Velinov, pubblic\u00f2 la rivista \"Zakonnost\", nella quale raccoglieva articoli di questioni socio-politiche. In occasione di un appello ai cittadini di Ruse, indirizzato contro il governo ed il principe, venne arrestato e portato davanti al tribunale regionale di Ruse, ma venne in seguito liberato perch\u00e9 minorenne.\nSegu\u00ec i corsi di giurisprudenza all'Universit\u00e0 di Berna, Svizzera, nel 1898, ed i corsi di letteratura a Berlino e a Lipsia, terminando gli studi nel 1904. Nel 1905 fu uno dei fondatori del Partito Radicaldemocratico. All'inizio del XX secolo, sotto l'influenza di Pen\u010do Slavejkov e di Kr\u0103stjo Kr\u0103stev, mise in discussione e rivalut\u00f2 le proprie idee estetiche e sociali. Cominci\u00f2 quindi a studiare la filosofia dell'individualismo tedesco. Nel marzo del 1912 part\u00ec alla volta di Capri, per curarsi dalla tubercolosi, dove conobbe e si accost\u00f2 a Maksim Gor'kij. Durante la prima guerra mondiale, divenne amico di Lev Trockij.\nPetko mor\u00ec di tubercolosi a Ch\u00e2teau-d'\u0152x, in Svizzera, il 14 febbraio 1916, e le sue spoglie furono traslate a Sofia, il 15 giugno del 1921.\nSua moglie, da cui ebbe tre figli, si chiamava Rajna.\nOpere.\nTodorov scrisse la sua prima opera, un saggio su Ilarion Makariopolski, da studente alle elementari. Negli anni di studio scrisse poesie, racconti e abbozzi, che fece stampare sulle giornali studenteschi \"\"Drugar\" (\u0414\u0440\u0443\u0433\u0430\u0440) e \"S\u0103vremenna Mlade\u017e\" (\u0421\u044a\u0432\u0440\u0435\u043c\u0435\u043d\u043d\u0430 \u041c\u043b\u0430\u0434\u0435\u0436), ed in seguito sulle riviste \"Iskra\" (\u0418\u0441\u043a\u0440\u0430), \"Svetlina\" (\u0421\u0432\u0435\u0442\u043b\u0438\u043d\u0430), ecc. Raccolse alcune di queste opere nel suo primo libro \"Graffiti\" (\u0414\u0440\u0430\u0441\u043a\u0438) (con lo pseudonimo di Penko). Il suo libro successivo \"Poesie di una lira noiosa\" (\u0421\u0442\u0438\u0445\u043e\u0432\u0435 \u043d\u0430 \u0441\u043a\u0443\u0447\u043d\u0430\u0442\u0430 \u043b\u0438\u0440\u0430), usc\u00ec sotto lo stesso pseudonimo.\nLe prime opere di Todorov sono state interamente influenzate dai principi della socialdemocrazia, rielaborando le problematiche sociali, senza per\u00f2 distinguersi per qualit\u00e0 artistiche rilevanti. Petko Todorov continu\u00f2 a scrivere racconti a tematica sociale anche a Tolosa, stampandoli sulle pubblicazioni socialiste \"Novo Vreme\" (\u041d\u043e\u0432\u043e \u0412\u0440\u0435\u043c\u0435, \"Nuovo Tempo\"), \"Rabotni\u010deski Vestnik\" (\u0420\u0430\u0431\u043e\u0442\u043d\u0438\u0447\u0435\u0441\u043a\u0438 \u0412\u0435\u0441\u0442\u043d\u0438\u043a, Giornale dei Lavoratori), \"\u010cerven Naroden Kalendar\" (\u0427\u0435\u0440\u0432\u0435\u043d \u041d\u0430\u0440\u043e\u0434\u0435\u043d \u041a\u0430\u043b\u0435\u043d\u0434\u0430\u0440, Calendario Popolare Rosso), ecc.\nAlla fine del 1899 scrisse il primo idillio \"Cantore\" (\u041f\u0435\u0432\u0435\u0446), il quale marc\u00f2 un cambiamento nella sua produzione e un nuovo orientamento verso le correnti ideologiche ed estetiche europee del tempo, relative alla filosofia dell'individualismo. Nelle produzioni successive, idilli e drammi, Todorov un\u00ec queste idee con caratteristiche psicoemotive bulgare; cerc\u00f2 dimensioni comuni a tutti gli uomini nella spiritualit\u00e0 e nella condotta della personalit\u00e0. Le sue opere sono romantico-realistiche.\nNel primo decennio del XX secolo Todorov fu una delle figure rilevanti nella vita culturale bulgara, una personalit\u00e0 indipendente con una cultura eccellente, un intellettuale di stampo europeo. I suoi scritti portavano l'impronta del suo carattere orgoglioso, di una finezza d'animo, di una spiritualit\u00e0 ad alti livelli. Todorov aspirava a raggiungere una raffinatezza e un senso artistico nell'uso della parola. La sua ribellione contro la fugacit\u00e0 della vita sociale e d'ogni giorno dell'uomo si esprimeva nelle sue opere tarde attraverso un orgoglioso isolazionismo. Aveva una stretta affinit\u00e0 spirituale con il circolo letterario \"Mis\u0103l\", con le ricerche filosofiche, estetiche e artistiche del dottor Kr\u0103stjo Kr\u0103stev, di Pen\u010do Slavejkov e di Pejo Javorov.\nTodorov assisteva attivamente alla vita culturale bulgara; cre\u00f2 i drammi \"Strahil, bandito terrificante\" (\u0421\u0442\u0440\u0430\u0445\u0438\u043b \u0441\u0442\u0440\u0430\u0448\u0435\u043d \u0445\u0430\u0439\u0434\u0443\u0442\u0438\u043d), \"I primi\" (\u041f\u044a\u0440\u0432\u0438\u0442\u0435) \"Le nozze del drago\" (\u0417\u043c\u0435\u0439\u043e\u0432\u0430 \u0441\u0432\u0430\u0442\u0431\u0430) e \"La sposa Borjana\" (\u041d\u0435\u0432\u0435\u0441\u0442\u0430 \u0411\u043e\u0440\u044f\u043d\u0430), un tomo degli \"Idilli\" (\u0418\u0434\u0438\u043b\u0438\u0438). Diverse per scopo artistico, queste opere apportano un nuovo senso morale ed estetico alle credenze popolari usate come trama artistica. Sotto l'influenza di Henrik Ibsen e di Gerhart Hauptmann, Todorov trasforma le sue conclusioni artistiche in simboli-immagini.\nIl tipico eroe dei suoi idilli \u00e8 un uomo orgoglioso, indipendente, libero, un bandito, un disgraziato, che ha un'anima forte e una morale superiore (Kalina in \"L'ammaestratore di orsi\" (\u041c\u0435\u0447\u043a\u0430\u0440), il suonatore in \"La madre del suonatore di gusla\" (\u0413\u0443\u0441\u043b\u0430\u0440\u0435\u0432\u0430 \u043c\u0430\u0439\u043a\u0430), Kosjo in \"Il drago\" (\u0417\u043c\u0435\u0439\u043d\u043e), Bojko in \"Disgraziato\"\" (\u041d\u0435\u0441\u0440\u0435\u0442\u043d\u0438\u043a), ecc).\nTodorov riproduceva l'intensivo ardore spirituale, le crisi drammatiche della creazione dell'uomo solitario, dell'eremita. Le sue opere spiccano per l'atmosfera elevata, romantica ed emotiva, e per una squisita rappresentazione del paesaggio. L'originalit\u00e0 dell'uso della sillaba trasformano alcuni dei suoi idilli in una sintesi artistica tra poesia e prosa."}
{"id": "1734897", "revid": "20090", "url": "https://it.wikipedia.org/wiki?curid=1734897", "title": "Battaglia di San Marino", "text": ""}
{"id": "1734899", "revid": "599013", "url": "https://it.wikipedia.org/wiki?curid=1734899", "title": "St\u00e9phane Pichot", "text": ""}
{"id": "1734901", "revid": "1543377", "url": "https://it.wikipedia.org/wiki?curid=1734901", "title": "Endomychidae", "text": "Endomychidae , \u00e8 una famiglia di Insetti dell'ordine dei Coleotteri (sottordine Polyphaga, superfamiglia Cucujoidea).\nGli adulti hanno un corpo di piccole dimensioni, lungo 2-6 mm, di forma ovoidale, pi\u00f9 o meno oblunga e dorsalmente convessa.\nGli Endomichidi sono diffusi nella Regione Paleartica e in quella Neartica e sono associati a funghi o a materiale organico in decomposizione per il loro regime dietetico micetofago.\nSistematica.\nLa famiglia si suddivide nelle seguenti sottofamiglie:"}
{"id": "1734912", "revid": "119151538", "url": "https://it.wikipedia.org/wiki?curid=1734912", "title": "Cocoon (Bj\u00f6rk)", "text": "Cocoon \u00e8 una canzone di Bj\u00f6rk, pubblicato come terzo ed ultimo estratto dal quarto album in studio \"Vespertine\". \u00c8 la seconda traccia del disco.\nDescrizione.\nLa canzone, scritta e prodotta da Bj\u00f6rk in collaborazione con Thomas Knak, con una campionatura di sottofondo quasi da ninna-nanna, racconta di una ragazza che si bea di una romantica storia d'amore che l'ha colta di sorpresa, includendo anche impliciti riferimenti sessuali sotto forma di eufemismi e metafore. Il singolo ha raggiunto la posizione n. 35 nel Regno Unito, e la n. 61 in Francia.\nIl videoclip.\nIl videoclip fu controverso quasi quanto il precedente girato per il singolo \"Pagan Poetry\", tanto da essere anch'esso censurato su molte emittenti. \u00c8 stato diretto da Eiko Ishioka. Mostra Bj\u00f6rk apparentemente nuda (mentre in realt\u00e0 indossa una tuta bianca molto aderente), dai capezzoli della quale fuoriesce un sottile filo rosso che la avvolge e forma una specie di bozzolo attorno a lei, metafora per la relazione amorosa del testo del brano, che la protegge e la avvolge cos\u00ec come farebbe un bozzolo per la larva di un insetto."}
{"id": "1734913", "revid": "24019", "url": "https://it.wikipedia.org/wiki?curid=1734913", "title": "GIOVE", "text": ""}
{"id": "1734914", "revid": "465169", "url": "https://it.wikipedia.org/wiki?curid=1734914", "title": "Dammi solo un minuto/Che ne fai di te", "text": "Dammi solo un minuto \u00e8 un singolo del gruppo musicale italiano Pooh, pubblicato il 28 settembre 1977 come unico estratto dal decimo album in studio \"Rotolando respirando\". Il 45 giri raggiunse alti piazzamenti nelle classifiche.\nDescrizione.\n\"Dammi solo un minuto\" \u00e8 stata scritta da Roby Facchinetti e Valerio Negrini, ha ottenuto un buon successo in Italia ed \u00e8 diventata un cavallo di battaglia del gruppo, riproposto in buona parte delle antologie ufficiali in circolazione.\nI brani furono spesso riproposti dal vivo all'interno di medley; \"Che ne fai di te\" venne in genere riproposta in versione unplugged, introdotta da Facchinetti con l'uso del Glockenspiel.\nLa canzone \"Dammi solo un minuto\" nasce come potenziale singolo fin dalla fase registrazione del quartetto; Roby Facchinetti scrive questa melodia trascinante sulla quale Valerio Negrini ha non poche difficolt\u00e0 ad inserire un testo all'altezza.\nNe scriver\u00e0 molte versioni prima di trovare quella definitiva, che risulter\u00e0 essere la prima delle stesure, scartata preventivamente dai Pooh perch\u00e9 non la ritenevano d'impatto ed efficace come la melodia del pezzo avrebbe potuto suggerire. L'interprete del brano \u00e8 Roby Facchinetti, come nella precedente Linda.\nIl singolo usc\u00ec anche in spagnolo (\"Dame s\u00f3lo un minuto/Qu\u00e9 ha sido de ti\") e in versione inglese dal titolo \"Give me only this moment\", per la traduzione del produttore Teddy Randazzo. Ne \u00e8 stata tratta una \"cover\" realizzata dai Gemelli DiVersi, che ne hanno campionato il ritornello per loro singolo \"Un attimo ancora\"; Fu questo un fattore decisivo per il successo raggiunto dal brano dei Gemelli diversi."}
{"id": "1734915", "revid": "767487", "url": "https://it.wikipedia.org/wiki?curid=1734915", "title": "Vincent Nogueira", "text": ""}
{"id": "1734918", "revid": "1964823", "url": "https://it.wikipedia.org/wiki?curid=1734918", "title": "Francis Gillot", "text": ""}
{"id": "1734920", "revid": "1305772", "url": "https://it.wikipedia.org/wiki?curid=1734920", "title": "Fungus", "text": "Fungus \u00e8 un videogioco pubblicato nel 1986 per Commodore 64 da Players Software, un'etichetta a basso costo appartenente alla Interceptor Micros.\nSi basa sul controllo di un personaggio che raccoglie funghi attraversando isole spaziali fluttuanti.\nTutto lo sviluppo del gioco venne effettuato dallo svedese Karl H\u00f6rnell come freelance. \"Fungus\" venne pubblicato anche in una raccolta \"Zap-Pak\" insieme a \"Fruity\", una variante di \"Breakout\", sempre di H\u00f6rnell.\nUn seguito, \"Fungus 2\", era previsto nel 1988, ma non venne mai pubblicato. Un prototipo funzionante venne divulgato molti anni dopo.\nModalit\u00e0 di gioco.\nL'area di gioco \u00e8 formata da una lunga serie di piattaforme sospese nello spazio, tutte alla stessa altezza, con visuale isometrica angolata e scorrimento costante verso destra. Il giocatore controlla un uomo spaziale in perenne movimento, che pu\u00f2 correre e saltare nelle quattro direzioni sopra le piattaforme. Queste hanno forme irregolari e dimensioni molto variabili, con buchi e interruzioni tra l'una e l'altra, nei quali non si deve cadere o si perde una vita. Sulle piattaforme cresce vegetazione, tra cui numerosi funghi che possono essere raccolti passandoci sopra. I funghi raccolti vengono conteggiati e alla fine valgono un bonus di punteggio, ma per terminare un livello basta arrivare alla fine del percorso.\nOltre a evitare di cadere nello spazio vuoto, bisogna evitare di sbattere contro alberi, piante aliene e altri ostacoli fissi. Si incontrano inoltre dei nemici, sotto forma di uccelli, api giganti, torrette di cannone o bombe, che cercano di fermare il protagonista andandogli addosso o sparandogli.\nA inizio partita \u00e8 possibile selezionare alcune opzioni: il livello di partenza, il livello di difficolt\u00e0 generale, il tipo di nemici che attaccheranno e il colore delle isole.\nIl prototipo di \"Fungus 2\" \u00e8 visivamente simile, ma ha importanti differenze tra cui scorrimento libero in entrambe le direzioni, piattaforme a varie altezze e la possibilit\u00e0 di sparare."}
{"id": "1734923", "revid": "1029394", "url": "https://it.wikipedia.org/wiki?curid=1734923", "title": "'Ndrina Novella", "text": ""}
{"id": "1734924", "revid": "339392", "url": "https://it.wikipedia.org/wiki?curid=1734924", "title": "Novella ('Ndrina)", "text": ""}
{"id": "1734926", "revid": "400518", "url": "https://it.wikipedia.org/wiki?curid=1734926", "title": "Isaribi", "text": ""}
{"id": "1734927", "revid": "1745361", "url": "https://it.wikipedia.org/wiki?curid=1734927", "title": "Adrastia", "text": ""}
{"id": "1734932", "revid": "270833", "url": "https://it.wikipedia.org/wiki?curid=1734932", "title": "Felice Colombo", "text": "Biografia.\nNel 1965 Colombo fond\u00f2 a Milano la \"Fratelli Colombo s.n.c.\" (dal 1972 solamente \"Colombo s.n.c.\"), impresa che si occupava dello stampaggio di materie plastiche e che in seguito si espanse nel settore sanitario e radio-televisivo.\nAssurse alla notoriet\u00e0 con la presidenza della squadra di calcio del , ruolo ricoperto dal 1977 al 1980. Il giudizio circa la sua gestione del club rimane tuttora controverso: da una parte, con l'ingaggio del tecnico Nils Liedholm scelto dallo stesso Colombo, la squadra vinse il cosiddetto \"scudetto della stella\" nel campionato 1978-1979, mentre dall'altra il suo coinvolgimento, con altri tesserati rossoneri, nello scandalo del Totonero decret\u00f2 nel 1980 la retrocessione d'ufficio del Milan in Serie B, la prima nella storia della societ\u00e0. Lo stesso presidente rossonero venne squalificato a vita da cariche sportive, pure se, storicizzando i succitati eventi, \"a posteriori\" l'implicazione di Colombo nel calcioscommesse appare pi\u00f9 frutto di \u00abun misto di ingenuit\u00e0 e di senso di impunit\u00e0\u00bb che non di reale volont\u00e0 di dolo.\nDopo la radiazione, inizialmente continu\u00f2 a gestire il Milan pur non potendone pi\u00f9 ricoprire cariche ufficiali; nel frattempo era stato eletto alla testa del club Gaetano Morazzoni, parlamentare democristiano e grande tifoso rossonero, in sostanza un prestanome. Infine nel 1982 cedette la societ\u00e0 a Giuseppe Farina, ex presidente del .\nHa un figlio di nome Nicola, anch'egli imprenditore, porta avanti ancora oggi l'attivit\u00e0 del padre, nel 2015 ha salvato il dal fallimento e ne \u00e8 diventato presidente."}
{"id": "1734933", "revid": "122880", "url": "https://it.wikipedia.org/wiki?curid=1734933", "title": "Uber Bacilieri", "text": "Biografia.\nDi origini molto umili, intraprese diversi mestieri tra i quali il bracciante agricolo ed il calzolaio. Partito ventenne per la guerra, trascorse la fine dell'ultimo conflitto in prigionia, durante la quale impar\u00f2 i primi rudimenti pugilistici da alcuni prigionieri inglesi.\nCarriera dilettantistica.\nBacilieri inizi\u00f2 la carriera nel pugilato all'indomani del suo ritorno dalla prigionia, sotto la guida di Nando Strozzi, suo maestro prima e manager poi. Si mise in luce ai campionati italiani del 1948, svoltisi a Milano, vincendo il titolo nei pesi massimi. Fu convocato a rappresentare l'Italia ai Giochi olimpici di Londra dello stesso anno.\nAlle Olimpiadi batt\u00e9 al primo incontro l'irlandese Gerry O'Colm\u00e1in, ma venne sconfitto dall'argentino Rafael Iglesias, vincitore della medaglia d'oro. Nel '49, dopo alcune sconfitte, affront\u00f2 una trasferta in Scandinavia con buoni risultati.\nIl c.t. Steve Klaus lo conferm\u00f2 anche agli europei di Oslo del 1949, dove Bacilieri vinse la medaglia di bronzo. Nello stesso anno arriv\u00f2 secondo ai tricolori di Firenze, perdendo in finale contro Bastioni. Dopo di ci\u00f2, pass\u00f2 tra i professionisti, sempre seguito dal maestro Strozzi, che stava formando diversi campioni a Ferrara e Rovigo - fra questi Guido Ferracin, Enzo Correggioli, Arnaldo Tagliatti e, successivamente, Carlo Duran, Gianfranco Macchia, Clemente Gessi e Giuseppe Migliari.\nCarriera da professionista.\nBacilieri debutt\u00f2 l'11 gennaio 1950, a Bologna, con un pareggio contro Luigi Spaiardi. Un mese dopo, nella sua Ferrara, sconfisse lo stesso Spaiardi. In un anno combatt\u00e9 sei volte, con quattro vittorie e due pareggi.\n\u00c8 del 1951 la prima sconfitta in carriera durante la prima esperienza professionistica all'estero. Ha combattuto sette volte per il titolo italiano, conquistandolo due volte: nel 1952 combattendo contro Giorgio Milan e il 20 agosto 1956 contro il piacentino Antonio Crosia. Entrambi gli incontri si svolsero a Ferrara.\nNella sua carriera Bacilieri affront\u00f2 i migliori pesi massimi europei degli anni '50 e fra questi Ingemar Johansson, futuro campione del mondo. Incontr\u00f2 anche Don Cockell, futuro avversario di Rocky Marciano il 16 maggio 1955 al Kezar Stadium di San Francisco in un incontro valido per il titolo del mondo dei massimi. \nIngaggi\u00f2 due epici scontri con Francesco Cavicchi, futuro campione d'Europa. Nel primo di essi, il 15 ottobre 1954, a Milano, il bolognese gli strapp\u00f2 il titolo italiano, costringendolo all'abbandono alla decima ripresa. Nel secondo, non valido per il titolo, Cavicchi lo abbatt\u00e9 per Ko alla sesta ripresa.\nIncroci\u00f2 i guantoni anche con Mino Bozzano, Giannino Luise, Rocco Mazzola, Federico Friso, Mario De Persio, Aldo Pellegrini e il campione dell'impero britannico Joe Bygraves.\nIl suo successo pi\u00f9 importante fu, forse, la vittoria per Kot alla seconda ripresa, a Londra il 26 aprile 1955, ai danni dell'altro britannico Henry Cooper, dopo che l'arbitro constat\u00f2 una profonda ferita all'arcata sopracciliare del futuro campione d'Europa. Cooper, il 13 settembre successivo, al White City Stadium di Londra, si vendic\u00f2 mettendo Bacilieri ko alla sesta ripresa. In seguito, il britannico fu anche il primo a infliggere un knock down a Cassius Clay.\nDopo il ritiro.\nAppesi i guantoni nel 1958, Uber venne assunto dal Comune di Ferrara come vigile urbano. Al Parco Massari, cos\u00ec come nel centro storico della citt\u00e0 estense, Bacilieri era conosciuto e stimato da tutti i cittadini, che lo hanno visto per anni come il vigile per eccellenza: come tale \u00e8 stato rispettato anche dopo anni dal pensionamento avvenuto a met\u00e0 degli anni settanta.\nCon i proventi del mondo della boxe e con numerosi sacrifici si costru\u00ec una villetta sulla quale campeggia ancor oggi la scritta \"Villa Olimpia-London 1948\", quale ricordo della sua partecipazione ai giochi olimpici. Fond\u00f2 a Ferrara una scuola di pugilato ancor oggi famosa e conosciuta.\nBacilieri mor\u00ec il 29 gennaio 2007. Durante lo svolgimento della cerimonia funebre, il sacerdote disse: \"Uber era l'uomo pi\u00f9 forte del mondo, ma era buono come un pezzo di pane\".\nIl Comune di Ferrara, in ricordo del campione-vigile, ha deciso di dedicare al suo nome il parco pubblico prospiciente \"Villa Olimpia\", inaugurato con cerimonia ufficiale il 21 settembre 2008.\nCaratteristiche tecniche.\nPugile molto tecnico ma non dotato del pugno del KO, Bacilieri fu sicuramente uno dei pesi massimi italiani pi\u00f9 interessanti dell'immediato dopoguerra.\nOnorificenze.\nIl 25 aprile 1984 il Presidente della Repubblica Sandro Pertini e il Ministro della Difesa Giovanni Spadolini gli conferirono un riconoscimento per avere partecipato alla Liberazione dell'Italia dal 1943 al 1945, intestato \"al militare italiano non collaborazionista sig. Uber Bacilieri\"."}
{"id": "1734934", "revid": "1543377", "url": "https://it.wikipedia.org/wiki?curid=1734934", "title": "Lycoperdininae", "text": "Lycoperdininae , \u00e8 una sottofamiglia di Insetti dell'ordine dei Coleotteri (sottordine Polyphaga, famiglia Endomychidae). Sono diffusi nella Regione Paleartica e in quella Neartica, associati a funghi o a materiale organico in decomposizione per il loro regime dietetico micetofago.\nSistematica.\nIn Europa sono presenti i seguenti generi:"}
{"id": "1734935", "revid": "767487", "url": "https://it.wikipedia.org/wiki?curid=1734935", "title": "...Where the Shadows Lie", "text": "...Where the Shadows Lie \u00e8 l'album di debutto del gruppo musicale gothic metal finlandese Battlelore, registrato nell'autunno del 2001 al Music-Bros Studios e pubblicato il 13 agosto 2002. Poco dopo la registrazione il chitarrista Tommi Havo lasci\u00f2 la band per ragioni personali e fu sostituito da Jussi Rautio. Non sono stati tratti singoli da questo album ma \u00e8 stato realizzato un videoclip per la canzone \"Journey to Undying Lands\". La cover dell'album, \"Morgoth and High King of Noldor\", \u00e8 stata realizzata da Ted Nasmith.\nIl titolo del disco \u00e8 ispirato all'introduzione del primo volume della trilogia de \"Il Signore degli Anelli\"."}
{"id": "1734936", "revid": "1005847", "url": "https://it.wikipedia.org/wiki?curid=1734936", "title": "Sanzioni sostitutive delle pene detentive brevi", "text": "Le sanzioni sostitutive delle pene detentive brevi, nel diritto penale italiano, sono pene, previste dal capo III della legge 689/1981, che possono essere comminate al reo in sostituzione di una pena detentiva comunque inferiore ai due anni.\nIn particolare, ex art. 53, il giudice, nel pronunciare la sentenza di condanna:\nIl giudice ha la facolt\u00e0 di scegliere di sostituire alla pena inflitta al reo una pena sostitutiva nei limiti e secondo i modi disposti dalla legge. L'applicazione delle sanzioni sostitutive \u00e8 affidata quindi al potere decisorio del giudice che pu\u00f2 concederle \"ex officio\" o su istanza di parte e che possono essere revocate o convertite nel caso in cui il reo violi le prescrizioni previste dalle pene stesse.\nSemidetenzione.\nSecondo l'articolo 53, primo comma della legge n. 689/81 la semidetenzione \u00e8 la pena sostitutiva della pena detentiva fino a 2 anni. Ai sensi dell'art. 55 della citata legge la sanzione comporta l'obbligo di trascorrere almeno 10 ore al giorno negli istituti penitenziari situati nel comune di residenza del condannato o in un comune vicino.\nComporta inoltre:\nLibert\u00e0 controllata.\nL'articolo 53, primo comma della legge n. 689/81 prevede la possibilit\u00e0 di applicare la libert\u00e0 controllata come pena sostitutiva delle pene detentive fino a un anno. Ai sensi dell'art. 56 della citata legge comporta in ogni caso il divieto di allontanarsi dal comune di residenza, salvo apposita autorizzazione concessa di volta in volta ed esclusivamente per\nmotivi di lavoro, di studio, di famiglia o di salute.\nComporta inoltre:\nPena pecuniaria.\nLa pena pecuniaria \u00e8 la pena sostitutiva delle pene detentive fino a 6 mesi.\nLa conversione della pena detentiva avviene attraverso dei rapporti di equivalenza per cui un giorno di detenzione equivale a euro 250,00 di multa (ex art. 135 c.p.) o di ammenda a seconda che si tratti di delitto o di contravvenzione."}
{"id": "1734938", "revid": "2079728", "url": "https://it.wikipedia.org/wiki?curid=1734938", "title": "Vele di Scampia", "text": "Le vele di Scampia sono un complesso residenziale costruito nell'omonimo quartiere di Napoli tra il 1962 e il 1975. Prendono il nome dalla loro forma triangolare, che ricorda quella di una vela: larga alla base, la costruzione va restringendosi man mano che si sale verso i piani superiori.\nIl complesso venne progettato dall'architetto Francesco Di Salvo ed era originariamente composto da 7 edifici su un'area di 115 ettari; quattro di questi edifici sono stati demoliti nel 1997, 2000, 2003 e 2020; dei tre rimasti, due saranno demoliti mentre l'ultimo verr\u00e0 riqualificato. Il quartiere e le aree comuni del complesso divennero nel tempo luoghi malfamati sedi di traffici illeciti e le vele stesse divennero simbolo del degrado del quartiere di Napoli.\nStoria.\nNate a seguito della legge 167 del 1962, facevano parte di un progetto abitativo di larghe vedute che prevedeva anche uno sviluppo della citt\u00e0 di Napoli nella zona est, ossia Ponticelli. Esse restano, nonostante tutto, l'opera realizzata che meglio rappresenta la poetica architettonica del progettista. L'esordio di Di Salvo nell'ambito della progettazione per l'edilizia economica e popolare risale al 1945 con la realizzazione, in collaborazione con altri architetti, del Rione Cesare Battisti a Poggioreale, che rappresent\u00f2 all'epoca il paradigma di una \u00ab\"nuova maniera di pensare\"\u00bb la residenza sociale. Dopo anni di continue sperimentazioni progettuali, si vide affidare dalla Cassa del Mezzogiorno l'incarico di realizzare a Scamp\u00eca un grande complesso residenziale.\nFurono costruite tra il 1962 e il 1975 su un progetto dall'architetto Franz Di Salvo ispirato all'Existenzminimum, una corrente architettonica per la quale l'unit\u00e0 abitativa del singolo nucleo familiare sarebbe dovuta essere ridotta al minimo indispensabile, con quindi una spesa costruttiva contenuta, ma con spazi comuni dove la collettivit\u00e0 si integrava; di Salvo realizz\u00f2 il progett\u00f2 ispirandosi ai vicoli del centro storico di Napoli che, nelle sue intenzioni, sarebbero dovuti essere ricreati in un condominio.\nIspirandosi ai princ\u00ecpi delle \"unit\u00e9s d\u2019habitation\" di Le Corbusier, alle strutture \u00ab\"a cavalletto\"\u00bb proposte da Kenzo Tange e pi\u00f9 in generale ai modelli macrostrutturali, Di Salvo articol\u00f2 l'impianto del rione su due tipi edilizi: a \u00ab\"torre\"\u00bb e a \u00ab\"tenda\"\u00bb. Quest'ultimo tipo, che imprime l'immagine predominante del complesso delle Vele, \u00e8 contraddistinto dall'accostamento in sezione di due corpi di fabbrica lamellari inclinati, separati da un grande vuoto centrale e attraversato da lunghi ballatoi sospesi a un'altezza intermedia rispetto alle quote degli alloggi. Nel progetto erano inoltre previsti centri aggregativi e spazi comuni, uno spazio di gioco per bambini e altre attrezzature collettive. La mancata realizzazione di questo \u00abnucleo di socializzazione\u00bb \u00e8 stata certamente una concausa del suo clamoroso fallimento. Il progetto \u00e8 analogo - ma solo nella forma a piani digradanti - a quello degli edifici progettati nel 1960 da Andr\u00e9 Minangoy per la \"Baie des Anges\" di Villeneuve-Loubet, nel sud della Francia, che hanno avuto ben altro sviluppo e riscosso un notevole successo. Altre edifici simili sono presenti nel villaggio olimpico di Montreal.\nSe da un lato alcuni, sostenitori del brutalismo, affermano che la qualit\u00e0 tecnica ed estetica delle Vele possa essere quantomeno apprezzabile, resta innegabile la \u00abinabitabilit\u00e0\u00bb delle stesse, anche per ragioni che vanno al di l\u00e0 dell'architettura.\nL'area in cui le Vele sorsero ricadeva in due lotti contigui, separati da uno dei rami del reticolo viario (l'intero territorio di Scampia fu diviso in vari lotti da edificare). Nel lotto M furono costruite quattro Vele, indicate alfabeticamente con le lettere A, B, C, D. Nel lotto L furono costruite le restanti tre, indicate dalle lettere F, G e H. Accanto alla classificazione alfabetica se ne aggiunse, alle vele rimaste in piedi dopo il 2003, una \"cromatica\" cosicch\u00e9 ogni Vela venne denominata da parte della popolazione del quartiere attraverso un colore: \"vela rossa\", \"vela celeste\", \"vela gialla\", \"vela verde\".\nLe vele di Scampia versano in un grave stato di degrado. L'idea del progetto prevedeva grandi unit\u00e0 abitative dove centinaia di famiglie avrebbero dovuto integrarsi e creare una comunit\u00e0, grandi vie di scorrimento e aree verdi tra le varie vele; una vera e propria citt\u00e0 modello, ma varie cause hanno portato a quello che venne poi definito un ghetto, in primis il terremoto dell'Irpinia del 1980, che port\u00f2 molte famiglie, rimaste senzatetto, ad occupare anche abusivamente gli alloggi delle vele. A questo intreccio di eventi negativi si \u00e8 associata la mancanza totale di presidi dello Stato: il primo commissariato di Polizia fu insediato solo nel 1987, a quindici anni dalla consegna degli alloggi. La situazione ha allontanato sempre di pi\u00f9 una parte della popolazione, lasciando il campo libero alla delinquenza. I giardini sono divenuti luogo di raccolta degli spacciatori, i viali sono piste per corse clandestine, gli androni dei palazzi luogo di incontro di ladri e ricettatori.\nTra il 1997 e il 2003 sono state abbattute tre delle sette strutture iniziali, lasciando in piedi le restanti quattro. La decisione di agire su una situazione di forte degrado fu presa sul finire degli anni ottanta, sostenuta e ventilata dalla popolazione che denunciava le gravi condizioni delle Vele. La prima a cadere fu la Vela F, demolita con le ruspe nell'agosto 1998, dopo un primo tentativo con esplosivi fallito nel dicembre 1997 (ne cadde solo una parte, lasciando i piani pi\u00f9 alti praticamente intatti e in bilico sulle macerie sottostanti). La seconda fu la Vela G, la cui demolizione tramite esplosivi fu eseguita con successo nel febbraio 2000 sotto la direzione dell'esplosivista Danilo Coppe. Allo stesso modo, la Vela H, inizialmente esclusa dalle demolizioni in quanto da riqualificare e rifunzionalizzare, venne invece anch'essa abbattuta nell'aprile 2003. I primi due interventi furono promossi dalla giunta comunale guidata dal sindaco Antonio Bassolino, il terzo da quella presieduta da Rosa Russo Iervolino.\nIl 29 agosto 2016 una delibera comunale ha previsto l'abbattimento di tre vele e la riqualificazione della quarta, la vela azzurra. Il Comune ha inviato il progetto al governo per ottenerne l'approvazione per lo stanziamento di diciotto milioni di euro, fondi necessari per procedere con l'intervento. Il 3 marzo 2017 \u00e8 stata ufficializzata dal sindaco Luigi de Magistris l'approvazione dello stanziamento dei finanziamenti necessari per la demolizione di tre delle quattro vele rimanenti. Nel 2019 Il Comune ha lanciato il nuovo step di \"Restart Scampia\", il progetto finanziato con 27 milioni di euro che prevede l'abbattimento di tre vele e la riqualificazione del quartiere, ristrutturando la vela celeste, che ospiter\u00e0 gli uffici della Citt\u00e0 Metropolitana.\nIl 20 febbraio 2020 \u00e8 iniziata l'opera di demolizione della \"vela verde\", che si concluse nel luglio dello stesso anno.\nInfluenza culturale.\nCinema\nIl film Le occasioni di Rosa di Salvatore Piscicelli del 1981 fu il primo ad essere ambientato presso le Vele che in quel momento si mostravano ancora integre, sebbene fossero gi\u00e0 evidenti i disagi che sarebbero degenerati negli anni successivi.\nIl film \"Gomorra\" di Matteo Garrone \u00e8 stato in parte girato presso le Vele, mostrandone sia gli esterni sia gli interni delle abitazioni e dei corridoi tra i vari pianerottoli, allo scopo di consegnare al pubblico la visione di uno spaccato sociale spesso sconosciuto e ignorato. Gli edifici compaiono spesso anche in \"Gomorra - La serie\". Alcune scene del film \"Ammore e malavita\" (2017) dei Manetti Bros. sono state girate alle Vele.\nSaggi\nLe vele di Scampia sono citate in numerosi libri, tra i quali alcune opere saggistiche di Antonio Bassolino, Giorgio Bocca, Davide Cerullo"}
{"id": "1734944", "revid": "767487", "url": "https://it.wikipedia.org/wiki?curid=1734944", "title": "Nicolas Puydebois", "text": ""}
{"id": "1734945", "revid": "204012", "url": "https://it.wikipedia.org/wiki?curid=1734945", "title": "Adrasteia", "text": ""}
{"id": "1734948", "revid": "204012", "url": "https://it.wikipedia.org/wiki?curid=1734948", "title": "Adrestea", "text": ""}
{"id": "1734949", "revid": "204012", "url": "https://it.wikipedia.org/wiki?curid=1734949", "title": "Adastreia", "text": ""}
{"id": "1734950", "revid": "1310927", "url": "https://it.wikipedia.org/wiki?curid=1734950", "title": "Mamadou Diould\u00e9 Bah", "text": ""}
{"id": "1734951", "revid": "2091899", "url": "https://it.wikipedia.org/wiki?curid=1734951", "title": "Tigmonastia", "text": "La tigmonastia \u00e8 una risposta nastica di una pianta al tocco o alla vibrazione. Differisce dal tigmotropismo per il fatto che essa \u00e8 indipendente dalla direzione dello stimolo. Per esempio, la crescita delle radici attraverso il suolo \u00e8 tigmotropica, poich\u00e9 esse riescono ad allontanarsi dalle rocce. Invece la chiusura della foglia di \"Dionaea muscipula\", una pianta carnivora, \u00e8 tigmonastica.\nLe risposte tigmonastiche tendono ad essere pi\u00f9 rapide di quelle tigmotropiche perch\u00e9 la tigmonastia dipende dal turgore cellulare pi\u00f9 che dalla crescita.\nL'esempio pi\u00f9 spettacolare di tigmonastia proviene dalla \"Dionaea muscipula\". Quando un insetto atterra su di una trappola, formata da una foglia divisa in due lobi, essa in seguito alla stimolazione di alcuni peli, passa rapidamente dalla forma aperta a quella chiusa. I ricercatori hanno osservato che questo riflesso \u00e8 accompagnato dalla presenza di un potenziale d'azione e da cambiamenti nel turgore cellulare.\nLa \"Mimosa pudica\" \u00e8 una pianta che presenta delle foglie composte e che \u00e8 stata oggetto di diverse ricerche per la sua tigmonastia. Il contatto o le ferite causano la deformazione delle foglioline e questa deformazione d\u00e0 vita ad un potenziale d'azione che viaggia attraverso la pianta fino a raggiungere una struttura alla base della fogliolina o del picciolo. A questo punto tutte le foglie della pianta si chiudono contemporaneamente."}
{"id": "1734952", "revid": "2056951", "url": "https://it.wikipedia.org/wiki?curid=1734952", "title": "Sante Zennaro", "text": "Il 10 ottobre 1956 i fratelli polesani Egidio e Arturo Santato (quest'ultimo da poco dimesso da un manicomio giudiziario) sequestrarono novantadue bambini e tre maestre della scuola elementare di Terrazzano, frazione di Rho, chiedendo come riscatto la cifra di duecento milioni di lire. Dopo sei ore una delle insegnanti tent\u00f2 di disarmare uno dei malviventi e il trambusto che ne segu\u00ec allarm\u00f2 la folla e la polizia, che si erano raccolte attorno alla scuola, spingendo gli agenti ad agire.\nAnche Zennaro volle intervenire e, assieme all'investigatore Tom Ponzi, raggiunse il luogo del sequestro entrando da una finestra tramite una scala a pioli. Ponzi riusc\u00ec cos\u00ec a disarmare i malviventi senza spargimento di sangue. Zennaro rimase vittima dei proiettili che lo colpirono per errore. In un primo momento la dinamica dell'accaduto fu poco chiara e sembr\u00f2 che le stesse forze dell'ordine avessero tentato di manomettere la scena della tragedia per incolpare i criminali dell'accaduto.\nA Zennaro sono ora intitolati il Distretto Scolastico, una scuola materna e una elementare di Imola, una via e la scuola media della frazione di Rovigo in cui egli era nato (Grignano Polesine), una via a Voghera e, per ovvi motivi, la scuola elementare di Terrazzano."}
{"id": "1734956", "revid": "125610272", "url": "https://it.wikipedia.org/wiki?curid=1734956", "title": "'Ndrina Commisso", "text": "La famiglia Commisso, soprannominati \"quagghia\" e chiamati anche famiglia Macr\u00ec, sono una potente 'ndrina originaria di Siderno con ramificazioni in Canada, Argentina e Australia; sono attivi nel narcotraffico, in infiltrazioni negli appalti pubblici e nel settore sanitario.\nSono anche tra coloro che le forze dell'ordine canadesi in sinergia con le forze dell'ordine italiane hanno ribattezzato Siderno Group. A Siderno sono alleati con le famiglie Rumbo - Galea - Figliomeni - Correale - Crupi e Mui\u00e0.\nStoria.\nOrigini.\nLe origini della cosca risalgono agli anni 1930, quando fu creata da un giovane Antonio Macr\u00ec. Questi prese le redini di Gioiosa Ionica e parte di Siderno, forgiando alleanza con le cosche limitrofe.\nAnni settanta - il porto di Gioia Tauro e il Siderno Group.\nNegli anni settanta hanno partecipato alla costruzione del porto di Gioia Tauro insieme ai Mazzaferro e agli Ursino.\nDopo la morte di Antonio Macr\u00ec nel 1975, il boss Cosimo Commisso, inizia a intraprendere relazioni con il cugino Rocco Remo Commisso di Toronto facente parte del Siderno Group, consorzio criminale dedito al traffico internazionale di droga.\nSon cos\u00ec cresciuti fino ad avere ramificazioni in Nord Italia, Canada, Argentina e Australia.\nAnni ottanta - la faida di Siderno.\nViene arrestato negli Stati Uniti Vincenzo Macr\u00ec (figlio di don Antonio Macr\u00ec), accusato di traffico di droga e prender\u00e0 il comando Cosimo Commisso detto \"U Quagghja\".\nAlla fine degli anni ottanta scoppia la faida con la 'ndrina dei Costa che per\u00f2 non impedisce ai rispettivi gruppi criminali di continuare i loro affari.\nIn quel periodo i Macr\u00ec si avvicinano ai Commisso.\nIl 21 luglio 1987 viene ucciso dai Commisso in localit\u00e0 Lamia Luciano Costa fratello del capobastone di allora.\nDa quel fatto si scaten\u00f2 una guerra per volere di Cosimo Commisso volta all'annientamento dei Costa.\nIl 26 giugno 1991 fu ucciso Giovanni Costa che non riusc\u00ec a scappare alla faida emigrando a Thornhill vicino a Toronto in Canada.\nFurono poi uccisi Vincenzo e Giuliano Costa.\nAlla fine, anche con l'aiuto di cosche reggine come i Piromalli, furono uccisi gli ultimi esponenti dei Costa che continuavano la lotta.\nNel 2006 i Commisso uccidono Salvatore Salerno, e successivamente il fratello Agostino Salerno e Rocco Al\u00ec per il tentativo di allearsi con i Costa, loro rivali.\nA oggi la locale di Siderno, di cui i Commisso fanno parte \u00e8 diventata una delle pi\u00f9 influenti di tutta la 'ndrangheta.\nAnni 2000 - il traffico di droga e l'operazione Crimine.\nNel febbraio 2002 si scopre nella provincia di Pesaro e Urbino la presenza di affiliati agli Ursino-Macr\u00ec e si alleano con la 'ndrina (cosca) Sgambellone che gestivano un traffico di droga internazionale e nazionale per le Marche e l'Emilia-Romagna.\nIl 28 giugno 2005 la Squadra Mobile della Questura di Reggio Calabria, il Servizio centrale operativo e l'Interpol, arrestano nuovamente (era gi\u00e0 stato arrestato nel 1999) a Toronto in Canada il capobastone Antonio Commisso e altri cinque 'ndranghetisti: Francesco, Domenico e Vincenzo Racco; Vincenzo Giorgione e Antonio Curciarello.\nIl 18 settembre 2008 a New York, durante l'operazione Solare delle forze dell'ordine, il broker calabrese Giulio Schirripa, proprietario di un ristorante, contrattava con tre narcos messicani appartenenti ai Los Zetas tramite la funzione push to talk non intercettabile dei Blackberry a Manhattan. Schirripa comprava 10 chili di cocaina al mese per conto delle famiglie Macr\u00ec, Aquino e Coluccio.\nIl 26 giugno 2009 nell'operazione vengono arrestate 50 persone presunte componenti di un traffico internazionale di droga, tra cui i Commisso e i Cataldo e viene sequestrata pi\u00f9 di una tonnellata di sostanze stupefacenti; in collaborazione vi era anche il clan camorristico dei Baratto. Il presunto capo sarebbe Salvatore Femia, tra gli arrestati c'\u00e8 anche \"Giuseppe Zucco\", vicino al capobastone \"Giuseppe Cataldo\".\nIl 21 agosto 2009 viene arrestato dalla polizia olandese e dai carabinieri del Nucleo investigativo del Comando provinciale di Reggio Calabria ad Amsterdam \"Gianluca Racco\", fra i 100 latitanti pi\u00f9 pericolosi. Condannato all'ergasto per omicidio, tentato omicidio e associazione di stampo mafioso.\nIl 18 novembre 2010 vengono sequestrati beni dal valore di 200 milioni di euro alla cosca Commisso tra appartamenti, terreni, aziende e il centro commerciale di Siderno \"I Portici\".\nIl 14 dicembre 2010 con l'operazione \"Bene Comune-Recupero\", a seguito dell'Operazione Crimine di luglio, vengono eseguite 51 ordinanze di custodia cautelare presso 51 presunti affiliati alla cosca accusati di associazione mafiosa. Viene arrestato anche l'ex sindaco di Siderno Alessandro Figliomeni.\nOggi - l'operazione Crimine 3, Acero-Krupy e 'ndrangheta canadian connection.\nIl 29 marzo 2011, nella frazione Mirto di Siderno viene arrestato Antonio Galea, latitante ritenuto il reggente del clan Commisso di Siderno. Era accusato di associazione per delinquere di tipo mafioso e spaccio di sostanze stupefacenti nell'ambito della vasta operazione \"Crimine\" scattata il 13 luglio 2010 contro le maggiori cosche della 'ndrangheta calabrese, e nell'ambito dell'operazione \"Bene Comune-Recupero\" scattata all'alba del 14 dicembre 2010 dove vennero arrestate pi\u00f9 di 50 persone ritenute vicine al potente clan di Siderno.\nIl 14 luglio 2011 vengono arrestate oltre 40 persone nell'ambito dell'operazione internazionale dei carabinieri \"Crimine 3\". Le persone sono accusate di traffico di droga internazionale e associazione mafiosa e sono state arrestate per lo pi\u00f9 in Italia, alcune in Spagna, Paesi Bassi e negli Stati Uniti. Il traffico veniva gestito insieme al Cartello del Golfo e ai cartelli colombiani, per la 'Ndrangheta c'erano presunti affiliati agli Ierin\u00f2, Commisso, Coluccio, Aquino e Pesce.\nIl 25 ottobre 2011 vengono sequestrati beni del valore di 150 milioni di euro a esponenti di spicco della cosca Commisso, tra terreni e aziende.\nIl 21 maggio 2012 nell'operazione \"Falsa politica\" vengono arrestate a Siderno 15 persone presunte affiliate ai Commisso, tra cui Cosimo Cherubino ex consigliere della Regione Calabria, Rocco Agrippo ex consigliere della provincia di Reggio Calabria e Domenico Commisso consigliere in carica del comune di Siderno.\nIl 14 gennaio 2014 si conclude a Milano l'operazione Tamburo, iniziata nel 2009 che ha portato all'arresto per traffico di droga di 13 persone, presunte affiliate ai Mancuso, Barbaro-Papalia e agli Ursino-Macr\u00ec. Gli arrestati erano residenti a Cesano Boscone e Cisliano.\nIl 28 settembre 2015 si conclude l'operazione Acero-Krupy della Procura nazionale antimafia, che rivela la gestione ad Amsterdam di un import-export internazionale di floricoltura, i Commisso di Siderno invece nella ricettazione internazionale di cioccolata di grandi marchi del valore di 7 milioni di euro. Sono susseguiti 50 arresti per presunti affiliati alle 'ndrine Macr\u00ec, Commisso, Coluccio e Crupi per traffico internazionale di stupefacenti e associazione mafiosa.\nIl 27 novembre 2015 emerge in \"Storiacce\" per l'emittente Radio24 la vicenda scoperta dall'ultima operazione di settembre come un certo Cosimo Commisso insieme alla moglie spingessero la figlia ancora tredicenne per arrivare a un fidanzamento combinato per motivi di interessi mafiosi. Questo fenomeno, oggi, sarebbe presente per lo pi\u00f9 tra famiglie di basso rango mafioso, ma una volta era diffuso anche tra quelle di pi\u00f9 alto lignaggio.\nSecondo gli inquirenti, la 'ndrina ha stretti rapporti con l'Alleanza di Secondigliano, un potente cartello della camorra. Le due organizzazioni insieme sono dedicate al traffico e allo spaccio di cocaina e marijuana proveniente dal Sud America."}
{"id": "1734959", "revid": "1543377", "url": "https://it.wikipedia.org/wiki?curid=1734959", "title": "Torre del Colle (Bevagna)", "text": "Torre del Colle \u00e8 una frazione del comune di Bevagna (PG).\nIl paese si trova su una piccola collinetta, a 250 , a breve distanza dai primi contrafforti dei colli Martani, affacciata sulla valle del torrente Attone.\nLa frazione \u00e8 abitata da 33 residenti, secondo i dati Istat 2001 .\nStoria.\nNella zona sono state rinvenute tracce di un probabile \"pagus\" romano, caratterizzato da un acquedotto, iscrizioni funerarie ed i resti di un tempio dedicato a Latona (da questo potrebbe derivare il nome del torrente che scorre nella valle).\nL'insediamento attuale nasce nel X secolo, dapprima con il nome di \"Castrum Turris Collis\", poi Torre San Lorenzo, feudo degli Antignano, conti del castello omonimo, che era il centro dei loro possedimenti nel territorio di Bevagna, assieme a Cantalupo, Castelbuono, Limigiano e Gaglioli. Essi erano di parte ghibellina, e per questo furono importanti funzionari imperiali.\nLa contea raggiunse il massimo splendore nel XIII secolo, con estensione fino a Coccolone di Montefalco, Foligno, Cannara e Gualdo Cattaneo; alla morte di Federico II, nel 1250, il paese pass\u00f2 sotto Foligno.\nVi fu una pausa dopo la battaglia di Gaglioli, quando dapprima pass\u00f2 a Todi (1273) e poi a Perugia (1378). Tuttavia, nel 1392, Bonifacio IX nomin\u00f2 vicario Ugolino III Trinci, che riport\u00f2 il castello ed altri possedimenti nelle mani di Foligno.\nNel 1395, una aspra battaglia scatenata dai todini e da Biordo Michelotti, permise a questi di riappropriarsi del castello, fino a quando, dopo la morte del condottiero, Ugolino III ne torn\u00f2 in possesso per la Chiesa. Egli vi stanzi\u00f2 una guarnigione comandata dal capitano Manenti da Bevagna, che veniva reclutata nel territorio di sua giurisdizione.\nGli \"Statuti di Bevagna\" del 1500 assegnarono agli abitanti di Torre del Colle il diritto di piena cittadinanza; nel corso del XVII secolo venne chiamato con il nome attuale.\nEconomia e manifestazioni.\nLe attivit\u00e0 legate all'agricoltura ed al turismo rivestono una buona importanza.\nDurante le festivit\u00e0 natalizie si rievoca il medioevo con un presepe vivente in costume.\nOgni anno vi si tiene la sagra denominata \"Ferie in allegria\", dopo la met\u00e0 di agosto."}
{"id": "1734961", "revid": "599013", "url": "https://it.wikipedia.org/wiki?curid=1734961", "title": "Manuel dos Santos (calciatore)", "text": "Carriera.\nNel febbraio 2009 ha annunciato il ritiro dopo un periodo di inattivit\u00e0 di sei mesi."}
{"id": "1734962", "revid": "1543377", "url": "https://it.wikipedia.org/wiki?curid=1734962", "title": "Lycoperdina", "text": "Lycoperdina , \u00e8 un genere di Insetti dell'ordine dei Coleotteri (sottordine Polyphaga, famiglia Endomychidae). \u00c8 diffuso principalmente nella Regione Paleartica, con specie associate a funghi o a materiale organico in decomposizione per il loro regime dietetico micetofago."}
{"id": "1734969", "revid": "101768", "url": "https://it.wikipedia.org/wiki?curid=1734969", "title": "Disforia", "text": "Il termine disforia (dal greco \"dysphor\u00eda\", composto di \"dys-\" \"male\" e un derivato di \"ph\u00e9rein\" \"sopportare\") viene utilizzato in psichiatria per indicare un'alterazione dell'umore in senso depressivo, accompagnata da irritabilit\u00e0 e nervosismo. \u00c8 l'opposto dell'euforia.\nEffetti.\nNei soggetti borderline la disforia \u00e8 stata interpretata come la risultante di un effetto pantoclastico svolto dall'organizzazione di personalit\u00e0 che, un po' come un prisma, filtra l'esperienza depressiva distorcendola. L'affetto disforico segnalerebbe una vera e propria resistenza della persona all'invasione di una pi\u00f9 autentica tristezza, un tentativo di ribellarsi al destino depressivo.\nUtilizzo del termine.\nIl termine pu\u00f2 essere indicato per contrassegnare diverse condizioni. Secondo alcuni il termine \u00e8 appropriato negli stati misti: quelle alterazioni dell'umore tipiche del disturbo bipolare caratterizzate da elementi contrapposti di entrambe le polarit\u00e0. Secondo questa accezione il termine caratterizza un quadro clinico caratterizzato da flessione timica (umore depresso) associato a irritabilit\u00e0, sensazioni di frustrazione, talvolta comportamenti aggressivi sia a livello fisico che verbale. Per altri ancora il termine indicherebbe un terzo polo dell'umore, indipendente dai precedenti."}
{"id": "1734970", "revid": "599013", "url": "https://it.wikipedia.org/wiki?curid=1734970", "title": "Pierre Ducrocq", "text": ""}
{"id": "1734973", "revid": "1543377", "url": "https://it.wikipedia.org/wiki?curid=1734973", "title": "Barbados National Trust", "text": "Il Barbados National Trust fondato nel 1961, \u00e8 un'associazione non profit che lavora per conservare e proteggere l'eredit\u00e0 naturale ed artistica dell'isola di Barbados, e per pubblicizzare al pubblico la Barbados storica e i tesori architettonici. Questi includono un certo numero di cimiteri differenti, di giardini, di case storiche, di riserve naturali, di zone nei parchi, di mulini a vento e di zone costiere.\nIl Trust dirige i musei che visualizzano collezioni di manufatti posseduti e fatti dai Barbadiani, cos\u00ec come un programma di formazione, che mette a fuoco la storia dell'isola e istruisce cosa significa il futuro."}
{"id": "1734974", "revid": "6923", "url": "https://it.wikipedia.org/wiki?curid=1734974", "title": "Aviofer", "text": "Aviofer S.p.A. \u00e8 stata una societ\u00e0 finanziaria italiana, controllata dall'EFIM. Deteneva partecipazioni dirette e indirette in aziende di costruzioni meccaniche.\nStoria.\n\u00c8 nata nel 1969 con il nome di Breda Rovi, controllata dalla FinBreda nell'ambito di un processo di razionalizzazione dell'IRI che ha ceduto a Breda Rovi tutte le aziende operanti nel settore del materiale ferroviario: anche le aziende dello stesso tipo dell'allora FIM passano sotto la nuova societ\u00e0 pubblica. Nel 1982 diventa Aviofer Breda. Nel 1996 passa sotto il controllo di Finmeccanica (oggi Leonardo).\nL'ex Gruppo.\nNel 1995 il fatturato complessivo del gruppo \u00e8 stato pari a 613 miliardi di lire, interamente realizzato in Italia"}
{"id": "1734975", "revid": "599013", "url": "https://it.wikipedia.org/wiki?curid=1734975", "title": "Habib Bella\u00efd", "text": ""}
{"id": "1734976", "revid": "1934238", "url": "https://it.wikipedia.org/wiki?curid=1734976", "title": "Holcombe Rucker", "text": "Biografia.\nPersonaggio storico dello \"streetball\" (pallacanestro di strada), fond\u00f2 nel 1947 a New York il \"Rucker Tournament\", un torneo o, meglio, una \"summer league \", nella quale le pi\u00f9 forti squadre dei quartieri newyorkesi si sfidano tuttora a Harlem nei weekend di luglio e agosto in infuocate e spettacolari partite all'aperto.\nL'idea di Rucker era usare il basket per allontanare i ragazzini di Harlem dalla strada e dalla droga e, nel contempo, conferire dignit\u00e0 allo \"streetball\".\nScomparve nel 1965, all'et\u00e0 di 39 anni, a seguito di un tumore.\nIl \"Rucker Tournament\", partito con sole quattro squadre ed un solo arbitro, a poco a poco divent\u00f2 un vero e proprio torneo, giocato dalla mattina fino a tarda sera, con migliaia e migliaia di spettatori e con stelle dell'NBA che scendevano sui playground della periferia di New York per confrontarsi con ballers di strada, alcuni dei quali diventati leggendari.\nQuesto torneo veniva giocato in quello che pi\u00f9 tardi venne chiamato \"Rucker Park\", in onore proprio di Holcombe. Rucker Park \u00e8 oggi icona inimitabile per tutti gli appassionati di pallacanestro ed \u00e8 stato fonte di ispirazione anche di marchi di abbigliamento sportivo; il suo nome \u00e8 portato orgogliosamente dal punto di riferimento del basket di Milano: \"Rucker Park basketball store\".\nIl nome di Holcombe Rucker ed il \"Rucker Tournament\" sono legati strettamente a quello di Earl Manigault, cestista di Harlem scoperto da Rucker, destinato ad un grande avvenire per le sue strepitose potenzialit\u00e0 tecniche, ma distrutto dalla droga, protagonista di film, libri, articoli e website incentrati sulla sua storia."}
{"id": "1734978", "revid": "767487", "url": "https://it.wikipedia.org/wiki?curid=1734978", "title": "Jacob Mulenga", "text": ""}
{"id": "1734979", "revid": "260676", "url": "https://it.wikipedia.org/wiki?curid=1734979", "title": "Landa Tenebrosa", "text": "Landa Tenebrosa (in inglese \"Shadowmoor\") \u00e8 un' del gioco di carte collezionabili \"\", edito da Wizards of the Coast. In vendita in tutto il mondo dal 2 maggio 2008, assieme al set successivo \"Vespro\" forma un mini-blocco a s\u00e9 stante chiamato \"blocco di Landa Tenebrosa\".\nAmbientazione.\n\"Landa Tenebrosa\" non \u00e8 altro che il nuovo nome con cui \u00e8 conosciuto il piano dimensionale di Lorwyn, un tempo un luogo idilliaco popolato da creature da fiaba ora trasformato in un mondo spaventoso e crudele perennemente avvolto nelle tenebre.\nCaratteristiche.\nL'espansione \u00e8 formata da 301 carte cos\u00ec suddivise:\nIl simbolo dell'espansione \u00e8 un'ala di pipistrello, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\n\"Landa Tenebrosa \"\u00e8 disponibile in bustine da 15 carte casuali, in mazzi da torneo contenenti 75 carte assortite casualmente, e in 5 mazzi tematici precostituiti da 60 carte ciascuno:\nCuriosit\u00e0.\n\"Landa Tenebrosa\" fu presentata in tutto il mondo durante i tornei di prerelease il 19 aprile 2008; in quell'occasione venne distribuita una speciale carta olografica promozionale, il \"Semidio della Vendetta\", che presentava un'illustrazione alternativa rispetto alla carta che si poteva trovare nelle bustine.\nNell'espansione sono state ristampate le seguenti carte gi\u00e0 presenti in set precedenti:\nErrori di traduzione.\nUna carta di questo set ha ricevuto il nome \"Colonna di Fuoco\" nella sua versione italiana, come traduzione dell'originale \"Firespout\", sebbene una carta chiamata \"Colonna di Fuoco\" fosse gi\u00e0 stata stampata nella versione italiana dell'espansione \"Flagello\", che era invece la traduzione di \"Pyrostatic Pillar\", una carta completamente diversa. Questo pu\u00f2 confondere i giocatori italofoni, che devono sapere a quale delle due carte ci si sta riferendo quando si parla di \"Colonna di Fuoco\", essendo nei fatti due carte diverse.\nNovit\u00e0.\n\"Landa Tenebrosa\" introduce importanti novit\u00e0 nel gioco: oltre a tre nuove abilit\u00e0 definite da parole chiave, presenta le magie ibride monocromatiche e il nuovo simbolo di STAP.\nNuove abilit\u00e0.\nCospirare.\nAbilit\u00e0 di alcune magie istantaneo o stregoneria che ti permette di copiare una volta quella magia se tappi due creature che condividono un colore.\nPersistere.\nQuando una creatura con persistere viene messa in un cimitero dal gioco, se quella creatura non aveva segnalini -1/-1 su di s\u00e9, puoi rimetterla in gioco con un segnalino -1/-1 su di s\u00e9.\nAvvizzire.\nUna magia o un permanente con avvizzire infligge danno sotto forma di segnalini -1/-1 invece come normali punti danno, quindi i danni inflitti a una creatura rimangono su di essa in forma di segnalini -1/-1, mentre i danni inflitti a un giocatore o un viandante vengono trattati in modo normale."}
{"id": "1734980", "revid": "767487", "url": "https://it.wikipedia.org/wiki?curid=1734980", "title": "Renaud Cohade", "text": "Caratteristiche tecniche.\nCentrocampista centrale, \u00e8 in grado di svolgere sia la fase difensiva che quella offensiva. Tra le sue abilit\u00e0 spiccano il tackle e la capacit\u00e0 di recuperare e smistare palloni.\nCarriera.\nClub.\nGli inizi.\nCresciuto nel Lione, Cohade debutta tra i professionisti il 9 aprile 2002, all'et\u00e0 di 18 anni, indossando la maglia del Nimes nel match di Ligue 2 contro lo Strasburgo. A fine stagione il Nimes retrocede in Championnat National, dove Cohade disputa due stagioni da titolare, mettendosi in mostra ed attirando l'interesse del Bordeaux, che lo acquista per la stagione 2004-2005.\nNella sua prima stagione in Ligue 1 Cohade disputa 22 partite, di cui 10 da titolare. All'inizio della stagione 2005-2006, Ricardo Gomes diventa allenatore del Bordeaux e questo determina numerosi cambiamenti nella rosa della squadra. Non figurando pi\u00f9 tra le prime scelte del suo nuovo allenatore, Cohade va in prestito all'FC S\u00e8te, militante in Ligue 2. A S\u00e8te, Cohade gioca solo 14 partite in una squadra alla deriva che termina il campionato all'ultimo posto, a 19 punti di distanza dalla zona salvezza.\nStrasburgo.\nNell'estate 2006, non rientrando nei piani del Bordeaux, Cohade effettua una serie di test con varie squadre francesi. Alla fine, l'8 agosto 2006 si accorda con lo Strasburgo. Molto presto, si impone come titolare nell'undici di Jean-Pierre Papin. Nominato rigorista, segna su rigore 6 dei suoi 8 gol finali, contribuendo in maniera determinante alla promozione finale in Ligue 1. Confermato titolare in Ligue 1, \u00e8 costretto a saltare parte della stagione a causa di una pubalgia. A fine anno la squadra retrocede nuovamente in Ligue 2. Tornato in campo nel settembre del 2008, ritrova subito il posto da titolare. In questo periodo, insieme a Guillaume Lacour forma una delle coppie di centrali di centrocampo migliori del campionato. A fine anno per\u00f2 la squadra non viene promossa, concludendo il campionato al 4\u00ba posto.\nValenciennes e Saint-Etienne.\nNel giugno 2009 Cohade si accorda con il Valenciennes. Qui Cohade disputa tre stagioni in Ligue 1 da titolare inamovibile, divenendo una delle colonne della squadra ed ottenendo tre salvezze consecutive.\nNel 2012, svincolatosi dal Valenciennes, Cohade si accorda per 3 anni con il Saint-Etienne. Il 20 aprile 2013 gioca titolare nella finale di Coupe de la Ligue. Nell'occasione partecipa all'azione del gol di Brand\u00e3o, che risulter\u00e0 decisivo per la vittoria della coppa. Dopo 4 stagioni al Saint-Etienne, nell'estate 2016, non rientrando pi\u00f9 nei piani dell'allenatore, Cohade lascia la squadra.\nMetz.\nIl 7 giugno 2016 Cohade si trasferisce al Metz, neopromosso in Ligue 1. Durante la seconda stagione a Metz, complice l'infortunio del capitano Milan Bi\u0161evac, Cohade diventa il nuovo capitano della squadra. Il 27 luglio 2018 rinnova il suo contratto fino al 2020.\nIl 22 giugno 2020 il Metz annuncia il mancato rinnovo del contratto in scadenza il 30 giugno successivo. Cohade rimane quindi svincolato dopo 4 anni e 132 presenze con la formazione granata.\nStatistiche.\nPresenze e reti nei club.\n\"Statistiche aggiornate al 22 dicembre 2019.\""}
{"id": "1734981", "revid": "599013", "url": "https://it.wikipedia.org/wiki?curid=1734981", "title": "Adamanthea", "text": "Adamanthea pu\u00f2 riferirsi a:"}
{"id": "1734982", "revid": "767487", "url": "https://it.wikipedia.org/wiki?curid=1734982", "title": "Sword's Song", "text": "Sword's Song \u00e8 il secondo album del gruppo musicale gothic metal finlandese Battlelore, registrato al Music-Bros Studios tra il 2002 e il 2003 e pubblicato il 22 luglio 2003. La cover dell'album, \"The Slaying of Glaurung\" \u00e8 stata realizzata da Ted Nasmith. \u00c8 l'ultimo album in studio con il cantante Patrik Mennander e il bassista fondatore Miika Kokkola, che abbandoneranno il gruppo nel 2004."}
{"id": "1734983", "revid": "1543377", "url": "https://it.wikipedia.org/wiki?curid=1734983", "title": "K\u00e9vin Gameiro", "text": "Caratteristiche tecniche.\n\u00c8 un attaccante dotato di buona tecnica e rapidit\u00e0, possiede un ottimo fiuto del gol, inoltre pu\u00f2 essere utilizzato anche come ala.\nPredilige il piede destro, mette spesso in mostra ottime capacit\u00e0 in dribbling e velocit\u00e0, notevole \u00e8 la sua abilit\u00e0 nel creare situazioni da goal con tocchi di prima e assist per i compagni. Nonostante la statura non imponente si rivela discretamente forte nel gioco aereo. \u00c8 un rapace d'area e nonostante spesso metta in difficolt\u00e0 le difese avversarie con tagli senza palla verso l'area, riesce a giostrare palla al piede anche fuori dall'area di rigore, dando a vedere le sue eccellenti giocate anche nell'impostazione delle azioni offensive a ridosso dell\u2019area avversaria.\nCarriera.\nClub.\nCresciuto nello Strasburgo, debutta nel 2005 in campionato. Dopo 58 presenze e 10 gol, nel 2008 passa per 3 milioni di euro al Lorient dove in tre anni mette a segno 50 reti in 108 partite laureandosi anche vice-capocannoniere della Ligue 1 2010-2011 con 22 gol dietro a Moussa Sow (25).\nIl 12 giugno 2011 viene acquistato dal Paris Saint Germain per 15 milioni di euro. Debutta in campionato il 6 agosto nella sconfitta interna per 0-1 con il Lorient. Segna il suo primo gol la settimana successiva, il 13 agosto nel pareggio per 1-1 contro il Rennes. Il 16 ottobre 2011 segna la sua prima tripletta con la maglia del PSG, contro l'Ajaccio, decisiva per l'1-3 finale. Nella stagione 2012-13 contribuisce, con 26 presenze e 8 gol, alla vittoria della Ligue 1, la terza della storia del PSG.\nIl 24 luglio 2013 viene acquistato dal Siviglia per 10 milioni di euro. La sua prima stagione si conclude con la conquista dell'Europa League, il 14 maggio 2014, ottenuta ai tiri di rigore grazie al rigore decisivo dello stesso Gameiro, successo europeo bissato il 27 maggio 2015 sempre con il club spagnolo. Il 24 ottobre 2015 realizza una tripletta in campionato contro il Getafe. Il 18 maggio 2016 realizza una rete nella finale di Europa League 2015-2016 terminata 3-1 contro il Liverpool, vincendo per la terza volta consecutiva il trofeo. &lt;br&gt;\nComplessivamente in tre stagioni con il Siviglia ha collezionato 145 presenze e 67 gol.\nIl 30 luglio 2016 viene ceduto per 32 milioni di euro pi\u00f9 5 di bonus all' con cui firma un contratto quadriennale. Il 23 novembre 2016 mette a segno il gol numero 100 nella storia dell'Atl\u00e9tico Madrid in Champions League. Il 18 febbraio 2017 realizza una tripletta nel successo per 4-1 in casa dello .\nIl 12 agosto 2018 viene ceduto al per 16 milioni di euro.\nIl 18 luglio 2021 fa ritorno allo dopo 13 anni.\nNazionale.\nDopo aver giocato per le selezioni giovanili francesi Under-18, Under-20 e Under-21, pur avendo la possibilit\u00e0 di giocare per il Portogallo, nazione del nonno paterno, debutta con la nazionale maggiore di Laurent Blanc il 3 settembre 2010 nella partita persa per 0-1 con la Bielorussia a Parigi, valida per le qualificazioni a Euro 2012. Segna il suo primo gol con i \"Bleus\" il 6 giugno 2011 nell'amichevole vinta 4-1 contro l'Ucraina. Il 7 ottobre 2016 dopo quasi cinque anni torna a giocare in nazionale, dove realizza una doppietta contro la Bulgaria in una partita valida per le qualificazioni al mondiale 2018.\nStatistiche.\nPresenze e reti nei club.\n\"Statistiche aggiornate al 14 agosto 2021.\""}
{"id": "1734990", "revid": "599013", "url": "https://it.wikipedia.org/wiki?curid=1734990", "title": "Yacine Abdessadki", "text": ""}
{"id": "1734994", "revid": "729019", "url": "https://it.wikipedia.org/wiki?curid=1734994", "title": "No\u00ebl Mam\u00e8re", "text": " Milita nel Partito dei Verdi (\"Les Verts\").\nBiografia.\nRaggiunse la fama negli anni ottanta come giornalista TV: era conduttore del telegiornale serale di Antenne 2.\nNel 1992, divenne presidente del Partito di Brice Lalonde, \"G\u00e9n\u00e9ration \u00c9cologie\", dal quale fu espulso nel 1994. Fond\u00f2 in seguito l'\"Ecology-Solidarity Convergences\", del quale fu presidente, prima di aderire ai \"Les Verts\" nel 1998.\nDivenne sindaco della cittadina di B\u00e8gles, nella Gironde, dal 1999 al 2017 e deputato all'Assembl\u00e9e Nationale. Nel 2002 fu anche candidato presidenziale e guadagn\u00f2 il 5,25% dei voti.\nIl 5 giugno 2004 fu al centro di uno scandalo per aver celebrato il matrimonio di una coppia omosessuale."}
{"id": "1734997", "revid": "406204", "url": "https://it.wikipedia.org/wiki?curid=1734997", "title": "Sansa (vegetale)", "text": "La sansa \u00e8 la materia solida che resta dopo le procedure di spremitura e/o frantumazione di olive, uva, o altra frutta.\nOrigine.\nEssenzialmente la sansa \u00e8 un insieme di frammenti di n\u00f2ccioli, pezzetti di buccia, piccoli semi e residui, solitamente ci\u00f2 che avanza dopo l'estrazione di acqua, la spremitura di succhi e/o l'estrazione di oli dalla frutta in genere.\nLa \"sansa\" usualmente viene sottoposta a 2 o 3 procedimenti a ripetizione, detti \"ripassamenti\", al fine di ricavare la massima quantit\u00e0 possibile di estratto liquido. Viene detta \"sansa esausta\" la materia che, esaurite le frazioni liquide, non si presta ad ulteriori \"ripassamenti\"."}
{"id": "1734999", "revid": "287204", "url": "https://it.wikipedia.org/wiki?curid=1734999", "title": "Jakob Johann von Uexk\u00fcll", "text": "Fu un pioniere dell'etologia ed \u00e8 considerato come uno dei fondatori dell'ecologia.\nDopo gli studi in zoologia all'Universit\u00e0 di Tartu dal 1884 al 1889, lavor\u00f2 presso l'istituto di fisiologia dell'Universit\u00e0 di Heidelberg, in gruppo con Wilhelm K\u00fchne, e in seguito presso la Stazione Zoologica di Napoli. Nel 1907 gli fu conferito un Dottorato Honoris causa dall'Universit\u00e0 di Heidelberg per i suoi studi di fisiologia muscolare. Nel 1926 fonda l'Institut f\u00fcr Umweltforschung presso l'Universit\u00e0 di Amburgo.\nIntrodusse in biologia la nozione di ambiente (\"Umwelt\"). Ogni animale vive chiuso nel suo mondo-ambiente, un mondo chiuso rispetto agli altri mondi-ambienti anche se connesso a questi. Ad esempio, la zecca reagisce a tre soli stimoli: quando la femmina gravida si posiziona su un ramo e attende il passaggio di un animale, un primo stimolo olfattivo (l'acido butirrico emesso dai follicoli sebacei dei mammiferi) le suggerisce di lasciarsi cadere; grazie a un organo sensibile alla temperatura capisce se \u00e8 caduta su un animale; se ha avuto fortuna, attraverso il tatto si posiziona su uno spazio di pelle nuda conficcandosi fino alla testa in modo da poter succhiare il sangue caldo. Una volta sazia, si lascia cadere, depone le uova e muore. Sebbene limitato in confronto al nostro, questo \u00e8 un mondo a parte. Dove la scienza classica vedeva un unico mondo, comprensivo di tutte le specie viventi disposte gerarchicamente, von Uexk\u00fcll pone un'infinita variet\u00e0 di mondi percettivi, collegati fra loro anche se reciprocamente esclusivi.\nInflusso del suo pensiero.\nL'influenza del suo pensiero ha trasceso i confini della biologia per giungere alla filosofia, in particolare la fenomenologia e l'ermeneutica, e alla semiotica. \u00c8 stato Max Scheler fra il 1909 e il 1916 a scoprire e valorizzare per primo l'importanza filosofica di Uexk\u00fcll (il \"Formalismus\" di Scheler \u00e8 una rilettura dell\"'Estetica trascendentale\" di Kant attraverso Uexk\u00fcll). Su queste basi Scheler pone la famosa distinzione fra l'animale umano, aperto al mondo (la \"Weltoffenheit\"), e l'animale non umano, che vive nella chiusura ambientale (la \"Umweltgeschlossenheit\"), entrambi sono per\u00f2 enattivamente \"formatori di mondo\", anche se a livello diverso. Sar\u00e0 proprio attraverso una pratica dell'apertura al mondo, cio\u00e8 d'un esercizio di superamento della chiusura ambientale, che Scheler ripenser\u00e0 anche la riduzione fenomenologica di Husserl. Il concetto di \"Umwelt\" viene posto cos\u00ec alla base dell'antropologia filosofica: l'umano \u00e8 l'animale che pu\u00f2 prendere forma trascendendo la chiusura ambientale, esponendosi cos\u00ec alla sfida e ai rischi dell'apertura..\nSuccessivamente Heidegger, nel corso universitario del semestre invernale 1929-30, poi pubblicato con il titolo di \"Concetti fondamentali della metafisica\", riprende il concetto di \"Umwelt\", ovvero di una totalit\u00e0 chiusa che egli definisce anche come \"il cerchio disinibente\", all'interno del quale l'animale espleta le sue funzioni vitali. In questo senso, come rilevato anche successivamente da Derrida, si evidenzia un residuante umanismo proprio della prima fase del pensiero di Heidegger: per il pensatore tedesco, anche sulla scorta delle ricerche di von Uexk\u00fcll \u00e8 possibile concludere che l'animale \u00e8 povero di mondo (ovvero ha un mondo-ambiente proprio, ma questo \u00e8 piuttosto un ambito ontologicamente limitato a cui l'animale \u00e8 vincolato, e nel quale non \u00e8 in grado di esperire la relazione con l'ente in quanto tale, nella sua relazione con l'essere), mentre solo l'uomo \u00e8 quell'ente particolare che \u00e8 in grado di esperire in modo consapevole la relazione con l'essere che lo determina e con gli altri enti che compongono il suo mondo-ambiente.\nPi\u00f9 recentemente si sono interessati alla sua opera anche Georges Canguilhem, Maurice Merleau-Ponty, Helmuth Plessner, Gilles Deleuze, Jacques Lacan, Giorgio Agamben, e l'antropologo Tim Ingold. Uno degli sviluppi pi\u00f9 significativi \u00e8 rappresentato dai lavori del semiologo Thomas Sebeok e da tutta la corrente della biosemiotica."}
{"id": "1735003", "revid": "38120", "url": "https://it.wikipedia.org/wiki?curid=1735003", "title": "Gotto Esplosivo Pangalattico", "text": ""}
{"id": "1735014", "revid": "121404276", "url": "https://it.wikipedia.org/wiki?curid=1735014", "title": "Ano", "text": "L'ano (dal latino \"anus\": cerchio, orifizio), o apertura anale, negli animali che ne sono provvisti, detti proctodeati \u00e8 lo sbocco secondario verso l'esterno dell'apparato digerente, opposto alla bocca attraverso il quale vengono espulse le feci durante la defecazione, ove la bocca non ne assolva le funzioni, come negli aprocti.\nLa sua funzione \u00e8 di espellere e eventualmente controllare l'espulsione delle feci, la materia prodotta durante la digestione, che, a seconda del tipo di animale, possono essere materiali che l'animale non pu\u00f2 digerire, come le ossa, materiale rimanente dopo che tutti i nutrienti utilizzabili dall'organismo sono stati estratti, ad esempio cellulosa, chitina o lignina, sostanze ingerite che sarebbero tossiche se permanenti nel tubo digerente, batteri intestinali morti o in eccesso, endosimbionti, ecc.\nOrigine.\nLo sviluppo dell'ano \u00e8 stata una tappa importante nell'evoluzione di animali pluricellulari. In effetti, sembra avere avuto successo almeno due volte, seguendo percorsi diversi nel protostomi e deuterostomi. Questo \u00e8 stato accompagnato da altri importanti sviluppi evolutivi: il piano a simmetria bilaterale del corpo; il celoma, una cavit\u00e0 interna che ha fornito lo spazio per un sistema circolatorio e, in alcuni animali, formato uno scheletro idrostatico; metamerismo, in cui il corpo \u00e8 stato costruito di ripetuti \"moduli\" che potrebbe in seguito specializzarsi, eccetera. Nei deuterostomi (Echinodermi, Emicordati e Cordati) l'ano si origina dal blastoporo all'inizio della gastrulazione; nei protostomi (Anellidi, Artropodi, Molluschi e altri Invertebrati) l'ano si forma in una fase successiva dello sviluppo embrionale.\nNei deuterostomi.\nTra i deuterostomi, i vertebrati anfibi, rettili e uccelli usano l'orifizio stesso per espellere i rifiuti liquidi e solidi, per l'accoppiamento e la deposizione delle uova; questo orifizio \u00e8 conosciuto come cloaca. \nAnche i monotremi hanno una cloaca, una caratteristica ereditata dai primi amnioti via terapsidi. \nI marsupiali hanno due orifizi inferi: uno per espellere entrambi, solidi e liquidi, l'altro per la riproduzione, che appare come una vagina in femmine e un pene nei maschi. \nFemmine di mammiferi euteri hanno orifizi completamente separati per la defecazione, minzione e la riproduzione, i maschi hanno un'apertura per la defecazione e un altro sia per la minzione sia per la riproduzione, anche se i canali sono quasi completamente separati.\nNella specie umana.\nAnatomia umana.\nL'ano \u00e8 la porzione pi\u00f9 distale del tubo digerente, funzionalmente preposto all'espulsione di feci e gas.\n\u00c8 un canale di forma grossolanamente cilindrica, lungo circa 4 cm, con decorrenza dall'alto verso il basso e dall'avanti all'indietro, angolato rispetto al retto con un angolo di ampiezza di circa 90 gradi. \u00c8 in rapporto anteriormente con l'uretra membranosa e bulbare nel maschio e con il terzo inferiore della vagina nella femmina, dai quali \u00e8 separato dal muscolo trasverso del perineo. Lateralmente \u00e8 in rapporto con le fosse ischio-rettali, da cui \u00e8 separato dai due muscoli elevatori dell'ano. \nCanale anale.\nLa configurazione interna mostra alcune linee chiamate una il solco intermuscolare (o linea bianca di Hilton) e l'altra linea ano-rettale (detta anche pettinata o linea dentata), che \u00e8 costituita dalle papille anali, in rapporto verso l'alto con le colonne rettali (del Morgagni). All'interno di tali papille si apre per ognuna di loro una cripta anale, in numero variabile da 10 a 15, di rilevanza fondamentale per l'origine della patologia degli ascessi anali.\nLa mucosa \u00e8 costituita da epitelio ghiandolare nella porzione pi\u00f9 prossimale, che a partire dalla linea dentata progressivamente, mediante epitelio di transizione, diviene epitelio piatto.\nLa vascolarizzazione arteriosa \u00e8 fornita dalle arterie emorroidarie inferiori, rami delle pudende.\nVene e arterie.\nIl drenaggio venoso \u00e8 assicurato dalle vene emorroidarie inferiori, tributarie, mediante le vene pudende interne, del sistema cavale. Peraltro \u00e8 necessario ricordare la relazione anatomica tra le vene emorroidarie inferiori e le vene emorroidarie superiori, che assicurano il drenaggio venoso del retto: i due sistemi venosi comunicano grazie al plesso emorroidario. Per questi fondamentali rapporti vascolari \u00e8 possibile che si verifichino ectasie delle vene emorroidarie inferiori (emorroidi esterne) nei casi di ipertensione portale.\nIl drenaggio linfatico avviene secondo tre principali direttrici: verso l'alto attraverso i linfatici lungo l'arteria emorroidaria superiore che si origina dall'arteria mesenterica inferiore; lateralmente attraverso i linfatici che decorrono a ridosso delle aa. ipogastriche; in basso, verso i linfonodi inguinali superficiali, attraverso i linfatici della cute del perineo.\nMuscolatura.\nLa continenza \u00e8 assicurata dall'apparato sfinteriale, costituito dal muscolo sfintere anale interno e dal muscolo sfintere anale esterno. Il primo \u00e8 formato da fibre muscolari lisce, il secondo, pi\u00f9 sviluppato nelle donne, da fibre muscolari striate disposte in tre strati: strato sottocutaneo, strato superficiale e strato profondo; tale muscolo, posto sotto il controllo motorio volontario, \u00e8 innervato dalla branca perineale del IV nervo sacrale e dai nervi emorroidari inferiori.\nAltri muscoli interessati sono il muscolo elevatore dell'ano, che si suddivide in pubo-coccigeo, pubo-rettale e ileo-coccigeo e il muscolo corrugatore della cute dell'ano.\nPatologia umana.\nEsami diagnostici.\nOltre all'esame obiettivo, che viene completato attraverso l'anoscopia diversi sono gli esami strumentali specifici utilizzati:\nIstogenesi dell'ano.\nL'invaginazione ectodermica, separata dal canale alimentare dalla membrana cloacale, costituisce il \"proctodeo\", che diviene l'apertura anale dopo la degenerazione della membrana stessa. La cloaca, a partire dalla V settimana, viene separata da un setto in una porzione anteriore, \"il seno urogenitale\", in cui sboccano il peduncolo allantoideo e i dotti escretori mesonefrici, e in una porzione posteriore, in cui sbocca il tubo digerente. Dal setto si originer\u00e0 il \"perineo\", mentre dalla parte interna del seno urogenitale si differenzier\u00e0 la vescica urinaria e da quella esterna l'uretra. Il tratto terminale dell'intestino, il \"retto\", terminer\u00e0 nell'apertura anale, circondata dagli sfinteri muscolari dotati di muscolatura striata e liscia\nSessualit\u00e0 umana.\nL'ano \u00e8 ritenuto da molte culture una zona del corpo tab\u00f9, cos\u00ec come le pratiche sessuali a esso collegate, definite col termine di sesso anale.\nTali pratiche possono essere considerate una fonte di piacere sessuale, in quanto l'ano pu\u00f2 essere considerato una zona erogena, tenendo conto dell'importante innervazione sensitiva della regione."}
{"id": "1735015", "revid": "17204", "url": "https://it.wikipedia.org/wiki?curid=1735015", "title": "Unreal Engine 3", "text": ""}
{"id": "1735019", "revid": "287204", "url": "https://it.wikipedia.org/wiki?curid=1735019", "title": "Annamaria Fassio", "text": "Biografia.\nDopo numerosi lavori, tra cui quello di tecnica istologa alla Facolt\u00e0 di Medicina dell'Universit\u00e0 di Genova, si \u00e8 dedicata sino al 2005 all'insegnamento. Ha tenuto corsi di scrittura creativa per insegnanti e bambini ed \u00e8 stata animatrice di cineforum e di teatro per l'infanzia. Viene collegata dalla critica alla produzione giallistica dello scrittore statunitense Ed McBain.\nNel 1999 ha vinto con il romanzo \"Tesi di laurea\" il premio Tedeschi per il miglior giallo inedito di ambientazione italiana. In quest'opera compare per la prima volta la coppia di poliziotti Erica Franzoni e Antonio Maffina, entrambi poi presenti negli altri romanzi dell'autrice, sempre editi da Mondadori.\nSi \u00e8 anche cimentata con una spy story, \"Santiago 544\", che vede sullo sfondo il golpe cileno e i traffici orchestrati dalla CIA. \nTre dei suoi libri pubblicati dal Giallo Mondadori sono stati tradotti in lingua tedesca.\n\u00c8 stata nella giuria del premio \"\"\"Gran Giallo Citt\u00e0 di Cattolica\" nel 2012, e dal 2013 \u00e8 nella giuria del concorso legato al festival \"Giallo Luna Nero Notte\" di Ravenna"}
{"id": "1735020", "revid": "255535", "url": "https://it.wikipedia.org/wiki?curid=1735020", "title": "Altare di Isenheim", "text": ""}
{"id": "1735021", "revid": "1573940", "url": "https://it.wikipedia.org/wiki?curid=1735021", "title": "Parnassius acco", "text": "Parnassius (Tadumia) acco , \u00e8 un lepidottero della famiglia Papilionidae.\nDescrizione.\nAdulto.\nLa pagina superiore delle ali anteriori risulta di colore giallastro o bianco-grigiastro, col margine costale e la zona basale irrorati di scaglie nere, mentre scaglie pi\u00f9 chiare sono presenti nella cellula; quest'ultima, che \u00e8 di tipo chiuso, \u00e8 percorsa trasversalmente da due o tre bande larghe di colore scuro, con ampiezza e tonalit\u00e0 variabili a seconda della sottospecie in esame. Il margine esterno delle ali anteriori appare scuro, con macchie chiare e tondeggianti in netto contrasto con lo sfondo, intercalate dalle venature. Una banda discale bruno-nerastra, di andamento sinuoso, parte dall'apice della cellula discale e raggiunge la III venatura, ma, in taluni casi, pu\u00f2 spingersi fino al margine dorsale. Spesso sulle ali anteriori sono presenti macchie rosse ocellate, bordate di nero, il cui colore tende a scomparire negli esemplari preparati su stenditoio.La pagina superiore delle ali posteriori presenta un colore di fondo simile a quello delle ali anteriori, ma con tonalit\u00e0 che tendono a schiarirsi sempre pi\u00f9, via via che ci si avvicina al margine. A partire dall'angolo anale le venature risultano intercalate da una serie di macchie scure tondeggianti, di valore sistematico, e da una seconda serie di macchie scure a forma di mezzaluna, anch'esse variabili in funzione della sottospecie considerata. Sono presenti due macchie ocellate, bordate di nero, che hanno una colorazione variabile dal rosso vivo fino al giallo-rosato; esse si trovano tra le venature IV e V e tra le venature VII e VIII.\nLa pagina inferiore dell'ala anteriore ha una tonalit\u00e0 di fondo biancastra, in cui le macchie presenti sulla pagina superiore non trovano quasi mai corrispondenza, ma sono visibili solo in trasparenza. Fanno eccezione di solito le due bande nere trasversali della zona discale. La pagina inferiore dell'ala posteriore presenta una colorazione brunastra, con disegni molto meno definiti rispetto alla pagina superiore, venature pi\u00f9 marcate, e sono visibili le macchie a mezzaluna che intercalano le venature. Le macchie rosse o gialle bordate di nero non sono spesso visibili.\nSia l'ala anteriore, sia quella posteriore presentano margini bordati di fitte ciglia di colore biancastro. Negli esemplari preparati, le diversit\u00e0 di cromatismo tra ala anteriore e posteriore vengono meno. Le antenne, filiformi e clavate, sono di colore nero, ricoperte in modo pi\u00f9 o meno uniforme da scaglie biancastre. L'addome \u00e8 molto scuro e talvolta presenta una peluria chiara. Dopo l'accoppiamento lo \"sphragis\" \u00e8 di dimensioni ragguardevoli.\nL'apertura alare varia da 40 a 60\u00a0mm, a seconda della sottospecie.\nDistribuzione e habitat.\nLa specie \u00e8 presente in Pakistan, India (stati del Kashmir, Himachal Pradesh e stati orientali fino al Sikkim), Nepal, Cina (Tibet) e Bhutan (Talbot, 1939; Lewis, 1974; Chou, 1994).\nLe informazioni riguardanti questo taxon sono scarse. La sottospecie \"P. a. gemmifer\" \u00e8 protetta in India.\nTassonomia.\nSottospecie.\nSono state descritte varie sottospecie, alcune molto simili tra loro e di incerta validit\u00e0 (Chou, 1994):\nSinonimi.\n\"Tadumia acco\" ()"}
{"id": "1735024", "revid": "287204", "url": "https://it.wikipedia.org/wiki?curid=1735024", "title": "Monumento nazionale (Singapore)", "text": "I monumenti nazionali di Singapore (National Monuments of Singapore) sono costruzioni ritenute a carattere storico, tradizionale, archeologico, architettonico o artistico speciale.\nIl Preservation of Monuments Board (PMB), all'interno del Governo di Singapore sotto il Ministero delle informazioni, delle comunicazioni e delle arti (MICA), ha finora iscritto pi\u00f9 di 58 costruzioni e strutture a Singapore.\nProtezione dei monumenti nazionali.\nSotto la sezione 9 della legge sulla conservazione dei monumenti, vi \u00e8 scritto che la costruzione iscritta, nonch\u00e9 Monumento Nazionale, non pu\u00f2 essere \"demolito, rimosso, alterato o rinnovato o modificato con aggiunte\", senza il permesso scritto del PMB, \"tranne nel caso della necessit\u00e0 urgente ed immediata per la sicurezza delle persone o della propriet\u00e0\". La pena per infrangere questa legge \u00e8 un'indennit\u00e0 di fino a 1000 S$.\nLista dei monumenti nazionali.\nTra parentesi vi \u00e8 riportato il nome in cinese semplificato:"}
{"id": "1735030", "revid": "729019", "url": "https://it.wikipedia.org/wiki?curid=1735030", "title": "RIM-67 Standard", "text": "Il missile RIM-67 Standard ER (SM-1ER/SM-2ER) \u00e8 un missile terra-aria a lungo raggio sviluppato per la US Navy per rimpiazzare i missili Terrier"}
{"id": "1735039", "revid": "486946", "url": "https://it.wikipedia.org/wiki?curid=1735039", "title": "PPs42", "text": ""}
{"id": "1735042", "revid": "767487", "url": "https://it.wikipedia.org/wiki?curid=1735042", "title": "SHAMS", "text": "Shams \u00e8 il secondo album dei Kunsertu pubblicato nel 1989."}
{"id": "1735044", "revid": "36426", "url": "https://it.wikipedia.org/wiki?curid=1735044", "title": "Colombarium", "text": ""}
{"id": "1735045", "revid": "1865216", "url": "https://it.wikipedia.org/wiki?curid=1735045", "title": "Jos\u00e9 Mo\u00f1ino y Redondo, conte di Floridablanca", "text": "Biografia.\nFiglio di un ex ufficiale, studi\u00f2 legge all'universit\u00e0 di Salamanca e inizi\u00f2 a lavorare alla corte spagnola in qualit\u00e0 di legale. Divent\u00f2 ambasciatore presso la santa sede nel 1772, per volere del primo ministro, il marchese di Squillace, e ricevette il titolo di conte di Floridablanca nel 1773, per il successo ottenuto come ambasciatore e per l'importanza avuta nelle deliberazioni che condussero all'espulsione dei Gesuiti in Spagna nel 1767.\nEsattamente dieci anni dopo, nel 1777, divenne primo ministro, sotto Carlo III, ed inizi\u00f2 la sua gestione con misure come il condono del ritardo dei contributi alla corona, limitazione del prezzo del pane, restrizione dell'accumulo dei beni di mano morta e l'impulso dello sviluppo economico. La rivoluzione francese nel 1789 cambi\u00f2 radicalmente la politica spagnola. Con le notizie giunte dalla Francia, il nervosismo della corona sal\u00ec e fin\u00ec per sciogliere le Corti che, controllata dal conte di Floridabianca, si riun\u00ec intorno alla figura del principe delle Asturie, il figlio di Carlo IV, Ferdinando. Secondo il sovrano l'isolamento sembrava essere l'unico rimedio per evitare che le idee rivoluzionarie si propagassero anche in Spagna.\nDi fronte alla gravit\u00e0 dei fatti, lasci\u00f2 in sospeso i suoi \"Patti di Famiglia\", stabil\u00ec stretti controlli alla frontiera per impedire l'espansione rivoluzionaria ed effettu\u00f2 una forte pressione diplomatica in appoggio a Luigi XVI. Allo stesso modo, pose fine ai progetti riformisti del regno precedente e li sostitu\u00ec con idee conservatrici e la forte repressione, fondamentalmente per mano dell'Inquisizione.\nAcceso fautore del potere centrale della corona, si scontr\u00f2 con i privilegi dell'aristocrazia locale, soprattutto quella della fazione aragonese, che aveva come proprio alleato a corte l'amante della regina, il duca Manuel Godoy e il conte di Aranda, i quali riuscirono ad accusarlo di appropriazione indebita e a farlo deporre dalla sua carica nel 1792. Il conte di Floridablanca venne cos\u00ec imprigionato nel castello di Pamplona, dove rimase recluso per circa tre anni e liberato solo grazie all'intervento diretto di suo fratello.\nQuando Napoleone marci\u00f2 verso la Spagna nel 1808, venne proclamato a furor di popolo presidente della \"Corte Suprema Centrale\", con lo scopo di resistere all'invasione, ma, alla veneranda et\u00e0 di ottant'anni, fall\u00ec nel suo compito e mor\u00ec di vecchiaia in quello stesso anno."}
{"id": "1735049", "revid": "729019", "url": "https://it.wikipedia.org/wiki?curid=1735049", "title": "RIM-66 Standard", "text": "Il missile Standard SM-1 \u00e8 stato il successore della serie di missili anitiaerei T, Tartar e Terrier. La tecnologia elettronica degli anni sessanta rese possibile aumentare la potenza e il propellente per ottenere migliori prestazioni e affidabilit\u00e0 con gittate variabili tra i 46-74 km.\nLo Standard SM-2 \u00e8 a sua volta il successore, a partire dai primi anni ottanta, della serie SM-1, anche se per molti anni non ha avuto export al di fuori degli Stati Uniti. Caratterizzato dalla capacit\u00e0 di autopilotarsi fino in prossimit\u00e0 del bersaglio, controllato da comandi radio, attiva il cercatore radar solo alla fine, consentendo una maggiore economia energetica (traiettoria pi\u00f9 pulita), e permettendo di ingaggiare in rapida sequenza, anche se non simultaneamente, parecchi bersagli per ciascun radar di tiro. Gittate 74\u00a0\u2013 150\u00a0km. Gli ultimi modelli hanno anche capacit\u00e0 antimissili balistici. La Marina Militare Italiana lo monta sui cacciatorpediniere lanciamissili Classe Durand de la Penne nella versione SM-1 Medium Range."}
{"id": "1735056", "revid": "162719", "url": "https://it.wikipedia.org/wiki?curid=1735056", "title": "RIM-66 Standard Missile", "text": ""}
{"id": "1735057", "revid": "1566286", "url": "https://it.wikipedia.org/wiki?curid=1735057", "title": "Renato Carpentieri", "text": "Biografia.\nNato a Savignano Irpino, in provincia di Avellino, cresce per\u00f2 tra Napoli, dove poi si former\u00e0 artisticamente, e Calvi Risorta (in provincia di Caserta). Dopo aver concluso la maturit\u00e0 scientifica, si iscrive alla facolt\u00e0 di Architettura. Dal 1965 al 1974 svolge a Napoli attivit\u00e0 di organizzazione e promozione culturale, teatrale e cinematografica, col Gruppo Nuova Cultura e come Incaricato Cultura della Giunta O.R.U.N., partecipando ai convegni nazionali di Prato, Parma e Perugia e a un seminario con il Living Theatre; produce films 8\u00a0mm, ricerche teatrali e collabora a riviste di poesia (Uomini e Idee, Continuum). Ha trascorso parte della sua vita nella cittadina di Calvi Risorta, paese della provincia di Caserta a cui \u00e8 rimasto molto legato.\nDal 1968 al 1974 \u00e8 promotore di ricerche sull\u2019espressione artistica popolare, in due direzioni prevalenti: studio e ricerca della produzione contadina e operaia, e studi sul teatro agit-prop; sulla base di queste ricerche mette in scena una decina di piccoli spettacoli e intensifica l\u2019attivit\u00e0 di organizzazione culturale. Collabora a giornali e riviste della Nuova Sinistra. Collabora nel frattempo anche a studi di architettura e design.\nTeatro.\nDal 1975 si dedica a tempo pieno al teatro, anno in cui \u00e8 socio fondatore, insieme con Roberto Ferrante, Massimo Lanzetta, Lello Serao, Ottavio Costa, Antonio Fiore, Amedeo Forte, Paolo Stravato, del \"Teatro dei Mutamenti\", di cui fa parte fino al 1980. Per il primo spettacolo messo in scena dal Teatro dei Mutamenti, \"L'eccezione e la regola\" di B. Brecht, regia di Roberto Ferrante, Centro W. Reich, Napoli, 1976, disegna la scenografia e i costumi. Debutta come attore nel 1976 in \"Serata futurista\" con la regia di Ferrante.\nIl primo spettacolo da lui scritto, diretto e interpretato \u00e8 \"Maestri cercando\" tratto dal racconto di Elio Vittorini \"Le schiavit\u00f9 dell'uomo\" (1977), per il quale invita come attore, per la parte di Gubbio, Antonio Neiwiller, conosciuto e apprezzato nella rassegna \"Situazione teatro\", che entrer\u00e0 poi a far parte della cooperativa e curer\u00e0 la regia di \"BerlinDada\" (1978). Per tutti gli anni Settanta si distinguer\u00e0 in allestimenti e drammaturgie come: \"Il nipote di Rameau\" (1978), \"Kabarett\" (1979), \"Le petit abb\u00e9 napolitain, ovvero Storie di Ferdinando Galiani\" (1981), \"Negli spazi oltre la luna - Stramberie di Gustavo Modena (1983). \"\nSocio fondatore della Societ\u00e0 Napoletana di Poesia e dell\u2019Associazione Eutopia di Ferrara, una volta uscito dal Teatro dei Mutamenti continuer\u00e0 a lavorare con altri registi e altre compagnie, portando in scena \"Zeitnot\" (1984) a Pontedera, \"La grande sera\" (1985), \"Comedians\" (1986, diretto da Gabriele Salvatores), Morte accidentale di un anarchico (1987, accanto a Dario Fo), \"Teatrino scientifico - Resurrezione\" (1989), \"La nave nel deserto\" e \"L'acquisto dell'ottone\" (entrambi del 1990). Interpreta i due zii nel \"Riccardo II\" di Mario Martone (1993), partecipa a \"Histoire du soldat\", e sar\u00e0 Polonio nell\"'Amleto\" diretto da Carlo Cecchi(1998).\nNel 1995 diviene direttore artistico dello storico gruppo di sperimentalismo teatrale \"Libera Scena Ensemble\", compagnia con la quale offre i testi della drammaturgia in una versione fruibile alla maggior parte del pubblico, dando cos\u00ec vita a una serie di laboratori e rappresentazioni: \"Il giardino del teatro\", \"La nascita del teatro\" (1996-1997), \"Sale di museo\" (1996-1998), \"Jacques e il suo padrone\" (1996), \"Medea\" (1996). Nello stesso anno e nel seguente fu chiamato da Aldo Vella, allora sindaco di San Giorgio a Cremano, a dirigere due laboratori teatrali: \"Il giardino del teatro\" e \"Il teatro del fuoco\". Ha partecipato ai Festivals di Santarcangelo, Ville Vesuviane, Polverigi, Palermo, Arezzo, Benevento, Caserta-Settembre al Borgo Napoli-Poesia, Biennale di Venezia, Avignone, Parma, Bruxelles.\nNel 1998 inventa e cura la direzione artistica di \"Museum\" per 13 anni, una manifestazione teatrale che si svolge ogni anno alla Certosa di San Martino, a Napoli. Si mettono in scena drammaturgie tratte da romanzi, saggi, racconti. Nel 2007 \u00e8 Falstaff con la regia di Mario Martone al Teatro San Ferdinando di Napoli. Nel 2011 \u00e8 tra i protagonisti di \"Operette morali\" di Leopardi, con la regia di Mario Martone. Nel 2014 interpreta il professore nello spettacolo \"Jucature\", con la regia di Enrico Janniello, dal quale nel 2015 verr\u00e0 tratto il film tv \"I Giocatori\". Nel 2017 dirige e interpreta lo spettacolo \"L'intervista\" di Alberto Moravia. Nel 2019 interpreta Prospero ne \"La Tempesta\" di Shakespeare.\nCinema.\nDebutta sul grande schermo diretto da Gianni Amelio nella trasposizione cinematografica di un romanzo di Leonardo Sciascia: \"Porte aperte\" (1990), all'interno di un cast che annoverava anche Gian Maria Volont\u00e9 ed Ennio Fantastichini. Il personaggio di Consolo gli vale il \"Premio Sacher (1990)\". Dopo \"L'attesa\" (1991), \u00e8 accanto a Nanni Moretti ne \"Il portaborse\" (1991), seguito da \"Nessuno\" (1992) e \"Morte di un matematico napoletano\" (1992), debutto alla regia cinematografica di Mario Martone.\nNel 1992 Amelio lo rivorr\u00e0 in un suo film, \"Il ladro di bambini\", poi sar\u00e0 la volta del regista Salvatores, che lo inserir\u00e0 in \"Puerto Escondido\" (1992) storia di un uomo in fuga dopo essere stato testimone di due omicidi, dove, per la sua indiscutibile bravura nel disegnare il personaggio del commissario Viola, sar\u00e0 premiato con il Nastro d'Argento come miglior attore non protagonista. Nel 1993, recita per i fratelli Taviani in \"Fiorile\" e poi torna a Salvatores con \"Sud\" (1993). Lo stesso anno, ritrova Nanni Moretti in veste di attore/regista in \"Caro Diario\" (1993).\nRecita anche in pellicole come: \"Il giudice ragazzino\" (1994), \"Nemici d'infanzia\" (1995), \"Il verificatore\" (1995), \"Il figlio di Bakunin \"(1997), \"Cinque giorni di tempesta\" (1997) e \"Artemisia - Passione estrema\" (1997). Amico e collaboratore di Mario Martone che lo ha diretto (oltre che sul palcoscenico) anche nel cinema con \"I vesuviani\" (1997) e \"Teatro di guerra\" (1998), prosegue la sua carriera con \"La voce del sangue\" (1999), \"Il manoscritto di Van Hecken\" (1999), il comico \"Asini\" (1999), \"I fetentoni\" (1999), \"La vita altrui\" (2000), il film tv \"Piccolo mondo antico\" (2001), \"Il Consiglio d'Egitto\" (2002), \"La vita degli altri\" (2002) e la miniserie gialla \"Don Matteo\" (2002), dove per 16 puntate ha vestito i panni del Vescovo.\nNel 2004, dopo \"Tre giorni di anarchia\", recita per il telefilm poliziesco \"La squadra\" (2005-2007), cui segue la pellicola \"Il dolce e l'amaro\" (2007). Nel 2011 torna sul grande schermo con il film \"Corpo celeste\", diretto da Alice Rohrwacher, e con \"La scoperta dell'alba\" di Susanna Nicchiarelli. Nel 2016 \u00e8 uno dei quattro naufraghi all'Asinara ne \"La stoffa dei sogni\" di Gianfranco Cabiddu, e l'Avv. Gerardo Spira nel film per la televisione \"Il sindaco pescatore\" di Maurizio Zaccaro, incentrato sulla vita del Sindaco di Pollica Angelo Vassallo, vittima di un attentato il 5 settembre 2010.\nCarpentieri ha lavorato in serie tv e al cinema: interprete di numerose pellicole ha vinto nel 1990 un \"Premio Sacher\" per \"Porte aperte\" di Gianni Amelio e un Nastro d'argento al migliore attore non protagonista nel 1993 per la partecipazione a \"Puerto Escondido\" di Gabriele Salvatores. Da ricordare le partecipazioni nell'episodio \"Isole\" in \"Caro diario\" di Nanni Moretti, nel segmento \"Diavolo in bottiglia\" de \"I vesuviani\" di Pappi Corsicato e in \"Teatro di guerra\" di Mario Martone, nonch\u00e9 il ruolo del giornalista Amato Lamberti in \"Fortap\u00e0sc\" di Marco Risi.\nIn televisione Carpentieri ha recitato inoltre ne \"La squadra\", interpretando il vicequestore Valerio Cafasso in tutte le otto stagioni della fiction. Nell'estate del 2008 \u00e8 stato protagonista di una serie di spot della trasmissione televisiva \"Ballar\u00f2\", in onda su Rai 3.\nNel 2018 vince il David di Donatello per il miglior attore protagonista per il film \"La tenerezza\"."}
{"id": "1735062", "revid": "78273", "url": "https://it.wikipedia.org/wiki?curid=1735062", "title": "Re di D\u00e1l Riata", "text": ""}
{"id": "1735064", "revid": "339392", "url": "https://it.wikipedia.org/wiki?curid=1735064", "title": "Lista dei re di Scozia", "text": ""}
{"id": "1735067", "revid": "116400372", "url": "https://it.wikipedia.org/wiki?curid=1735067", "title": "Italian Rounders/Feips", "text": "Italian Rounders \u00e8 un circuito di associazioni dedite al poker sportivo. Nel 2007 ha dato vita alla FEIPS (Federazione Italiana Poker Sportivo). Italian Rounders/Feips \u00e8 retto da Domenico Tresa .\nSino al 2010 il circuito contava circa 150 circoli affiliati e oltre 15.000 tesserati. Italian Rounders \u00e8 primario interlocutore con istituzioni, il presidente \u00e8 stato negli ultimi anni unico relatore rappresentante il poker sportivo nei vari convegni istituzionali, non ultimi quelli tenuti all'Enada fiera nazionale del gaming.Continua a battersi per la regolamentazione del poker sportivo in Italia.\nTra le maggiori iniziative del circuito: il Campionato Internazionale di Poker di Campione d'Italia, l'University Poker Tour, l'IR Championship (Campionato Italiano di Texas Hold'em), i Campionati Regionali.\nUnico organizzatore per l'Italia di eventi internazionali quali l'Unibet Open ed Master Cup Europe\nInoltre con il proprio brand e know how organizzativo ha preso parte al grosso della produzione televisiva di poker passata su Sky Sport e Poker Italia24.\nOggi con una regolamentazione mancata da parte dello stato italiano sul poker, ma con una giurisprudenza favorevole, sta rilanciando il proprio progetto di Network , dotando le associazioni affiliate di strumenti di gestione all'avanguardia e con una particolare attenzione agli aspetti di regolarit\u00e0 normativa a cui devono attenersi i club esercitanti il poker sportivo."}
{"id": "1735071", "revid": "767487", "url": "https://it.wikipedia.org/wiki?curid=1735071", "title": "Lemoyne (film)", "text": "Lemoyne \u00e8 un documentario del 2005 diretto da Simon Beaulieu, Benjamin Hogue e Christian Laram\u00e9e e basato sulla vita del pittore canadese Serge Lemoyne."}
{"id": "1735072", "revid": "2052878", "url": "https://it.wikipedia.org/wiki?curid=1735072", "title": "I Don't Wanna", "text": "I Don't Wanna \u00e8 un brano R&amp;B della cantante statunitense Aaliyah prodotto da Donnie Scantz e Kevin Hicks e scritto dai due insieme a Johnt\u00e1 Austin e Jazze Pha. Il pezzo \u00e8 apparso per la prima volta sulla colonna sonora del film Next Friday alla fine del 1999, per poi essere inserito anche nella track-listing della colonna sonora di \"Romeo deve morire\". Il brano \u00e8 stato pubblicato come singolo per promuovere entrambi i dischi, e senza l'aiuto di un videoclip e di una forte promozione, \u00e8 arrivato al numero 5 della Billboard Hot R&amp;B/Hip-Hop Singles &amp; Tracks ed \u00e8 entrato nella top40 della Billboard Hot 100.\nComposizione e testo.\n\u00c8 il primo singolo della cantante a vantare una partecipazione alla scrittura del testo di Jazze Pha (produttore di vari brani del futuro album \"I Care 4 U\") e di Johnta Austin (autore del futuro successo \"Miss U\"). Il pezzo si distacca abbastanza dalla precedente produzione di Aaliyah, essendo una canzone priva di elementi e contaminazioni derivanti dall'hip-hop, ma piuttosto un brano R&amp;B di facile orecchiabilit\u00e0 dotato di un sound abbastanza pop. Il testo vede una ragazza parlare in prima persona al proprio fidanzato, dicendogli che non vuole lasciarlo, nonostante i problemi di coppia che hanno, perch\u00e9 non vuole essere sola e non vuole stare senza di lui. Prosegue chiedendo di poter ricominciare daccapo e risolvere tutti i problemi.\nEsiste anche un remix della canzone che non ha mai trovato una distribuzione ufficiale, e che presenta un cameo della rapper Trina. La strofa eseguita da Trina \u00e8 molto aggressiva e sessualmente esplicita, e si allontana dalle tonalit\u00e0 morbide e pop della versione originale.\nRicezione.\nIl singolo ha ottenuto un'ottima ricezione nella radio USA, che gli ha permesso di diventare il sesto singolo della cantante ad entrare nella top40 statunitense, arrivando alla posizione numero 35. Nelle classifiche R&amp;B il successo \u00e8 stato maggiore: il pezzo \u00e8 arrivato al numero 5, divenendo il quinto singolo dell'artista ad entrare nella top10 e il quarto ad entrare n top5. Il buon successo del singolo ottenuto nelle radio ha aperto la strada al secondo singolo tratto dalla colonna sonora di \"Romeo Deve Morire\", \"Try Again\". \"I Don't Wanna\" segna il ritorno in classifica di Aaliyah dopo quasi due anni.\nTracce.\nIn Europa il brano \u00e8 stato pubblicato come doppio CD singolo insieme a \"Come Back in One Piece\"."}
{"id": "1735073", "revid": "228587", "url": "https://it.wikipedia.org/wiki?curid=1735073", "title": "Monica Lovinescu", "text": "Biografia.\nLaureata presso l'Universit\u00e0 di Bucarest, esord\u00ec con alcune novelle e schizzi nella rivista \"Vremea\". In seguito lavor\u00f2 come critico teatrale per la rivista \"Democra\u021bia\" e pubblic\u00f2 pagine di prosa sulla \"Revista Funda\u0163iilor Regale\".\nDopo l'instaurazione del regime comunista in Romania, nel settembre del 1947 si rifugi\u00f2 in Francia, dove lavor\u00f2 come borsista dello Stato francese e, nei primi giorni del 1948, chiese asilo politico. Scrisse numerosi articoli e studi sulla letteratura romena e sull'ideologia comunista in Romania, pubblicando nelle riviste: \"East Europe\", \"Kontinent\", \"Preuves\", \"L'Alternative\", \"Les Cahiers de l'Est\", \"Temoignages\", \"La France Catholique\".\nA Monica Lovinescu si deve la compilazione della \"Storia del teatro romeno\" in \"Histoire des spectacles\" (Pl\u00e9iade, Ed. Gallimard, 1965). Tradusse opere romene con gli pseudonimi Monique Saint-Come e Claude Pascal. Collabor\u00f2 dall'esilio ai periodici letterari romeni: \"Luceaf\u0103rul\", \"Caiete de dor\", \"Fiin\u0163a rom\u00e2neasc\u0103\", \"Ethos\", \"Contrapunct\", \"Dialog\", \"Agora\".\nDal 1951 al 1974, collabor\u00f2 alla trasmissione in lingua romena della Radiodiffusione Francese, nonch\u00e9 presso la redazione centrale delle trasmissioni per l'Europa dell'Est. A partire dagli anni Sessanta, lavor\u00f2 a Radio Europa Libera, dove tenne due trasmissioni settimanali: \"Attualit\u00e0 culturale romena\" e \"Tesi e Antitesi a Parigi\", programmi che hanno avuto un'influenza forte e penetrante nella vita culturale della Romania, Paese che il regime comunista teneva all'oscuro degli eventi culturali e politici dell'Occidente.\nParte delle recensioni letterarie trasmesse in radio da Monica Lovinescu sono state pubblicate nel volume \"Unde scurte\" (Onde corte) (Ed. Limite, Madrid, 1978). Per l'intera attivit\u00e0 di giornalista e critico letterario, Monica Lovinescu \u00e8 stata insignita del Diploma d'Onore 1987 da parte della \"Accademia Romeno-Americana di Scienza e Arte\". Dal 1990, l'editrice Humanitas ha iniziato a pubblicare i suoi libri, il diario e gli studi ed articoli letti in radio a Europa Libera.\nMonica Lovinescu \u00e8 deceduta nel 2008, all'et\u00e0 di 84 anni, in un ospedale nei pressi di Parigi."}
{"id": "1735075", "revid": "123329498", "url": "https://it.wikipedia.org/wiki?curid=1735075", "title": "Satrapia (saggio)", "text": "Satrapia \u00e8 una raccolta di articoli del giornalista Mario Missiroli, pubblicata nel 1914.\nIl volume raccoglie articoli gi\u00e0 comparsi in quotidiani e riviste: \u00abIl Resto del Carlino\u00bb, \u00abIl Giornale d'Italia\u00bb e l'\u00abItalia industriale ed agraria\u00bb.\nScopo del libro \u00e8 dimostrare come i socialisti, negli anni 1894-1914, abbiano instaurato in Emilia una vera e propria tirannide (le \"Satrapie\" da cui il titolo); l'autore vuole anche spronare i liberali a reagire.\nIl libro \u00e8 dedicato a Mario Bianchi.\nCapitolo 1: \"Discorso agli agrari\".\nMissiroli parte da un dato di fatto: gli operai sanno lottare per migliorare la loro condizione. Sono disposti anche a scioperare e a perdere la giornata di lavoro. Questo perch\u00e9 guardano all'avvenire, al futuro dei loro figli. Anche la classe borghese \u00e8 chiamata a sacrificarsi per un ideale e, storicamente, ha svolto questo ruolo. \nIl punto centrale dell'argomentazione di Missiroli \u00e8 che in nessun caso lo scopo per cui ci si batte deve essere unicamente materiale: \"il problema economico non pu\u00f2 esaurire che un lato, e nemmeno il pi\u00f9 importante, della vita\". Il primato della morale sull'economia si giustifica in quanto i beni economici acquistano un vero valore \"quando siano riguardati come un mezzo e non come un fine\". Chi deve dare per primo l'esempio? Coloro che sono in vetta alla scala sociale: i borghesi.\nCapitoli 2 (\"Il \"trust\" della mano d'opera) e 3 (\"Pelle per pelle\").\nIl \"trust\" della manodopera \u00e8 un fenomeno \"per eccellenza capitalistico e di natura reazionaria\". Missiroli lo definisce anche \"un vero e proprio tentativo di rovesciamento della struttura economica della societ\u00e0\".\nL'autore critica la politica della Lega delle cooperative, che ha lo scopo di equiparare la mezzadria al bracciantato. Il risultato \u00e8 che i lavoratori diventano tutti dipendenti. Lo scopo dell'azione della Lega \u00e8 ottenere il monopolio dei lavori, eliminando la libera concorrenza tra lavoratori. Come agisce infatti la Lega? Cerca di ottenere la rappresentanza assoluta dei coloni, cos\u00ec si impadronisce della loro forza-lavoro. Quello che stanno facendo le organizzazioni socialiste in Emilia \u00e8 proprio mirare al monopolio dei lavori pubblici.\nL'equivalente morale del trust economico \u00e8 il boicottaggio di chi agisce diversamente. Chi non sta con le societ\u00e0 cooperative \u00e8 infatti visto come un nemico. Missiroli sottolinea come questo sia \"un costume nuovo\", che non ha radici nella tradizione secolare. La legge viene applicata ferreamente: \u00e8 assolutamente proibito ogni atteggiamento di solidariet\u00e0 verso di loro. \"Cos\u00ec si forma la coscienza socialista\". Ma la tradizione insegna che la persona \u00e8 sacra. Per i socialisti, osserva Missiroli, il lavoro diventa una cattiva azione, un reato contro la collettivit\u00e0, se a compierlo \u00e8 una persona che non appartiene all'organizzazione socialista.\nLa conclusione \u00e8 che, al contrario di come si presentano, \"questi movimenti corporativi negano il principio stesso dello stato moderno e sono massimamente individualistici\" perch\u00e9 sono fondati su un \"istinto materiale ed egoistico\".\nCapitoli 4 (\"Settimana rossa\") e 5 (\"Socialismo poliziotto\").\nSe in Romagna l'\"organizzazione socialista a base sindacale\" non ha attecchito \u00e8 per la \"mancanza assoluta di una vita industriale\". I partiti, inoltre, hanno ancora un carattere sovversivo, dal repubblicano al socialista. In Romagna si verificano frequentemente nel mondo del lavoro episodi di violenza e distruzione, ma a differenza dell'Emilia, essi mancano di un riferimento politico.\nIn Emilia, ormai, le battaglie sono finite e i socialisti hanno vinto. Missiroli pu\u00f2 dire tranquillamente che il socialismo ha ormai conquistato il favore del popolo. Tanto che la partita politica pu\u00f2 temere solo di perderla: \"il socialismo emiliano ha un solo nemico: il proprio successo\". Ora il problema che assilla i socialisti \u00e8 infatti come mantenere la posizione conquistata. I gridi di battaglia non si sentono pi\u00f9 ed i socialisti cercano di mantenere il pi\u00f9 possibile la quiete sociale: \"l'utopia ha ceduto alla realt\u00e0, il sole dell'avvenire alle lampade elettriche, l'idea rivoluzionaria al quieto vivere\". Nei loro collegi elettorali, ora i socialisti evitano i grandi scioperi. \nMissiroli afferma che i socialisti utilizzano a loro vantaggio lo spirito rivoluzionario delle masse. E spiega come:\nCapitolo 6 (\"Il 'grande partito' e gli agrari\").\nMissiroli constata che il partito liberale \u00e8 in ritirata su tutti i fronti. \u00c8 rimasto al margine dei grandi movimenti riformatori, \u00e8 incapace di rigenerarsi: appare come un gigante che si muove con estrema lentezza. Addirittura, per reagire al movimentismo socialista, ha cercato di assumere un atteggiamento progressista, sconfessando cos\u00ec tutti i principi della propria tradizione.\nIl partito liberale deve contrapporre il benessere generale al benessere momentaneo di una classe, \"la nazione alla classe\". Ancora oggi l'idea di Patria - sostiene Missiroli - trova nella borghesia agraria l'appoggio pi\u00f9 convinto. Cos\u00ec come gli agrari hanno sempre difeso i principi del liberalismo. Politicamente si sono battuti contro l'eccessiva pressione fiscale, a favore del diritto di propriet\u00e0, a favore di una maggiore rigidezza nel rispetto delle regole da parte della pubblica amministrazione.\nPoi l'autore entra in un tema prettamente economico: la riforma tributaria. Critica il meccanismo di \"scala mobile\" proposto dal partito liberale per alleviare le imposte sui terreni.\nCapitoli 7 (\"Lo Stato e la violenza\") e 8 (\"La rivincita della libert\u00e0\").\nOggi si sta verificando - osserva Missiroli - una condizione che si presenta per la prima volta nella nostra storia: tutte le classi concorrono al progresso e possono partecipare al potere. Ma l'autore stabilisce una chiara distinzione: \"Non bisogna confondere la democrazia con l'egualitarismo assoluto\". Una simile democrazia sarebbe la peggiore delle ingiustizie."}
{"id": "1735076", "revid": "1005847", "url": "https://it.wikipedia.org/wiki?curid=1735076", "title": "Camillo Peano", "text": "Biografia.\nDopo una prestigiosa carriera al Ministero dell'interno, in cui fu ispettore generale e prefetto, divenne Capo di Gabinetto nel terzo Governo Giolitti (1906-1909). Nel 1910 la \"Commissione Peano\" per l'edilizia governativa (nominata con decreto del 21 luglio 1910) decise la localizzazione dei principali Ministeri e Uffici Pubblici. \nAllo scoppio della prima guerra mondiale, partecip\u00f2 al dibattito sull'entrata in guerra dell'Italia. Rest\u00f2 famosa una lettera di Giovanni Giolitti a lui indirizzata dopo i rapporti avuti con l'ambasciatore tedesco in Italia, il principe Von B\u00fclow:\nCamillo Peano la pubblic\u00f2 sul quotidiano filogiolittiano \"La Tribuna\". La lettera suscit\u00f2 molto clamore e valse a Giolitti l'ingeneroso appellativo di \"uomo del parecchio\". \nDopo la guerra fu Ministro dei lavori pubblici nel secondo governo Nitti (1920) e nel quinto governo Giolitti (1920-1921) e Ministro del Tesoro nel primo governo Facta (1922). Divenne poi Senatore del Regno e Presidente della Corte dei Conti dal 1922 al 1928.\nSi deve a lui la costruzione del ponte di Card\u00e8.\nEra padre adottivo del tenente pilota Casimiro Buttini, medaglia d'oro e d'argento al valor militare. "}
{"id": "1735080", "revid": "84184", "url": "https://it.wikipedia.org/wiki?curid=1735080", "title": "Minardi (disambigua)", "text": ""}
{"id": "1735082", "revid": "1186766", "url": "https://it.wikipedia.org/wiki?curid=1735082", "title": "Guidoni", "text": ""}
{"id": "1735085", "revid": "1543377", "url": "https://it.wikipedia.org/wiki?curid=1735085", "title": "Harry Potter e il principe mezzosangue (videogioco)", "text": "Harry Potter e il principe mezzosangue \u00e8 un videogioco sviluppato da EA Bright Light Studio e pubblicato da Electronic Arts per PlayStation 3, PlayStation 2, Xbox 360, Microsoft Windows, Nintendo Wii, PlayStation Portable, Nintendo DS e macOS. Il videogioco \u00e8 stato distribuito il 30 giugno 2009 in Nord America, il 3 luglio 2009 in Europa e il 2 luglio 2009 in Australia. Inoltre \u00e8 l'ultimo della saga uscito per PlayStation 2.\nTrama.\nDopo aver trascorso appena due settimane dai Dursley, Harry viene prelevato da Silente in persona. Quest'ultimo avverte Harry che quest'anno dovr\u00e0 partecipare a degli incontri privati con lui. Una volta tornato a Hogwarts, Harry comincia a seguire le lezioni di pozioni del professor Lumacorno utilizzando un vecchio libro di testo appartenuto al misterioso Principe Mezzosangue che si rivela essere molto prezioso. Infatti, il principe non solo \u00e8 un esperto pozionista, ma \u00e8 anche abile con gli incantesimi di magia oscura. Harry decide di servirsi dei suoi consigli per diventare lo studente pi\u00f9 bravo in pozioni e per imparare nuovi incantesimi di difesa, mentre nel frattempo si incontra regolarmente con il saggio preside per fare un tuffo nel passato di nientepocodimeno che Lord Voldemort.\nModalit\u00e0 di gioco.\nNella versione del gioco per console Wii \u00e8 possibile utilizzare il Wii Mote come nel precedente capitolo, permettendo di creare pozioni, duellare e giocare a Quidditch. Tuttavia, non \u00e8 supportato il nuovo Wii Motion Plus, rilasciato lo stesso mese del videogioco. La versione per Nintendo DS include minigiochi come Gobbiglie e SparaSchiocco. Di nuovo si utilizzer\u00e0 lo stilo per i duelli tra maghi, la creazione di pozioni e il Quidditch. La versione per PlayStation 3 include la funzione di vibrazione per il DualShock 3. Le versioni del gioco per PlayStation 2, PC e Xbox 360 utilizzano le stesse funzioni del gioco precedente.\nDistribuzione.\nQuando il gioco \u00e8 stato annunciato nell'aprile 2008, doveva uscire insieme al film il 21 novembre 2008, ma \u00e8 stato confermato in agosto 2008 che il gioco \u00e8 stato rimandato per otto mesi. Dopo \u00e8 stato confermato che il gioco esce a luglio 2009 con la coincidenza dell'uscita del film. Electronic Arts conferma il 14 maggio 2009 che il gioco esce il 30 giugno 2009.\nAccoglienza.\nIGN ha dato un 7.7 sulla recensione per PlayStation 3 e Xbox 360 e per la versione Microsoft Windows un 7.5, ed ha detto: \"Harry Potter e il principe mezzosangue mi \u00e8 piaciuto di pi\u00f9 del suo predecessore ed \u00e8 un gioco molto divertente\". Gamepro ha ammesso che la versione del Nintendo Wii \u00e8 un divertente \"gioco per giocare, ma ha un prezzo che il gioco non merita\".\nColonna sonora.\nHarry Potter and the Half-Blood Prince Video Game Soundtrack \u00e8 la colonna sonora utilizzata per il videogioco. \u00c8 stata composta da James Hannigan ed \u00e8 stata registrata dalla Philharmonia Orchestra presso gli Air Studios a Londra. Il disco, pubblicato il 17 marzo 2009, contiene 29 tracce."}
{"id": "1735086", "revid": "1373765", "url": "https://it.wikipedia.org/wiki?curid=1735086", "title": "Beatrice Lorenzin", "text": "Biografia.\nNasce a Roma da padre istriano di Medolino, esule a Roma dal 1947, e da madre fiorentina di Campi Bisenzio. Ha come titolo di studio il diploma di maturit\u00e0 classica. Cugina di terzo grado del politico istriano Darko Lorencin, Ministro del Turismo del Governo Milanovi\u0107 ed esponente della Dieta Democratica Istriana, i due sono stati entrambi ministri nello stesso periodo (2013-2016) in due Paesi diversi in un governo di centro-sinistra.\nLavora al quotidiano \"Il Giornale di Ostia\" prima di entrare in politica, aderendo al movimento giovanile di Forza Italia nel Lazio nel 1996. Intraprende la carriera politica nell'ottobre 1997 con l'elezione, nella lista di Forza Italia, al Consiglio del XIII Municipio di Roma. Nell'aprile 1999 \u00e8 Coordinatore Regionale del Lazio del movimento giovanile di Forza Italia, che conta iscritti e oltre 100 eletti negli enti locali. Nel maggio 2001 \u00e8 eletta Consigliere comunale di Roma. Unica donna nella coalizione di centrodestra, \u00e8 Vicepresidente della commissione Donne Elette e Vicepresidente del Gruppo consiliare di Forza Italia.\nTra la fine del 2004 e la met\u00e0 del 2006 \u00e8 Capo della Segreteria Tecnica di Paolo Bonaiuti, Sottosegretario alla Presidenza del Consiglio dei ministri per l'informazione e l'editoria nel governo Berlusconi III. Nel maggio del 2005 \u00e8 nominata Coordinatore Regionale di Forza Italia per il Lazio. Dal settembre 2006 al marzo 2008 ha ricoperto il ruolo di coordinatore nazionale di \"Forza Italia - Giovani per la Libert\u00e0\".\nDeputata.\nEletta alla Camera dei deputati nelle elezioni politiche del 2008 nella lista del Popolo della Libert\u00e0, per la XVI legislatura. Membro del Consiglio Direttivo del gruppo PdL alla Camera e della commissione Affari Costituzionali della Camera, della Commissione Bicamerale per l'Attuazione del Federalismo Fiscale, della Commissione Parlamentare per l'Infanzia.\nDurante il Governo Monti si esprime per la cancellazione dell'introduzione dei libri elettronici nella scuola italiana dopo le perplessit\u00e0 sollevate da molti insegnanti, esperti e pedagogisti, tradotte anche in sollecitazioni provenienti dalla lobby delle case editrici.\nNel 2013 \u00e8 inizialmente proposta come candidata alla presidenza della Regione Lazio; lascia poi il posto a Francesco Storace, gi\u00e0 presidente della regione Lazio nel quinquennio 2000-2005. Alle elezioni politiche del 24-25 febbraio 2013 viene riconfermata alla Camera dei deputati nelle liste del PdL.\nIl 28 aprile 2013 viene nominata Ministro della Salute nel Governo Letta. Il 30 settembre 2013 assieme agli altri ministri del PdL presenta dimissioni \"irrevocabili\" cos\u00ec come suggerito da Silvio Berlusconi, respinte dal presidente del consiglio Enrico Letta. Il 16 novembre 2013, con la sospensione delle attivit\u00e0 del PdL e il rilancio di Forza Italia, sceglie di non aderirvi per contribuire a fondare il Nuovo Centrodestra guidato da Angelino Alfano. Viene confermata Ministro della Salute anche col Governo Renzi, in carica dal 22 febbraio 2014.\nNell'aprile 2014 viene scelta come candidata alle Elezioni europee del 2014 come capolista di Nuovo Centrodestra - Unione di Centro nella Circoscrizione Italia centrale (che raccoglie Toscana, Umbria, Marche e Lazio). Non viene eletta seppur nelle liste di Italia Centrale per NCD raccolga pi\u00f9 voti.\nIl 18 marzo 2017, con lo scioglimento del Nuovo Centrodestra, confluisce in Alternativa Popolare. Il 29 dicembre, in appoggio al Partito Democratico di Matteo Renzi, costituisce la lista Civica Popolare che riunisce, oltrech\u00e9 AP, i Centristi per l'Europa di Pier Ferdinando Casini, Unione per il Trentino di Lorenzo Dellai, L'Italia \u00e8 Popolare di Giuseppe De Mita e l'Italia dei Valori di Ignazio Messina.\nAlle elezioni politiche del 2018 viene rieletta alla Camera dei deputati, nel collegio uninominale di Modena sostenuta dalla coalizione di centro-sinistra (in quota Civica Popolare). Della sua lista oltre a lei vengono eletti solamente Gabriele Toccafondi alla Camera e Pier Ferdinando Casini al Senato. La Lorenzin \u00e8 una dei vice presidenti del Gruppo misto nella XVIII legislatura.\nDopo aver votato la fiducia al Governo Conte II, il 19 settembre 2019 annuncia l'addio ad Alternativa Popolare (AP) e il passaggio, non senza polemiche, al Partito Democratico, che sul finire del 2019 approva a Bologna i nuovi statuti e l'istituzione dei forum concepiti come luoghi di confronto e proposta fra le segreterie locali e la societ\u00e0 civile. Beatrice Lorenzin ottiene la creazione del forum \"Salute e stili di vita\" del PD.\nIn vista delle elezioni comunali di Roma del 2021 viene inizialmente proposta come capolista a sostegno di Roberto Gualtieri salvo poi coordinare solo il comitato elettorale.\nPosizioni politiche.\nHa espresso la sua contrariet\u00e0 alla legalizzazione delle droghe leggere che, a suo avviso, porterebbe danni estremi per la salute dei cittadini. Di corrente cattolica, si \u00e8 pi\u00f9 volte detta contraria all'estensione del diritto al matrimonio in favore delle coppie dello stesso sesso, alla possibilit\u00e0 di adottare dei figli o avere accesso alle pratiche di fecondazione assistita e favorevole a rendere la gestazione per altri reato universale. Si \u00e8 opposta a bandi specifici per medici non obiettori di coscienza circa l'aborto e alla presenza della pillola abortiva presso i consultori. In quanto ministro della Salute ha reso possibile l'obiezione di coscienza da parte dei medici per la legge sul testamento biologico.\nVita privata.\nIl 7 giugno 2015 Beatrice Lorenzin e il compagno Alessandro Picardi, direttore delle relazioni istituzionali e internazionali della Rai e presidente di Tiv\u00f9sat, annunciano la nascita dei figli. Si sono sposati il 10 settembre 2016.\nIncarichi governativi.\nMinistro della salute.\nDal 28 aprile 2013 al 22 febbraio 2014 ha ricoperto l'incarico di ministro della salute nel governo Letta, succedendo a Renato Balduzzi. Il 30 settembre 2013 assieme agli altri ministri del Pdl presenta dimissioni \"irrevocabili\" cos\u00ec come suggerito da Silvio Berlusconi, respinte dal Presidente del Consiglio Enrico Letta. \nDurante il primo incarico il suo dicastero \u00e8 stato investito del caso del controverso metodo Stamina.\nIl 22 febbraio 2014 viene riconfermata nel nuovo esecutivo guidato dal Presidente del Consiglio Matteo Renzi alla guida sempre dello stesso dicastero. Tra i temi all'ordine del suo mandato, fra gli altri, il caso del virus ebola, il via libera alla produzione della cannabis terapeutica su suolo italiano e la fecondazione eterologa dopo la pronuncia di incostituzionalit\u00e0 del divieto operato dalla legge 40.\nIl 12 dicembre 2016 viene chiamata per la terza volta a ricoprire la carica di ministro nel governo guidato da Paolo Gentiloni, diventando l'esponente politico che pi\u00f9 a lungo ha ricoperto la carica di Ministro della Salute.\nUn mese dopo la sua riconferma, il 12 gennaio 2017 il ministro firma il provvedimento di aggiornamento dei LEA (Livelli Essenziali di Assistenza), atteso da 15 anni, e che contempla 110 nuove malattie e numerose nuove terapie.\nA seguito del calo della copertura vaccinale in Italia, ha promosso un decreto legge poi convertito con modifiche dal Parlamento per aumentare la diffusione dei vaccini nella fascia di et\u00e0 0-16 anni. Tale decreto, per la sua impostazione, ha suscitato forti reazioni tra coloro che si oppongono alla pratica vaccinale obbligatoria.\nControversie.\nNel 2014, sulle segnalazioni dei casi sospetti di reazioni avverse ai vaccini anti-influenzali, Lorenzin \u00e8 entrata in polemica con i governatori delle Regioni; piuttosto accesa, inoltre, nello stesso anno la querelle sull'igiene delle scuole con il sindaco di Roma Ignazio Marino e quella con il sindacato dei poliziotti Silp Cgil, che in campagna elettorale per le elezioni Europee 2014 l'hanno pubblicamente accusata di aver inopportunamente adoperato uomini e mezzi di Stato per attivit\u00e0 non istituzionali.\nIn merito al disegno di legge \"Omnibus\" su sperimentazione clinica e riordino delle professioni sanitarie, di natura governativa e da lei presentato, ha ricevuto critiche dalle categorie delle professioni sanitarie per l'intenzione di voler emendare il testo durante l'iter parlamentare per istituire in ambito sanitario figure legate alla medicina non convenzionale senza il preventivo parere tecnico scientifico del Consiglio superiore di sanit\u00e0 nonch\u00e9 effettuare delle sanatorie per le categorie degli osteopati e chiropratici italiani. Il provvedimento, approdato in Parlamento nel 2014 dopo essere stato licenziato dal Consiglio dei Ministri e dalla Conferenza Stato-Regioni, \u00e8 stato poi approvato dal Senato nel 2016 nella versione emendata dalla Ministra, scatenando cos\u00ec accese critiche nel mondo sanitario che lamentava la troppa acquiescenza alle lobby delle pseudoscienze. Tali critiche hanno, poi, contribuito a far s\u00ec che il testo, una volta passato alla Camera dei Deputati, venisse modificato e poi divenisse legge nel 2018.\nSempre in merito alle lobby delle pseudoscienze, nel 2015, Lorenzin \u00e8 stata oggetto di critiche dal mondo scientifico per il suo presunto sostegno, da lei smentito, in un saggio, alla pratica dell'omeopatia.\nA febbraio 2015, invece, \u00e8 entrata in polemica con l'assessorato alla sanit\u00e0 della Regione Sicilia per un caso di malasanit\u00e0. La sua posizione \u00e8 stata criticata anche perch\u00e9 quella Regione veniva da anni di precedenti gestioni amministrative del centro destra, il suo schieramento politico di allora.\nNel settembre 2016 \u00e8 stata oggetto di forti contestazioni in merito al lancio in Italia della prima campagna di sensibilizzazione alla fertilit\u00e0 promossa dal Ministero della Salute, il cosiddetto \"Fertility Day\", a causa del contenuto dei messaggi di comunicazione elaborati dal suo dicastero e ritenuti da molti lesivi della dignit\u00e0 della donna. Lorenzin ha cos\u00ec promesso di riformulare la comunicazione per la campagna, ma le modifiche apportate hanno ulteriormente accresciuto le polemiche per accuse di razzismo.\nNel 2017 \u00e8 entrata in polemica con la sindaca di Roma Virginia Raggi a seguito della mancata assegnazione all'Italia dell'Agenzia Europea del Farmaco.\nIn merito al suo mandato da ministra della salute, risulta essere stata inscritta nel registro degli indagati dalla Procura di Roma nel 2015 per omissione d'atti d'ufficio in merito al mancato avvio, a livello ministeriale, del tavolo tecnico-scientifico sui metodi alternativi alla sperimentazione animale, a cui \u00e8 seguita un'archiviazione da parte del Tribunale dei Ministri, mentre nel 2021 \u00e8 stata sentita come persona informata sui fatti dai pubblici ministeri rispettivamente di Firenze, a proposito dell'indagine sull'affaire della Fondazione Open di Matteo Renzi da cui sarebbero emerse putative pressioni su di lei da parte di lobby del tabacco, e di Bergamo, in merito al non aggiornamento e alla non applicazione in Italia del piano pandemico nazionale nonostante le raccomandazioni dell'Organizzazione Mondiale della Sanit\u00e0 e le indicazioni di due funzionari ministeriali."}
{"id": "1735090", "revid": "2063435", "url": "https://it.wikipedia.org/wiki?curid=1735090", "title": "John McNaughton", "text": "Biografia.\nPrima di debuttare nel mondo del cinema, ha studiato fotografia al Columbia College di Chicago per poi abbandonare i corsi. Il regista \u00e8 divenuto famoso dopo aver diretto e sceneggiato il film horror \"Henry, pioggia di sangue\"; dati gli elevati contenuti violenti, il film fu censurato per numerosi anni, e le prime release si ebbero solamente nei primi anni novanta. Tra i suoi successivi film si segnalano \"Sex Crimes - Giochi pericolosi\" e \"Crocevia per l'inferno\", che sono riusciti a farsi notare anche fuori dagli Stati Uniti. McNaughton \u00e8 stato scritturato come regista de \"Nightmare on Elm Street: The First Murders\": la sua partecipazione \u00e8 stata resa nota nel 2006, ma da allora nessuna informazione sul film \u00e8 trapelata."}
{"id": "1735093", "revid": "298055", "url": "https://it.wikipedia.org/wiki?curid=1735093", "title": "Eleonor", "text": "Eleonor \u00e8 un album di Andrea Braido pubblicato nel 1992.\nIl disco.\nPrimo album solista . In questo disco Andrea Braido suona tutte le chitarre, il basso e la batteria accompagnato al sax da Rudy Trevisi."}
{"id": "1735095", "revid": "599013", "url": "https://it.wikipedia.org/wiki?curid=1735095", "title": "Suffragio", "text": "Il suffragio \u00e8 il diritto di una determinata categoria di persone (per esempio una classe sociale) a votare in qualsiasi tipo di elezione.\nStoria.\nLe forme di elezioni si svolgevano a suffragio assai ristretto ed esclusivamente onorifico/censitario: chi votava era ricco o . Un esempio erano nella Germania medievale i sette grandi principi elettori, che dal 1536 eleggevano il re dei Romani.\nIn alcune zone del globo, durante il medioevo, si fece un piccolo passo in avanti: l'elezione di determinati candidati, solo in determinate circostanze, poteva essere effettuata dagli uomini, sia nobili che borghesi, solo in base al censo. Questo tipo di suffragio \u00e8 detto universale maschile censitario e si pu\u00f2 collocare nella linea del tempo attorno al periodo comunale dell'Europa, quindi nel 1200 e 1300 d.C.\nDurante il Rinascimento e fino a prima della Rivoluzione francese, nei paesi pi\u00f9 avanzati culturalmente, si ipotizz\u00f2 di conferire diritto di voto a tutti (donne escluse), ma in una maniera particolare: tutti gli uomini, a prescindere dal censo, potevano votare, ma non per il candidato finale, bens\u00ec solo per eleggere quei pochi, ricchissimi e titolatissimi, che avrebbero in seguito eletto il candidato richiesto. Questo sistema, detto del doppio gradino, permetteva di fare una prima scrematura dei voti che ormai erano moltissimi, per giungere a un'\u00e9lite di elettori ristretta che, sulla base dei voti ricevuti dal popolo degli aventi diritto, eleggeva chi di dovere.\nQuesto sistema viene ancora applicato nelle elezioni presidenziali negli Stati Uniti d'America tramite il meccanismo del collegio elettorale.\nLa vera svolta si ebbe con la Rivoluzione francese: il suffragio era universale e maschile, senza doppi gradini, per eleggere il parlamento, che dopo il colpo di stato democratico fu elettivo. I candidati erano scelti sulla base del censo, ossia della ricchezza, ma non gli elettori. Erano considerati elettori tutti i cittadini francesi. Tuttavia, i successivi avvenimenti storici dell'et\u00e0 napoleonica segnarono la brusca fine di questo grande passo in avanti nel diritto di voto.\nNel corso del Risorgimento ottocentesco, vennero fatti molti progressi nel regolamentare l'accesso al voto, ma i votanti erano comunque pochissimi. In Italia la legge elettorale con cui si vot\u00f2 per la prima Camera dei deputati del Regno d'Italia (legge del 20 novembre 1859) concesse il diritto di voto a circa il 2% della popolazione (solo gli uomini sopra i 25 anni di et\u00e0).\nLa vera svolta nel suffragio si ebbe nel 1945, dopo la seconda guerra mondiale. In molti paesi europei, sconfitte le grandi dittature e impostato un governo democratico, il suffragio venne reso del tutto universale, anche per le donne, e i requisiti per votare erano la maggiore et\u00e0 e una piccola imposta da pagare, non pi\u00f9 il censo e le onorificenze.\nTutt'oggi gli aventi diritto al voto sono i cittadini che hanno compiuto la maggiore et\u00e0, uomini e donne, a prescindere dal censo e dalle onorificenze ricevute. Questo \u00e8 detto suffragio universale."}
{"id": "1735096", "revid": "1714743", "url": "https://it.wikipedia.org/wiki?curid=1735096", "title": "Guglielmina di Prussia (1751-1820)", "text": "Biografia.\nIl marito, Reggente delle Province Unite.\nA sedici anni, il 4 ottobre 1767 a Berlino, Guglielmina spos\u00f2 Guglielmo V di Orange-Nassau, \"statolder\" della Repubblica delle Sette Province Unite: letteralmente il 'reggente', un capo militare, dal 1747 unico ed ereditario che, nel complicato sistema costituzionale allora vigente, conviveva con gli Stati Generali, espressione delle sette province, formalmente libere e federate: in pratica sussisteva una diarchia fra un quasi-monarca ed una quasi-repubblica, entrambe dai poteri teoricamente illimitati e, comunque, assai confusi.\nIl matrimonio era stato combinato da Luigi Ernesto di Brunswick-L\u00fcneburg, feldmaresciallo Imperiale e gran consigliere del giovane Guglielmo V, che gli si affidava incondizionatamente.\nIl matrimonio.\nI predecessori dello \"statolder\" (Guglielmo IV, Guglielmo III, Guglielmo II), avevano tutti sposato principesse inglesi: regno cui le Province Unite erano legate da una quasi-centennale alleanza militare, iniziata da un patto di alleanza difensiva, stipulato nel 1678, poi rafforzata dalla Gloriosa rivoluzione del 1688. Era un'epoca in cui i due stati potevano essere considerati pari, almeno per potenza marittima e commerciale.\nNella seconda met\u00e0 del XVIII secolo, al contrario, la crescente concorrenza commerciale e coloniale dell'ascendente potenza britannica aveva provocato il graduale ma irrimediabile trasferimento dell'egemonia commerciale europea da Amsterdam a Londra. La conseguente impopolarit\u00e0 degl'inglesi nelle Province Unite aveva consigliato di mutare politica matrimoniale a favore del commercialmente inane, ma militarmente potente, Regno di Prussia, ancora governato dal leggendario Federico il Grande, il quale aveva ormai terminato le lunghe guerre che gli avevano consentito di assicurare il proprio predominio nella Germania settentrionale.\nGuglielmina era inoltre sorella dell'erede al trono di quel regno, dal momento che Federico il Grande non aveva figli: lo \"statolder\" sarebbe, quindi, divenuto cognato del re di una delle due grandi nazioni protestanti d'Europa.\nPer finire la madre di Guglielmina, era sorella dello stesso gran consigliere Luigi Ernesto di Brunswick-L\u00fcneburg, il quale, in tal modo, rafforzava la propria presa sugli Orange-Nassau.\nI figli.\nGiunta nel Paese di adozione, la giovane principessa venne ben accolta per le sue maniere cortesi ed una vivace intelligenza. Col tempo, si mostr\u00f2 donna fiera e politicamente ambiziosa.\nNegli anni successivi al matrimonio, caratterizzati dalla continuazione della decadenza economica e dello stallo politico che affliggeva le Province Unite, Guglielmina mise al mondo cinque figli:\nLa Prima Rivoluzione batava: Accelerazione della crisi.\nSegu\u00ec una grave accelerazione della crisi, segnata dal coinvolgimento delle Province Unite nella guerra d'indipendenza americana accanto a Francia e Spagna: la quarta guerra anglo-olandese (1780-1784) fu, sin dall'inizio, segnata dalla disastrosa impreparazione militare delle Province Unite e permise alla Gran Bretagna di occupare molte delle colonie e basi olandesi sparse per il mondo e di bloccare ermeticamente le coste metropolitane, producendo effetti devastanti sul commercio e l'industria dei Paesi Bassi.\nLa responsabilit\u00e0 del disastro venne attribuita, principalmente ma ingiustamente, a Guglielmo V. Ci\u00f2 favor\u00ec l'emergere di un nuovo movimento politico democratico che, stanti le circostanze belliche, prese a chiamarsi dei Patrioti: i suoi \"leader\", decisamente influenzati dalla Rivoluzione Americana e dall'Illuminismo dei polemisti francesi degli anni '80, volevano rifondare la Repubblica delle Sette Province Unite su nuove basi, cancellando innanzitutto il ruolo quasi-monarchico dello \"statolder\".\nLa Rivoluzione.\nEbbe cos\u00ec inizio la cosiddetta Prima Rivoluzione batava, nel corso della quale Guglielmina ebbe un ruolo determinante nel salvare il potere della dinastia: a seguito di una rivolta organizzata all'Aia dal \"partito dei Patrioti\" nel settembre 1786, lo statolder era fuggito nel Palazzo di Het Loo, presso Apeldoorn nella Gheldria, una provincia fedele. Circa dieci mesi pi\u00f9 tardi, essendo la situazione entrata in stallo, Guglielmina impose al marito il proprio rientro all'Aia: partita il 28 giugno 1787, venne bloccata lungo il percorso a Vlist, nei pressi della cittadina di Gouda, da un gruppo di miliziani. Bench\u00e9 trattata con il dovuto rispetto, le venne comunicato il divieto a procedere oltre senza il consenso degli Stati d'Olanda. Un consenso che lei si rifiut\u00f2 di attendere, rientrando invece in Nimega.\nSubito gli ambasciatori britannico e prussiano chiesero agli Stati Generali la punizione degli ufficiali coinvolti. Non avendola ottenuta, il fratello di Guglielmina e neo-re di Prussia, Federico Guglielmo II, invi\u00f2 un corpo di spedizione forte di 26.000 uomini, al comando di Carlo, duca di Brunswick: l'esercito pass\u00f2 il confine il 13 settembre e, avendo incontrato una resistenza quasi nulla da parte dei Patrioti, prese l'Aia il 17 settembre 1787 ed Amsterdam il 3 ottobre, per capitolazione.\nLa restaurazione orangista.\nLe circostanze del ritorno al potere avevano fortemente aumentato l'influenza di Guglielmina sulla politica del marito, ormai ristabilito nei suoi poteri. Fu sotto il suo impulso che venne assunta una serie di decisioni che compromisero irrimediabilmente la popolarit\u00e0 degli Orange-Nassau:\nIn definitiva Guglielmo V, ridotto a pupazzo delle due grandi potenze, non pot\u00e9 operare alcuna riconciliazione con i partiti avversi: ne usc\u00ec in pezzi anche la popolarit\u00e0 di Guglielmina, tanto che un testimone francese attribuiva la fine delle libert\u00e0 repubblicane \"de facto\" non solo all\"assurda ostinazione di un solo uomo\", ma anche alla \"vanit\u00e0 di una donna\".\nLa Seconda Rivoluzione batava e l'esilio.\nIn aggiunta a tutto ci\u00f2 la coppia si attir\u00f2 l'ostilit\u00e0 accanita dei democratici francesi, i quali parlavano, ormai non a torto, di \"legame servile con la Corte di San Giacomo e di Berlino\" ed il 1\u00ba febbraio 1793, dichiararono guerra contemporaneamente all'Inghilterra ed Province Unite. In ci\u00f2 Parigi era incoraggiata dai molti Patrioti olandesi col\u00e0 in esilio: questi, con l'inizio della Rivoluzione francese, avevano preso a frequentare in gran numero i club parigini, in particolare il club dei Giacobini, ed avevano radicalizzato le proprie posizioni, sino ad invocare l'invasione della loro patria che consideravano oppressa.\nAccadde cos\u00ec che nel gennaio-febbraio 1795, un esercito rivoluzionario francese, guidato dal generale Pichegru, invase le Province Unite. Ed i Patrioti olandesi ne approfittarono per dare avvio alla cosiddetta seconda Rivoluzione batava, e tornarono al potere.\nInghilterra e Germania.\nLo \"statolder\" fugg\u00ec in Inghilterra, presso il cugino e protettore Re Giorgio. La coppia cominci\u00f2 allora un lungo esilio, prima a Kew, poi nei possedimenti aviti del marito a Nassau, infine nei possedimenti aviti di lei, a Braunschweig. Qui Guglielmo mor\u00ec, il 9 aprile 1806. Dopodich\u00e9 Guglielmina, con al seguito la figlia, visse in diverse localit\u00e0 della Confederazione del Reno.\nAscesa al trono del figlio e rientro nei Paesi Bassi.\nIl figlio primogenito, che aveva seguito la famiglia nell'esilio, rientr\u00f2 il 30 novembre 1813 nel porto di Scheveningen, nei Paesi Bassi. Pochi giorni dopo venne acclamato \"principe sovrano\" e poi, il 16 marzo 1815, si proclam\u00f2 sovrano del neonato Regno Unito dei Paesi Bassi, con il titolo di Guglielmo I\nQui, nel 1814, lo raggiunsero Guglielmina e la di lei figlia. Guglielmina mor\u00ec il 9 giugno 1820 nel Palazzo di Het Loo."}
{"id": "1735097", "revid": "116587636", "url": "https://it.wikipedia.org/wiki?curid=1735097", "title": "Geodinamica", "text": "La geodinamica (o geologia dinamica; dal greco \u0393\u1fc6 = \"Terra\" e \u03b4\u03cd\u03bd\u03b1\u03bc\u03b9\u03c2 = \"forza\") \u00e8 quella branca della geologia che studia le forze alle quali \u00e8 sottoposta la Terra e le modalit\u00e0 con cui si verificano i mutamenti sia sulla superficie del nostro pianeta (\"geodinamica esterna\") che all'interno di esso (\"geodinamica interna\"). Possiamo pertanto distinguere:"}
{"id": "1735098", "revid": "1363832", "url": "https://it.wikipedia.org/wiki?curid=1735098", "title": "H. C. Robbins Landon", "text": "Biografia.\nNato a Boston in Massachusetts, studi\u00f2 musica presso lo Swarthmore College e la Boston University. In seguito Robbins Landon si trasfer\u00ec in Europa dove ha lavorato come critico musicale. A partire dal 1947 ha condotto a Vienna uno studio approfondito sulla vita e le opere di Joseph Haydn.\nIl suo testo sulle Sinfonie di Haydn \u00e8 stato pubblicato nel 1955, mentre l'opera in cinque volumi \"Haydn: Chronicle and Works\" risale alla fine degli anni 70. A Robbins Landon si devono anche alcune edizioni critiche di opere di Haydn."}
{"id": "1735099", "revid": "486946", "url": "https://it.wikipedia.org/wiki?curid=1735099", "title": "Howard Chandler Robbins Landon", "text": ""}
{"id": "1735108", "revid": "599013", "url": "https://it.wikipedia.org/wiki?curid=1735108", "title": "Daniel Ola", "text": "Carriera.\nClub.\nDaniel Ola inizia la sua carriera di calciatore in Nigeria, nei King Faisal's Babies. Nel 1999 si trasferisce in Europa, pi\u00f9 precisamente in Svizzera all'\u00c9toile Carouge, e nel 2000 la Lazio lo nota e gli fa firmare un contratto di cinque anni, aggregandolo alla squadra Primavera. L'anno seguente \u00e8 ceduto in prestito al ChievoVerona dove milita per sei mesi.\nSuccessivamente passa nelle file de L'Aquila in Serie C1 collezionando 47 presenze e 3 reti, compresi i play-out vinti contro il , che evitano la retrocessione della squadra abruzzese. Successivamente il Teramo lo acquista a titolo definitivo dalla societ\u00e0 rossobl\u00f9. A Teramo gioca due stagioni in Serie C1, collezionando 50 presenze e 7 reti. \nNel 2005 viene ingaggiato dal e sale in B, dove gioca tre stagioni. Nella prima annata i romagnoli si classificano al sesto posto e mancano la Serie A perdendo le semifinali dei play-off contro il , mentre nella terza stagione retrocedono in Lega Pro Prima Divisione; con i \"bianconeri\" il difensore nigeriano disputa 71 partite segnando 1 rete.\nNell'estate del 2008 lascia il Cesena e parte per il Sudafrica, convocato dalla Nazionale nigeriana per le qualificazioni ai Mondiali 2010; al ritorno in Italia \u00e8 costretto a fermarsi per alcuni mesi a causa di un grave infortunio alla caviglia.\nNel 2009 si trasferisce al Botev Plovdiv, nella massima serie del campionato bulgaro, dove totalizza 12 presenze, ma a gennaio 2010 la societ\u00e0 si scioglie e il calciatore si trasferisce in Indonesia, ad una squadra lettone, il J\u016brmala, anch'essa di massima categoria, con la quale firma un contratto di due anni, collezionato 53 partite e 4 reti.\nSvincolato, nel settembre del 2014 firma con la Fidelis Andria, squadra pugliese neo promossa dall'Eccellenza alla Serie D 2014/15. Con la Fidelis Andria vince il campionato di Serie D, collezionando 16 presenze ed 1 gol, nella gara contro la Cavese vinta per 3-2, che sancisce la promozione in Lega Pro della \"Fidelis\".\nA luglio 2015 firma per il in Serie D, mentre la stagione successiva si trasferisce al Barletta in Eccellenza, che lo gira prima al Picerno e poi al Manfredonia.\nDopo una stagione in Eccellenza Campana con il Buccino, firma un triennale con il Ginosa, squadra che milita nel campionato di Eccellenza pugliese.\nNazionale.\nIl 5 agosto 2008 ottiene la sua prima convocazione con la Nazionale nigeriana. Tuttavia, sebbene convocato pi\u00f9 volte nel corso delle qualificazioni ai Mondiali 2010, non scende mai in campo."}
{"id": "1735115", "revid": "287204", "url": "https://it.wikipedia.org/wiki?curid=1735115", "title": "Come Back in One Piece", "text": "Come Back in One Piece \u00e8 un brano musicale hip-hop eseguito dalla cantante Aaliyah e dal rapper DMX per la colonna sonora del film di cui sono protagonisti, \"Romeo deve morire\". Il pezzo, scritto dal rapper con Steve \"Static\" Garrett e Rob Meyes e prodotto da Irv Gotti, \u00e8 stato pubblicato nel 2000 come terzo singolo tratto dalla colonna sonora.\nComposizione e testo.\nPur essendo stato scritto in parte da Steve Garrett, il brano non vede Timbaland come produttore, bens\u00ec l'allora semisconosciuto Irv Gotti, che un paio di anni pi\u00f9 tardi salir\u00e0 alle ribalte con la sua Murder Inc.. Gotti ha utilizzato un campionamento di \"Sir Nose D'Voidoffunk\", un vecchio pezzo del 1977 dei Funkadelic, scritto da George Clinton, Bernie Worrell e William Collins; da qui in poi il produttore user\u00e0 quasi sempre campionamenti nelle sue produzioni.\nIl testo della canzone presenta del rap piuttosto scurrile eseguito da DMX. Durante la prima strofa il rapper interpreta il ruolo di un cane: ci tiene a precisare che quello di cui un cane ha bisogno \u00e8 una vera cagna (in inglese \"bitch\", che in senso traslato significa anche stronza o troia) e che lui \u00e8 quello che \u00e8, ovvero un cane; quindi far\u00e0 quello che deve fare, dall'inseguire i gatti all'urinare sotto gli alberi, dal gironzolare per il cortile all'essere spericolato. Poi afferma che conosce bene il valore della casa come focolare domestico, e che quando vi si trova, siede a cuccia. Ricorda inoltre che fin da piccolo \u00e8 stato abituato a stare per strada, quindi chiede di aprire il cancello per uscire, tanto poi torner\u00e0 a casa. Aaliyah inizia cantando che sa bene che lui ucciderebbe e morirebbe per lei, ma quando lui \u00e8 in giro per strada lei \u00e8 sempre preoccupata di non poterlo pi\u00f9 vedere tornare a casa; a un certo punto gli chiede di trovare un telefono e di chiamarla a casa, e qui si capisce che non si sta rivolgendo al suo cane ma al suo uomo, e che la strofa di DMX era metaforica. Il coro chiede all'uomo di tornare in un baleno ogni qualvolta esca a portare a spasso i cani.\nVideo.\nIl videoclip della canzone \u00e8 stato diretto da Little X e girato nel quartiere di Yonkers, a New York. Il video ha un'ambientazione molto \"urban\", tipica dei video hip-hop, e al contrario del video precedente di \"Try Again\" mostra immagini del film, spesso trasmesse da televisori appoggiati sui marciapiedi, e sorvegliati da bambini. Il video cerca di mostrare alcuni momenti della tipica giornata di un \"gangsta\", inteso come abitante di un ghetto. Il video si apre con una scena tratta dal film in cui il personaggio di DMX saluta e accoglie Aaliyah nel club; durante la prima scena DMX insieme a degli amici entra in una rissa con altri uomini, all'uscita di un negozio di alimentari. Successivamente viene mostrata una scena in cui Aaliyah, abbracciata a due amiche con le quali sta scherzando e camminando per strada, arriva alle mani con delle ragazze snob che le hanno guardate storto. La cantante sfoggia vari look in questo video. Nella sequenza principale, eseguita con DMX contro un muro di mattoni, indossa una giacca pitonata dorata, mentre in un altro set allestito sulle scale di un palazzo ha una giacca rossa. Una terza scena la vede con jeans attillati e decorati su un letto insieme a un cucciolo di Golden retriever; un'altra sequenza vede invece i due artisti per le strade con molti ragazzi di ogni et\u00e0 e molti cani, soprattutto Pit bull. Verso la fine del video molti ragazzi e bambini posano davanti alla telecamera con alle spalle murales raffiguranti i due artisti. Il video si conclude mostrando una scena del film in cui il personaggio interpretato da Aaliyah ha un primo dialogo con Jet Li.\nRicezione.\nNonostante le potenzialit\u00e0 offerte dal brano e dal video e il successo ottenuto dai precedenti singoli della colonna sonora, la canzone \u00e8 stato un flop cocente tanto in patria quanto all'estero. Il singolo \u00e8 appena entrato nella top40 delle classifiche R&amp;B di Billboard e non \u00e8 riuscito ad entrare nella Hot 100. All'estero \u00e8 entrato in classifica nei Paesi Bassi, dove l'appeal della cantante \u00e8 sempre stato forte, arrivando per\u00f2 a una deludente posizione numero 59. L'insuccesso ottenuto non ha permesso al singolo di essere ricordato tra i pezzi pi\u00f9 noti della cantante e di essere inserito nella futura raccolta.\nTracce.\nThe Netherlands CD single\nU.S. 12\" single"}
{"id": "1735122", "revid": "767487", "url": "https://it.wikipedia.org/wiki?curid=1735122", "title": "Restoro d'Arezzo", "text": "Biografia.\nDi Restoro d'Arezzo, non abbiamo fonti sicure per poter attingere alla sua vita ma sappiamo che scrisse un trattato enciclopedico intitolato \"La composizione del mondo colle sue cascioni\" in cui dimostra di conoscere in modo approfondito le teorie di Aristotele, di Tolomeo, di Averro\u00e8, di Avicenna e il contenuto del De sphera di Sacrobosco.\nSappiamo dall'explicit della sua opera che il trattato venne scritto nel 1282 con tutta probabilit\u00e0 nell'ambito aretino e, dai pochi accenni autobiografici contenuti nell'opera, si \u00e8 ipotizzato che fosse un orefice e un disegnatore, che avesse scritto il trattato in et\u00e0 avanzata e che appartenesse al clero.\n\"La composizione del mondo\" \u00e8 strutturata in due libri composti rispettivamente da 24 e da 94 capitoli.\nNel primo libro l'autore descrive il macrocosmo e il microcosmo con acuto spirito d'osservazione, mentre nel secondo, che \u00e8 suddiviso in otto \"distinzioni\", egli discute dei fenomeni e delle cause.\nIl codice pi\u00f9 antico e maggiormente fedele dal punto di vista linguistico all'opera originale \u00e8 il Ricciardiano 2164.\nLe teorie di Restoro vengono messe in discussione da Dante nel suo trattato scientifico \"Quaestio de aqua et terra\" letta a Verona davanti al clero nel gennaio del 1320 nel quale egli, per confutare un passo di Aristotele, sostiene la tesi che nel globo le terre emerse sono pi\u00f9 alte delle acque."}
{"id": "1735123", "revid": "767487", "url": "https://it.wikipedia.org/wiki?curid=1735123", "title": "Alessandro Bertoni (1959)", "text": "Carriera.\nGiocatore.\nCresciuto nella , dopo una breve esperienza con la Rondinella, viene acquistato nel 1980 dal con il quale esordisce in Serie B ed ottiene la promozione in Serie A. Nel 1982 avviene il salto di categoria con la Fiorentina per poi ridiscendere in serie cadetta nel 1984 con l'. Dopo un solo anno con la societ\u00e0 aretina viene acquistato dall' dove in tre stagioni di massima serie raccoglie 87 presenze e 6 reti: l'ultima stagione vede la societ\u00e0 irpina retrocedere in B e Bertoni vi rimane un ulteriore anno. Nel 1989 l'approdo alla Lazio dove rimane due stagioni. Nel 1991 il ritorno alla e nel gennaio 1993 l'arrivo al Carpi dove conclude la carriera.\nAllenatore.\nDopo il ritiro \u00e8 rientrato a Reggio Emilia dove lavora con i bambini, allenando la Polisportiva Falk, societ\u00e0 satellite della ."}
{"id": "1735127", "revid": "765341", "url": "https://it.wikipedia.org/wiki?curid=1735127", "title": "Via Por Santa Maria", "text": "Via Por Santa Maria \u00e8 una strada del centro storico di Firenze, che va dall'angolo di ponte Vecchio, lungarno Acciaiuoli, piazza del Pesce, lungarno degli Archibusieri, fino a piazza del Mercato Nuovo angolo Calimaruzza. Lungo il tracciato si innestano: borgo Santi Apostoli, via Lambertesca (canto de' Girolami), via delle Terme, la volta dei Mercanti e via Vacchereccia. \nStoria.\nLa strada \u00e8 una delle pi\u00f9 antiche della citt\u00e0, risalente all'epoca romana come prolungamento del cardo al di fuori della prima cinta muraria. All'altezza di via Vacchereccia (om secondo altri all'incrocio tra borgo Santi Apostoli e via Lambertesca) si trovava l'antica Porta di Santa Maria, che permetteva l'accesso all'antenato del Ponte Vecchio dalla citt\u00e0 e viceversa. Il nome della porta era legato alla presenza della chiesa di Santa Maria Sopra Porta e, contratto, fin\u00ec per dare il nome anche alla strada. La posizione della strada, in asse con il Ponte Vecchio e in direzione del centro commerciale, civile e religioso della citt\u00e0, la resero presto centrale nel sistema viario della citt\u00e0, di modo che la possiamo immaginare da sempre amb\u00ecta soprattutto come area di commerci e di relazioni sociali. In et\u00e0 medievale erano state erette lungo la via le case e le torri delle pi\u00f9 importanti famiglie fiorentine: Amidei, Infangati, Baroncelli, Fifanti, Gherardini, Girolami, Guidi, Scolari, Tignozzi, Baldovinetti. All'ombra di queste torri accadero alcuni dei pi\u00f9 gravi episodi delle lotte tra guelfi e ghibellini, come la sanguinosa vicenda di Buondelmonte de' Buondelmonti. \nOltre alle abitazioni di importanti famiglie, si erano concentrate lungo la strada numerosissime le botteghe. Analogamente a quanto avevano fatto i mercanti della vicina Calimala, anche i negozianti e gli artigiani di via Porta Rossa e di via Por Santa Maria all'inizio del Duecento si riunirono in un'Arte (corporazione), che includeva i pi\u00f9 vari mestieri, dai venditori di ritagli di stoffa (baldrigai), ai cappellai, agli specchiaioli, ai rivenditori di oggetti da acconciatura fino agli orefici. Solo a met\u00e0 del secolo si unirono i setaioli profughi da Lucca, prendendo gradualmente un peso sempre maggiore tra gli altri associati, tanto da farla diventare, nel XIV secolo, l'Arte della Seta, pur mantenendo sempre l'antico stemma con la porta d'argento o di rosso (seconda alcuni simboleggianti rispettivamente la Porta di Santa Maria e la Porta Rossa). \nCol salto di qualit\u00e0 dei setaioli, che ormai rappresentavano un'Arte maggiore tra le pi\u00f9 redditizie della citt\u00e0, l'arteria divenne nel tempo sede di botteghe di livello pi\u00f9 alto, congiungente i due poli del commercio cittadino pi\u00f9 prezioso: la loggia del Mercato Nuovo (per la mercatura dei tessuti pregiati di seta, lana, lino e pellicce) e il ponte Vecchio (per l'oreficeria). Non si deve per\u00f2 immaginare una via aristocratica, ma sempre e comunque brulicante della pi\u00f9 svariata popolazione. Per questo, e per evitare la zona ancora peggiore di Mercato Vecchio, le carrozze dei nobili non vi si avventuravano e il granduca, quando doveva attraversare la citt\u00e0, deviava in via Tornabuoni e via Maggio pur di non attraversare questa strada e il ponte Vecchio. \nAccanto alla torre degli Amidei Mariotto Albertinelli apr\u00ec la prima trattoria del Pennello, trasferendosi poi perch\u00e9 troppo vicino ai birri che abitavano la torre. \nNell'Ottocento si allineavano sulla strada molti negozi di merceria: \u00abtutte le fiorentine acquistavano rocchetti di refe e sigarette di sete; nastri e galloni; trine e bottoni, quasi esclusivamente in Por Santa Maria, strada tutt'altro che aristocratica, tutt'altro che bella, tutt'altro che caratteristica, per quanto fra i camuffamenti architettonici si distinguessero ancora qualcuna delle torri pi\u00f9 famose\u00bb . In effetti, oltre alle fotografie del tempo, un rilievo con l'alzato di tutti gli edifici in fregio alla strada realizzato nel 1938 per progettare gli allestimenti da realizzare in occasione della visita a Firenze del Fuhrer, conservato presso l'Archivio storico del Comune di Firenze, ci restituisce l'immagine di una via con la maggior parte degli edifici riconfigurati nell'Ottocento, segnati al terreno da una successione praticamente ininterrotta di sporti adibiti ad attivit\u00e0 commerciali, fermo restando alcune presenze antiche quali la torre dei Girolami. \nDistruzione e ricostruzione.\nTale situazione, comunque, fu del tutto compromessa a seguito dell'esplosione, nella notte tra il 3 e il 4 agosto 1944, delle mine poste dall'esercito tedesco in ritirata per rallentare l'avanzata degli alleati, che rasero al suolo l'intera cortina degli edifici, fatta eccezione per alcune limitate porzioni che permisero successivamente il restauro (con ampie integrazioni) della torre degli Amidei e della torre dei Baldovinetti. \nNegli anni della ricostruzione, tra le inevitabili polemiche, si opt\u00f2 per un progetto nel quale, pur evitando come proposto da alcuni la ricostruzione degli edifici sulla base della documentazione fotografica, si mantenne alle architetture articolazioni di massa ed elementi distintivi propri della tradizione antica (sporti, gronde alla fiorentina, uso della pietraforte), pur all'interno di un disegno che complessivamente \u00e8 da giudicarsi moderno e che ricuce, senza traumi, la zona storica con quella novecentesca. \u00abSi prefer\u00ec la situazione di compromesso e il compromesso non d\u00e0 mai come risultato la bellezza. Non \u00e8 detto per\u00f2 che la nuova via Por Santa Maria sia orribile, come si sente dire e come si sente ripetere pi\u00f9 per pigrizia che per convinzione. Il giusto verdetto \u00e8 questo: si \u00e8 perso una bella occasione per fare una cosa bellissima. Si poteva fare una cosa quasi sublime. Si \u00e8 fatto invece una cosa mediocre. Ma anche nelle cose mediocri, a Firenze c'\u00e8 ancora tanto buon senso, da dare al mondo una lezione di buon gusto\u00bb.\nDescrizione.\nAncora oggi via Por Santa Maria \u00e8, assieme al Ponte Vecchio, la via pi\u00f9 segnata dal traffico pedonale e ancora, come un tempo, assieme ai molti nuovi negozi, rimangono alcuni esercizi tradizionali, eredi delle mercerie ottocentesche.\nEdifici.\nGli edifici con voce propria hanno le note bibliografiche nella voce specifica.\nLapidi.\nSulla torre degli Amidei si trova una lapide dantesca, posta durante le celebrazioni del 1865. "}
{"id": "1735132", "revid": "767487", "url": "https://it.wikipedia.org/wiki?curid=1735132", "title": "Ed Warby", "text": "Biografia.\nEd Warby fece la sua prima apparizione negli Aggressor nel 1982, per poi entrare a far parte degli Elegy nel 1987. Nel 1992 si un\u00ec ai Gorefest, dove rimpiazz\u00f2 il precedente batterista poco prima della registrazione dell'album 'False', dovendo quindi imparare tutti i pezzi dell'album ed apportando ad essi il suo personale contributo in sole due settimane, compito che port\u00f2 a termine in modo perfetto tanto che il produttore Colin Richardson lo soprannomin\u00f2 . Dopo lo scioglimento dei Gorefest nel 1999, ne riprese nuovamente parte quando il gruppo si riform\u00f2 2004.\nNel 1998, Arjen Anthony Lucassen gli propose di suonare nel suo album Into the Electric Castle, impressionato dal lavoro di Warby nei Gorefest. Da quel momento in poi apparve in ogni successivo album degli Ayreon, tranne che in . Inoltre, sempre negli Ayreon, suon\u00f2 in Actual Fantasy Revisited reinterpretando la parte di batteria di Actual Fantasy, originariamente registrato su una base di batteria sintetizzata.\nNel 1998 ha collaborato con la band Tedesca Love Like Blood nella registrazione di tre canzoni dell'album 'Snakekiller'. Nel 2002 ha anche collaborato con il gruppo pop Olandese Krezip durante la registrazione di 'Days Like This'. Nel 2006 ha sostituito nelle occasioni live il batterista Andr\u00e8 Borgman degli After Forever, in quanto ricoverato per cancro."}
{"id": "1735134", "revid": "36426", "url": "https://it.wikipedia.org/wiki?curid=1735134", "title": "Cardo romano", "text": ""}
{"id": "1735142", "revid": "75421", "url": "https://it.wikipedia.org/wiki?curid=1735142", "title": "The One I Gave My Heart To", "text": ""}
{"id": "1735145", "revid": "110157", "url": "https://it.wikipedia.org/wiki?curid=1735145", "title": "Agreste Potiguar", "text": "Agreste Potiguar \u00e8 una mesoregione del Rio Grande do Norte in Brasile.\nMicroregioni.\n\u00c8 suddivisa in 3 microregioni:"}
{"id": "1735147", "revid": "36426", "url": "https://it.wikipedia.org/wiki?curid=1735147", "title": "Calimala", "text": "Calim\u00e0la (spesso normalizzata come via Calimala) \u00e8 una strada del centro storico di Firenze, situata tra via Porta Rossa/piazza del Mercato Nuovo e piazza della Repubblica. La strada era il tratto sud dell'antico cardo romano.\nStoria.\nIl toponimo \u00e8 antico e di significato oltremodo discusso, fermo restando il suo essere strettamente legato alla storia dell'Arte dei Mercatanti, nota appunto anche come Arte di Calimala, ossia la corporazione che importava e lavorava le materie prime come la lana grezza dall'Inghilterra e dalla Francia e che ebbe lungo questo tracciato molte delle proprie botteghe e sedi di rappresentanza. \nIl nome di Calimala per alcuni deriverebbe da Callis malus, cio\u00e8 'strada cattiva', per altri da Callis maius, cio\u00e8 'strada maggiore'. Ci\u00f2 spiegherebbe l'omissione di 'via', poich\u00e9 gi\u00e0 nel nome ci sarebbe l'attributo di \"callis\". Per altri ancora, ma con poca credibilit\u00e0, Calimala deriverebbe da altre lingue, come il greco (\"Kal\u00f2s m\u00e0llos\", cio\u00e8 bella lana con riferimento alle contrattazione dell'Arte dei Mercatanti, o ancora da \"Kalim\u00e8ra\", cio\u00e8 \"buongiorno\") o addirittura l'arabo \"Kali\" che significherebbe \"spirito\", lo spirito con cui venivano trattate le lane e le altre merci. Il Bigazzi nelle \"Iscrizioni e memorie di Firenze\" lascia prudentemente al lettore la scelta tra una delle etimologie possibili, sia essa legata al latino \"malus\", che porterebbe al malaffare o al meretricio, o al greco, che porterebbe a una forma di saluto.\nAl di l\u00e0 di tali considerazioni e dell'attuale prevalere dell'interpretazione che vuole il termine derivare da Calle Maia, strada grande, \u00e8 certa l'importanza della via nella citt\u00e0 antica, identificandosi con il cardo massimo della citt\u00e0 romana, che andava a incrociare il decumano in prossimit\u00e0 del luogo dove \u00e8 la colonna dell'Abbondanza, in piazza della Repubblica. \nDi questa storia tuttavia ben poco oggi rimane nell'immagine complessiva della strada, essendo stata questa interessata dal progetto di risanamento dell'area del Mercato Vecchio (1885-1895), con il conseguente atterramento delle antiche fabbriche (fatta eccezione, per questo tratto, del palazzo dell'Arte della Lana) e la costruzione di grandi palazzi in cui la tradizione poggiana si stempera a favore di un gigantismo ben poco locale e che molto deve alla coeva esperienza a Roma.\nDescrizione.\nLa strada continua ad essere una di quelle pi\u00f9 frequentate, sia per la presenza di attivit\u00e0 commerciali sia per il suo essere arteria pedonale di collegamento tra la zona del Ponte Vecchio, piazza della Repubblica e piazza Duomo. La carreggiata \u00e8 pavimentata a lastrico, con ampi marciapiedi laterali.\nI palazzi che vi si affacciano risalgono infatti quasi tutti a quell'epoca, come palazzo Rossi Canevari, al numero 1, o palazzo Paoletti, sorto dove un tempo esisteva la sede dell'Arte degli Albergatori. Sull'altro lato resta il palazzo dell'Arte della Lana, gi\u00e0 torre dei Compiobbesi, stravolto per\u00f2 nel suo tessuto urbano con l'aggiunta della loggetta smaccatamente neogotica sul fianco. Tra le architetture moderne della via ha un certo interesse architettonico il Banco di Sicilia.\nOggi la strada \u00e8 ancora oggi fitta di negozi ed una particolarit\u00e0 sono i riquadri per i \"madonnari\", opere estemporanee realizzate coi gessetti sul selciato: l'attivit\u00e0 \u00e8 regolata dal Comune. "}
{"id": "1735148", "revid": "36426", "url": "https://it.wikipedia.org/wiki?curid=1735148", "title": "Meretricio", "text": ""}
{"id": "1735149", "revid": "110157", "url": "https://it.wikipedia.org/wiki?curid=1735149", "title": "Central Potiguar", "text": "Central Potiguar \u00e8 una mesoregione del Rio Grande do Norte in Brasile.\nMicroregioni.\n\u00c8 suddivisa in 5 microregioni:"}
{"id": "1735153", "revid": "74801", "url": "https://it.wikipedia.org/wiki?curid=1735153", "title": "Leste Potiguar", "text": "Leste Potiguar \u00e8 una mesoregione del Rio Grande do Norte in Brasile.\nMicroregioni.\n\u00c8 suddivisa in 4 microregioni:"}
{"id": "1735155", "revid": "74801", "url": "https://it.wikipedia.org/wiki?curid=1735155", "title": "Oeste Potiguar", "text": "Oeste Potiguar \u00e8 una mesoregione del Rio Grande do Norte in Brasile.\nMicroregioni.\n\u00c8 suddivisa in 7 microregioni:"}
{"id": "1735157", "revid": "2166030", "url": "https://it.wikipedia.org/wiki?curid=1735157", "title": "Royal Air Force Museum", "text": "Il Royal Air Force Museum (RAF Museum) \u00e8 un museo aeronautico dedicato alla storia dell'aviazione, in particolare a quella della Royal Air Force, la forza aerea del Regno Unito. Sponsorizzato dal Ministero della Difesa, il Royal Air Force Museum \u00e8 un'organizzazione no profit a gestione separata dalla Royal Air Force.\nIl museo si divide in due strutture situate in Inghilterra;\nIl museo venne ufficialmente inaugurato a Colindale, nell'allora contea di Hendon, il 15 novembre 1972, con una cerimonia alla presenza della Regina Elisabetta II.\nNegli hangar erano allora presenti solamente 36 aerei ma negli anni la collezione aument\u00f2 tanto che si rese necessario trasferire nelle basi aeree dalla RAF di tutto il paese parte dei velivoli normalmente esposti, sottraendoli alla possibilit\u00e0 di essere ammirati dal pubblico.\nIl 1\u00ba maggio 1979 la struttura di Cosford venne aperta nella locale base aerea della RAF, una di quelle che erano state usate per conservare parte della collezione negli anni precedenti. Successivamente, nel 1980, la struttura accolse anche la collezione del British Airways Museum, ora rimossi dopo che la British Airways ha ritirato il finanziamento.\nRecentemente \u00e8 stato aperto un altro distaccamento dedicato al periodo della guerra fredda, il National Cold War Exhibition.\nOltre a questo il museo \u00e8 gi\u00e0 in possesso di una impressionante raccolta di velivoli nazionali di quel periodo, molti dei quali si trovano appesi al soffitto dell'hangar. Tra cui i pezzi pregiati della collezione figurano i famosi V-Bombers, nome assegnato ai bombardieri strategici nucleari Vickers Valiant, Handley Page Victor ed Avro Vulcan ed allora orgoglio della flotta militare britannica.\nNel 1988, dopo che il precedente direttore Dr John Tanner era andato in pensione, si avvicend\u00f2 a capo della struttura il Dr Michael A Fopp, gi\u00e0 direttore del London Transport Museum, che attualmente ricopre la carica di direttore generale di tutte le tre strutture del museo. Il vice-maresciallo in pensione Peter Dye sostitu\u00ec ufficialmente Fopp nella direzione generale il 9 giugno 2010. Nell'ottobre 2014 Maggie Appleton \u00e8 stata nominata amministratore delegato del museo, per poi esserne ufficialmente dichiarata direttrice, a partire da gennaio 2015.\nRAF Museum London.\nIl RAF Museum di Londra \u00e8 situato a Colindale, un'area che vanta una lunga storia dedita all'aviazione, avendo ospitato uno dei primi aerodromi civili acquistato da Claude Grahame White nel 1911, e successivamente divenuto parte della stazione RAF di Hendon. \nNel 1914, il fiorente aerodromo fu adoperato come base per la difesa nazionale civile durante la prima guerra mondiale. Hendon divenne infatti una stazione della Royal Air Force, adibita a campo di addestramento per piloti e scuola di volo. Nonostante tali attivit\u00e0 cessarono subito dopo la fine della guerra, l'aerodromo rimase comunque un punto di riferimento per l'aviazione, poich\u00e9 tra il 1921 e il 1937 la Royal Air Force organizz\u00f2 spettacolari esposizioni annuali in loco. Solo l'ultima edizione riusc\u00ec ad attirare oltre 200.000 spettatori.\nDal 1927 al 1939 Hendon ospit\u00f2 lo Squadrone n. 601, composto da volontari di ceto sociale elitario e per questo soprannominato lo \"Squadrone dei Milionari\" . Nel 1939, lo scoppio della guerra vide Hendon tornare ad essere una stazione operativa della RAF, come sede dello Squadrone n. 24, dedicato a trasporti e comunicazioni. Inoltre RAF Hendon fu per breve tempo scenario di combattimento durante la Battaglia d'Inghilterra.\nL'ultimo volo avvenuto ad Hendon fu di un velivolo aereo ad ala fissa, il 19 giugno 1968. L'inaugurazione ufficiale del museo avvenne nel 1972, in presenza della regina Elisabetta II. All'apertura si contavano negli hangar ben 36 aeromobili. \nNel corso degli anni, la collezione \u00e8 stata notevolmente ampliata, mentre gli aerei non esposti a Hendon sono stati ricollocati nei pi\u00f9 piccoli musei delle stazioni RAF locali.\nIl Battle of Britain Museum (in seguito Hall) venne inaugurato dalla regina Madre Elisabetta nel novembre 1978. Un evento che ha visto la partecipazione di molti ex piloti da combattimento. Il 3 ottobre 2016, dopo circa 38 anni d'esposizione, la Battle of Britain Hall \u00e8 stata chiusa in maniera definitiva. L'installazione \u00e8 stata smantellata e ricollocata tra i siti museali di Londra e Cosford, permettendone la fruizione attraverso nuove esposizioni e mostre, ideate nell'ambito della celebrazione del centenario della RAF. \nIl sito di Hendon \u00e8 stato ampiamente rinnovato con il contributo economico di Heritage Lottery Fund (Fondo per la lotteria del patrimonio culturale) e di altri contribuenti, per celebrare il centenario della RAF nel 2018. Il rinnovamento include: nuove mostre e strutture commerciali nell'hangar che in precedenza ospitava la Battle of Britain Collection, un nuovo ristorante (nell'edificio 52), un ampio parcheggio adiacente a Grahame Park Way, la ricollocazione delle due spettacolari repliche in vetroresina di Hurricane e Spitfire situati all'entrata principale del sito, un nuovo allestimento museale ospitato da quello che era l'hangar \"Milestones of Flight\" ed infine un rifacimento paesaggistico che include ampi spazi verdi ed aree ricreative per adulti e bambini.\nTale rinnovamento architettonico e paesaggistico \u00e8 volto ad evocare nel visitatore l'immagine dell'ex aeroporto di Hendon, immerso oggi in quella che \u00e8 diventata un'area fortemente urbanizzata. Per agevolare ed ampliare la fruibilit\u00e0 dell'esposizione, parte della collezione di Hendon \u00e8 stata trasferita nella sede di Cosford. \nLa preziosa collezione del Royal Air Force Museum London \u00e8 distribuita in 6 imponenti hangar:\nRAF Stories simboleggia i primi cent'anni della RAF, dal 1918 al 2018. Questa mostra racconta appunto la storia dei primi 100 anni della RAF, a partire dalla sua creazione nel 1918 come prima forza aerea indipendente al mondo. Passando attraverso grandi rivoluzioni tecnologiche, la mostra si sofferma anche su quelli che sono i volti dell'organizzazione, la compagine umana, le persone e i loro ruoli all'interno della RAF. \nL'intento principale di tale progetto espositivo \u00e8 quello di voler superare la tradizionale visione della RAF, che continua invece ad evolversi e rinnovarsi nel tempo. \nRAF - First to the Future - invita i visitatori ad esplorare il ruolo della RAF oggi e nel prossimo futuro\nFirst World War in the Air exhibition: tale mostra tocca gli albori della storia dell'aviazione, esplorando i primi anni di guerra nello scenario dell'aerodromo di Londra, fino alla formazione completa della Royal Air Force nel 1918. Tale mostra \u00e8 stata premiata dal pubblico come miglior \u201c Heritage Project\u201d all'interno della National Lottery Awards nel 2015.\nQuesti hangar ospitano aerei che vanno dalla Seconda guerra mondiale alla Guerra Fredda . Come nucleo centrale dell'esposizione troviamo quattro caccia della Battaglia d'Inghilterra: Hawker Hurricane, Messerschmitt Bf 109, Supermarine Spitfire e l'italiano Fiat CR.42. Lo spazio ospita anche le mostre \"Wings over Water\" e \"Rotori vorticosi\" con un considerevole numero di elicotteri ed aerei a reazione della Guerra Fredda. Questi hangar sono stati recentemente arricchiti dalla presenza di sagome a grandezza naturale, raffiguranti diversi membri dell'equipaggio RAF, le cui storie si intrecciano con quelle di specifici aerei presenti nella collezione. \nBattle of Britain: l'iconico Junkers Ju 87 Stuka, Heinkel He 111 e Bristol Blenheim mostrano il ruolo del bombardamento aereo durante la Battaglia d'Inghilterra.\nOn Target: i cacciabombardieri, dalla vulnerabile Fairey Battle al famoso Avro Lancaster e il potente Avro Vulcan.\nFriendly Invasion: spiega come l'American Eighth Air Force oper\u00f2 dalla Gran Bretagna per attaccare la Germania nazista.\nLa mostra Age of Uncertainty vuole esplorare la storia della RAF dal 1980 ad oggi. I visitatori potranno scoprire ed ampliare la propria conoscenza sui diversi ruoli della RAF nel Conflitto delle Falkland, nell'Operazione Desert Storm in Iraq, nella liberazione del Kuwait e nelle recenti operazioni nei Balcani, in Afghanistan e in Libia.\nQuesto Hangar \u00e8 anche la sede di un moderno centro STEM (Scienza, Tecnologia, Ingegneria, Matematica), che incorpora diverse aule di studio attraverso un approccio di ricerca storico-scientifica all'avanguardia.\nNel 2010 il museo arriva ad ospitare pi\u00f9 di 100 velivoli, tra cui l'Avro Lancaster S-Sugar, che ha volato ben 137 volte e l'unico Hawker Typhoon completo esistente. Recentemente sono stati aggiunti un elicottero del Westland Sea King, pilotato da SAR il Principe William, un addestratore di jet veloci Gnat delle Red Arrows e un modello in scala reale del combattente di stealth F-35 Lightning II.\nI diversi hangar sono collegati attraverso un punto di raccordo circolare, che disegna il perimetro di una vasta area verde adibita ad attivit\u00e0 all'aperto. Il punto d'ingresso principale \u00e8 l'Hangar 1, accessibile attraverso un passaggio pedonale. Il museo dispone anche di un nuovo ristorante che \u00e8 stato costruito all'interno di quella che nel 1930 era l'area ricreativa e di ristoro ad uso dei piloti. Accanto ad esso si trova l'area giochi per bambini con mini aerei, veicoli, stazioni e piccole caserme della RAF. Un centro di volontariato \u00e8 stato allestito all'interno dell'edificio 69, originariamente costruzione RAF dedicata all'imballaggio di paracaduti. \nGli archivi del museo, contenenti diverse migliaia di documenti cartacei, libri e fotografie, si trovano all'ultimo piano del complesso che include gli Hangar 3/4/5. L'accesso agli archivi \u00e8 possibile previo appuntamento, che permette anche la visita della preziosa sala di lettura.\nIl sito comprende un ampio parcheggio dove sono situate colonnine di ricarica per i veicoli elettrici.\nLo spostamento con i mezzi pubblici \u00e8 agevole: la stazione metropolitana di Colindale, (sulla linea Northern), \u00e8 situata a circa 600 metri di distanza dal museo. \nRAF Museum Cosford.\nIl \"Royal Air Force Museum Cosford\" venne inaugurato il 1\u00ba maggio 1979, ricavando le sue sale espositive nella sede precedentemente usate per le lezioni tecniche della locale base aerea della RAF.\nNegli anni che seguirono la collezione si accrebbe fino a che, nel 1980, grazie ad un accordo con la British Airways, la collezione di aerei di linea della compagnia aerea britannica venne aggiunta a quella gi\u00e0 in loro possesso.\nIl 21 giugno 1998 vennero aperti ulteriori 4 padiglioni, i locali dedicati all'Aviation Art, lo spazio per mostre temporanee ed altre iniziative a tema aeronautico.\nIl 13 maggio 2002 vide il trasferimento del RAF's Conservation Centre da Cardington (Bedfordshire) a Cosford. Il centro venne inaugurato dal Marshal of the Royal Air Force Sir Michael Beetham al quale fu successivamente dedicato.\nIl museo conserva diversi prototipi, tra cui quello che ha contribuito a sviluppare l'intercettore English Electric Lightning ed il secondo esemplare del BAC TSR-2.\nNel 2006 la British Airways (BA) decise di revocare il finanziamento dalla BA Collection, in conseguenza dell'impossibilit\u00e0 da parte del RAF Museum di riuscire a gestire i costi di manutenzione degli apparecchi. Di conseguenza molti degli aerei di linea furono suddivisi, incluso l'unico Boeing 707 conservato in territorio britannico, un Vickers VC-10 ed un Hawker Siddeley Trident."}
{"id": "1735160", "revid": "61051", "url": "https://it.wikipedia.org/wiki?curid=1735160", "title": "RAF Museum Hendon", "text": ""}
{"id": "1735161", "revid": "97837027", "url": "https://it.wikipedia.org/wiki?curid=1735161", "title": "Nuvistor", "text": "Il nuvistor \u00e8 un tipo di valvola introdotta sul mercato nel 1959 dal costruttore RCA, fu l'ultima espressione della tecnologia del tubo termoionico.\nGli elettrodi erano montati su una base ceramica con diametro di circa 10 mm e chiusi in un contenitore metallico alto 20 mm, i sottili piedini erano realizzati in filo di acciaio, dovendo avere la necessaria rigidit\u00e0 per l'inserimento nel proprio zoccolo; fu prodotto nella versione triodo e tetrodo. Avendo caratteristiche di basso rumore e ottime prestazioni nel trattamento di piccoli segnali anche in banda VHF e UHF era impiegato su televisori, impianti Hi-Fi e in innumerevoli apparecchiature elettroniche; tra le pi\u00f9 diffuse, Ampex MR-70 e Tektronix 454, un oscilloscopio portatile con banda passante di 150 MHz. \u00c8 stato molto impiegato anche in campo militare, fino agli anni settanta, nonch\u00e9 anche come preamplificatore in alcuni microfoni da studio. In Italia negli anni sessanta \u00e8 stato utilizzato particolarmente dalla Geloso in alcuni apparecchi per radioamatori (convertitori) e come stadio di ingresso VHF nei televisori; anche la Voxson lo utilizz\u00f2 nello stadio d'ingresso dei propri televisori. Oggi viene ancora impiegato in alcuni amplificatori ad alta fedelt\u00e0 presenti nel mercato orientato agli estimatori della riproduzione valvolare in campo audiofilo. "}
{"id": "1735164", "revid": "547034", "url": "https://it.wikipedia.org/wiki?curid=1735164", "title": "Via Panzani", "text": "Via Panzani (o de' Panzani) si trova a Firenze, tra piazza dell'Unit\u00e0 Italiana e via de' Cerretani. La strada, tra le pi\u00f9 trafficate del centro storico, \u00e8 nel tragitto che va dalla stazione di Santa Maria Novella al Duomo.\nStoria e architetture.\nAnticamente la strada era divisa in due tratti: il primo andava fino a via del Giglio e si chiamava via dei Cenni, dal nome di una famiglia che qui aveva le proprie case; il secondo, che arrivava fino a via dei Cerretani, si chiamava via del Pantano, perch\u00e9 anticamente era una zona acquitrinosa a causa dei fossati che circondavano l'antica cerchia muraria del tempo di Dante. L'origine del nome odierno \u00e8 forse proprio una deformazione di \"pantano\", nonostante esistesse la famiglia Firidolfi di Panzano in Chianti, della quale per\u00f2 non si \u00e8 a conoscenza se possedesse o meno case in questa strada. Ad una estremit\u00e0 della strada si trova il canto dei Carnesecchi, dove troneggiava anticamente l\"'Ercole e il centauro Nesso\" di Giambologna, davanti al palazzo delle Cento Finestre che si chiamava appunto \"Strozzi al Centauro\".\nGli altri palazzi della strada non presentano elementi di rilievo e sono piuttosto ingrigiti dal sostenuto traffico veicolare degli ultimi decenni. Un tabernacolo della \"Madonna col Bambino\" fu scolpito da Corrado Vigni. L'ospitalit\u00e0 alberghiera sulla strada \u00e8 molto attiva fin dall'Ottocento, come testimoniano alcuni ospiti illustri ricordati da targhe: Giuseppe Garibaldi (22 ottobre 1867) e, cambiando completamente campo, Vincenzo Peruggia, l'operaio che riusc\u00ec a rubare la Gioconda dal museo del Louvre. Tale albergo esiste ancora e oggi si chiama prosaicamente \"Gioconda\"."}
{"id": "1735166", "revid": "767487", "url": "https://it.wikipedia.org/wiki?curid=1735166", "title": "Nello Cusin", "text": "Carriera.\nGiocatore.\nCresce nella squadra della sua citt\u00e0, il S. Stino, per poi approdare nel 1982 al Conegliano in Serie C2 e nella stagione successiva al in Serie C1.\nA questo punto avviene il salto in massima serie, che per\u00f2 rimane incompiuto poich\u00e9 prima nella Lazio nel 1984-1985 e poi nel nei primi mesi della stagione successiva, non riesce ad esordire. Nell'ottobre 1985 passa quindi all'Ospitaletto in Serie C2, dove rimane per due stagioni prima del passaggio al Bologna dove diventa titolare fisso per ben quattro stagioni, approdando in A e disputando la Coppa UEFA.\nDopo la retrocessione in B dei felsinei,nel 1990, la carriera di Cusin, che aveva in quel momento appena 26 anni ed era considerato un obiettivo di mercato delle grandi squadre, subisce un inaspettato e pesante declino, passa infatti nell'estate del 1991 al Brescia dove rimane, salvo un anno di prestito al Pescara nel 1994, fino al 1996 senza per\u00f2 mai essere stabilmente titolare.\nSuccessivamente scende nelle serie minori, cambiando varie squadre, dove fa sempre il ruolo del secondo portiere, ad eccezione della stagione nel Casarano. Conclude la sua carriera nel 2000 con la maglia del Cuneo.\nAllenatore.\nIntensa \u00e8 l'attivit\u00e0 di preparatore di Cusin nelle formazioni minori romagnole; inoltre condivide con Fabrizio Ferron la gestione della Scuola Portieri Uno con sede a Bologna. Dal 2013 \u00e8 il preparatore dei portieri della Primavera del Modena."}
{"id": "1735172", "revid": "838137", "url": "https://it.wikipedia.org/wiki?curid=1735172", "title": "Microregione di Agreste Potiguar", "text": "Agreste Potiguar \u00e8 una microregione dello Stato del Rio Grande do Norte in Brasile, appartenente alla mesoregione di Agreste Potiguar.\nComuni.\nComprende 22 comuni:"}
{"id": "1735173", "revid": "6923", "url": "https://it.wikipedia.org/wiki?curid=1735173", "title": "Fort George G. Meade", "text": "Fort George G. Meade \u00e8 situato nelle vicinanze di Odenton nella Contea di Anne Arundel nel Maryland. \nStoria.\nIl forte \u00e8 stato creato nel 1917 e prende il nome dal generale George G. Meade, un generale dell'unione durante la Guerra civile americana. Copre un'area di 5.067 acri (circa 20,5 km\u00b2).\nFort Meade oltre ad essere una base dell'esercito degli Stati Uniti \u00e8 sede della National Security Agency.\nCollegamenti esterni.\nSito ufficiale di Fort Meade"}
{"id": "1735174", "revid": "305248", "url": "https://it.wikipedia.org/wiki?curid=1735174", "title": "Pietro Pandiani", "text": "Biografia.\nNacque a Taranto da Enrico e Addolorata Pisani e frequent\u00f2 l'Accademia militare Nel 1936 fu inviato in Spagna a combattere accanto ai falangisti. Allo scoppio della seconda guerra mondiale fu richiamato e spedito in Libia dove rest\u00f2 ferito.\nNel 1943 si stabil\u00ec a Bologna per assistere suo fratello Bernardo, anch'egli rimasto ferito in Africa Settentrionale e svolse l'attivit\u00e0 di ragioniere. Nel capoluogo emiliano entr\u00f2 in contatto con il gruppo partigiano Partito d'Azione tramite il professor Oscar Scaglietti, antifascista, che cura il fratello.\nNell'estate 1944 assunse il comando della brigata partigiana Giustizia e Libert\u00e0 Toni Matteotti Montagna, che operava tra Gaggio Montano e Castel d'Aiano, sull'Appennino bolognese, con frequenti spostamenti nel Modenese.Ebbe per primo il comando di quella brigata, che proteggeva un passaggio strategicamente importante perch\u00e9 al centro della linea di ritirata dell'esercito tedesco.\nNell'ottobre 1944, guid\u00f2 la brigata in battaglie e duri scontri attorno a Gaggio Montano e a Monte Belvedere che portarono alla liberazione dell'alta Valle del Reno. La brigata si congiunse con la 5\u00aa Armata americana, Pandiani chiese che la brigata fosse riarmata e per spostarsi sul fronte appenninico. Sotto il suo comando, si susseguirono numerosi combattimenti, compreso lo sfortunato assalto a Monte Belvedere.\nIl 21 maggio 1945 entr\u00f2 a Bologna alla testa dei suoi uomini tra l'entusiasmo della popolazione.\n\u00c8 stato decorato con la Medaglia d'Argento al Valor Militare.\nOnorificenze.\n Medaglia d'argento al valor militare"}
{"id": "1735175", "revid": "367445", "url": "https://it.wikipedia.org/wiki?curid=1735175", "title": "Daniela Sabatini", "text": "Carriera.\nNuotatrice, 6 volte campionessa italiana giovanile sui 50 e 100 metri stile libero, ha conquistato la medaglia di bronzo nella staffetta 4x100 mista ai Campionati Europei Giovanili a Mulhouse in Francia nel 1983 ed \u00e8 stata primatista italiana juniores sui 50 stile libero nel 1986 nella vasca coperta del Foro Italico a Roma. Lascia giovanissima l'attivit\u00e0 e diviene allenatrice, prima nella societ\u00e0 di Gallarate poi alla verbanese Insubrika Nuoto."}
{"id": "1735176", "revid": "110157", "url": "https://it.wikipedia.org/wiki?curid=1735176", "title": "Microregione di Baixa Verde", "text": "Baixa Verde \u00e8 una microregione dello Stato del Rio Grande do Norte in Brasile, appartenente alla mesoregione di Agreste Potiguar.\nComuni.\nComprende 5 comuni:"}
{"id": "1735177", "revid": "110157", "url": "https://it.wikipedia.org/wiki?curid=1735177", "title": "Microregione di Borborema Potiguar", "text": "Borborema Potiguar \u00e8 una microregione dello Stato del Rio Grande do Norte in Brasile, appartenente alla mesoregione di Agreste Potiguar.\nComuni.\nComprende 16 comuni:"}
{"id": "1735185", "revid": "1573940", "url": "https://it.wikipedia.org/wiki?curid=1735185", "title": "Aramidopsis plateni", "text": "Il rallo di Platen (Aramidopsis plateni ), unica specie del genere Aramidopsis , \u00e8 un uccello della famiglia dei Rallidi originario di Sulawesi. Deve il nome al suo scopritore, il naturalista tedesco Carl Constantin Platen.\nDescrizione.\nIl rallo di Platen \u00e8 un rallo di medie dimensioni (29\u201330\u00a0cm di lunghezza) riservato e incapace di volare, ben adattatosi alla vita nella foresta. Il piumaggio \u00e8 prevalentemente grigio, con una macchia rossiccia sulla parte posteriore del collo, la gola bianca e le ali e la coda marroni. I fianchi sono ricoperti da strisce bianche e nere. Le femmine sono simili, ma hanno la macchia rossiccia sul collo pi\u00f9 estesa e quella bianca sulla gola pi\u00f9 piccola.\nDistribuzione e habitat.\nIl rallo di Platen vive unicamente nelle foreste pluviali di pianura e collina delle regioni settentrionali, centrali e sud-orientali di Sulawesi, nonch\u00e9 sulla vicina isola di Buton. Si incontra prevalentemente lungo i torrenti, dal livello del mare fino a 1000 m di quota.\nBiologia.\nLa dieta del rallo di Platen consiste soprattutto di piccoli granchi e lucertole. Emette uno strano richiamo, un \"ee-orrrr\" simile al russare di un uomo. Non conosciamo molto sulle abitudini di questa specie, tanto sfuggente che in passato era stata addirittura considerata estinta.\nPochissime persone riescono a farsi un'idea delle difficolt\u00e0 incontrate dagli ornitologi a riscoprire, soprattutto ai tropici, alcuni rari Rallidi ritenuti ormai estinti. Nel libro \"Der Vogel Schnarch\" (\u00abL'uccello che russa\u00bb), Gerd Heinrich narra come dal 1930 al 1932, in compagnia della moglie e della cognata, tra enormi difficolt\u00e0, percorse in lungo e in largo le \u00abforeste montagnose costantemente grondanti umidit\u00e0\u00bb di Sulawesi, e le paludi di palme di sag\u00f9 di Halmahera, per trovare due Rallidi: il rallo di Platen e il rallo di Wallace. Dopo aver rinvenuto quest'ultima specie, egli scopr\u00ec a Sulawesi, a prezzo di indicibili sforzi, il \u00abrallo che russa\u00bb, il vero e proprio scopo della spedizione.\nConservazione.\nIl rallo di Platen \u00e8 minacciato dalla deforestazione, dalla caccia e dalla predazione da parte di specie introdotte dall'uomo. \u00c8 specie protetta dal 1972 e ne rimangono circa 15.000 esemplari."}
{"id": "1735186", "revid": "21880", "url": "https://it.wikipedia.org/wiki?curid=1735186", "title": "Aramidopsis", "text": ""}
{"id": "1735187", "revid": "110157", "url": "https://it.wikipedia.org/wiki?curid=1735187", "title": "Microregione di Angicos", "text": "Angicos \u00e8 una microregione dello Stato del Rio Grande do Norte in Brasile, appartenente alla mesoregione di Central Potiguar.\nComuni.\nComprende 8 comuni:"}
{"id": "1735188", "revid": "110157", "url": "https://it.wikipedia.org/wiki?curid=1735188", "title": "Microregione di Macau", "text": "Macau \u00e8 una microregione dello Stato del Rio Grande do Norte in Brasile, appartenente alla mesoregione di Central Potiguar.\nComuni.\nComprende 5 comuni:"}
{"id": "1735189", "revid": "110157", "url": "https://it.wikipedia.org/wiki?curid=1735189", "title": "Microregione di Serid\u00f3 Ocidental", "text": "Serid\u00f3 Ocidental \u00e8 una microregione dello Stato del Rio Grande do Norte in Brasile, appartenente alla mesoregione di Central Potiguar.\nComuni.\nComprende 7 comuni:"}
{"id": "1735190", "revid": "599013", "url": "https://it.wikipedia.org/wiki?curid=1735190", "title": "Ouro Branco", "text": ""}
{"id": "1735192", "revid": "110157", "url": "https://it.wikipedia.org/wiki?curid=1735192", "title": "Microregione di Serid\u00f3 Oriental", "text": "Serid\u00f3 Oriental \u00e8 una microregione dello Stato del Rio Grande do Norte in Brasile, appartenente alla mesoregione di Central Potiguar.\nComuni.\nComprende 10 comuni:"}
{"id": "1735195", "revid": "1543377", "url": "https://it.wikipedia.org/wiki?curid=1735195", "title": "Crecopsis egregia", "text": "Il re di quaglie africano (Crecopsis egregia ), unica specie del genere Crecopsis , \u00e8 un uccello della famiglia dei Rallidi originario dell'Africa subsahariana.\nTassonomia.\nI Rallidi sono una famiglia di uccelli che comprende quasi 150 specie. Sebbene le loro origini risalgano a tempi remotissimi, il maggior numero di specie e le forme pi\u00f9 primitive sono diffuse nel Vecchio Mondo e gli studiosi ritengono quindi che la famiglia abbia avuto origine qui. La tassonomia dei piccoli Rallidi \u00e8 piuttosto complicata, ma per lungo tempo \u00e8 stato ritenuto che il parente pi\u00f9 stretto del re di quaglie africano fosse il re di quaglie, \"Crex crex\", che nidifica in Europa e Asia, ma sverna in Africa. Il re di quaglie africano venne descritto per la prima volta, come \"Ortygometra egregia\", da Wilhelm Peters nel 1854 a partire da un esemplare catturato in Mozambico, ma il nome del genere non venne riconosciuto dagli autori e non venne pi\u00f9 utilizzato. Per un po' di tempo \u00e8 stato classificato nel genere monotipico \"Crecopsis\", e successivamente inserito in \"Crex\", un genere creato appositamente per il re di quaglie dal naturalista e ornitologo tedesco Johann Matth\u00e4us Bechstein nel 1803.\nSecondo Richard Bowdler Sharpe la specie africana differiva abbastanza dal re di quaglie da giustificare il suo inserimento nel genere monotipico \"Crecopsis\", mentre in seguito altri autori la inserirono in \"Porzana\", sulla base di alcune somiglianze fisiche con la schiribilla collobianco, all'epoca classificata come \"Porzana albicollis\" ma oggi posta nel genere monotipico \"Mustelirallus\". Le differenze strutturali, per\u00f2, spinsero gli studiosi a rimuovere la specie da \"Porzana\" e per lungo tempo la collocazione in \"Crex\" sembr\u00f2 essere la pi\u00f9 valida, fino a quando l'Unione Ornitologica Internazionale (\"International Ornithological Committee\", IOC), nel 2020, non ha nuovamente ripristinato il genere desueto \"Crecopsis\", dal momento che le ricerche recenti hanno indicato che il re di quaglie africano sia pi\u00f9 strettamente imparentato con il rallo di Rouget che con il re di quaglie.\nIl nome del genere, \"Crecopsis\", deriva da \"Crex\" e dal greco antico \"opsis\", \u00abaspetto\u00bb o, in questo caso, \u00absimile a\u00bb, mentre quello della specie, \"egregia\", deriva dal latino \"egregius\", che vuol dire \u00abeccezionale\u00bb, \u00abeminente\u00bb.\nDescrizione.\nIl re di quaglie africano \u00e8 un rallide di piccole dimensioni: misura 20\u201323\u00a0cm di lunghezza e ha un'apertura alare di 40\u201342\u00a0cm. Il maschio presenta le regioni superiori di colore nerastro, segnate da strisce bruno-oliva, a eccezione della nuca e della parte posteriore del collo, che sono di colore marrone chiaro uniforme; dalla base del becco fin sopra all'occhio corre una striscia bianca. I lati della testa, la fronte, la gola e il petto sono grigio-bluastri, le penne remiganti sono di colore marrone scuro, e i fianchi e i lati dell'addome sono ricoperti di strisce bianche e nere. L'iride \u00e8 rossa, il becco rossastro, e le zampe e i piedi di colore marrone chiaro o grigio. I sessi sono simili nell'aspetto, sebbene le femmine siano leggermente pi\u00f9 piccole e meno colorate dei maschi, e presentino disegni della testa meno marcati. Gli esemplari immaturi presentano regioni superiori pi\u00f9 scure e uniformi degli adulti, becco scuro, iride grigia, e meno striature sulle regioni inferiori. Non ne vengono riconosciute sottospecie, n\u00e9 vi sono variazioni geografiche nel piumaggio. Dopo la nidificazione, soprattutto prima della migrazione, la specie effettua una muta completa. Sebbene viva in habitat piuttosto aperti, \u00e8 priva delle penne bianche del sottocoda, utilizzate come segnali nelle acque aperte o proprie delle specie gregarie, come le folaghe e le gallinelle d'acqua.\nIl re di quaglie africano \u00e8 pi\u00f9 piccolo del re di quaglie, che presenta anche regioni superiori pi\u00f9 scure, faccia di colore grigio uniforme e una striatura di tipo diverso sulle regioni inferiori. In volo, la specie africana ha ali pi\u00f9 brevi e smussate, con un margine bianco meno evidente, nonch\u00e9 battiti d'ala pi\u00f9 forti del suo cugino. Altri Rallidi presenti nelle stesse aree sono pi\u00f9 piccoli, presentano disegni bianchi sulle regioni superiori, hanno le regioni inferiori di colori differenti e il becco pi\u00f9 corto. Il porciglione africano ha le regioni superiori di colore marrone scuro, un lungo becco rosso e zampe e piedi parimenti rossi.\nRichiamo.\nCome altri rallidi, il re di quaglie africano presenta una vasta gamma di vocalizzazioni. Il richiamo territoriale e di avviso del maschio \u00e8 costituito da una serie di rapidi e gracchianti \"krrr\" ripetuti due o tre volte al secondo per alcuni minuti. Viene emesso soprattutto durante la stagione della nidificazione, solitamente nelle prime e nelle ultime ore della giornata, ma talvolta prosegue fino a tarda sera o inizia prima dell'alba. Quando emette il proprio richiamo il maschio rimane immobile, con il collo allungato verso l'alto, ma pu\u00f2 cantare anche mentre caccia gli intrusi sul terreno o in volo. Entrambi i sessi emettono un forte \"kip\" come richiamo d'allarme o durante gli scontri territoriali, assumendo una posa simile a quella descritta per il richiamo di avviso. Una volta iniziata la nidificazione, gli uccelli si fanno pi\u00f9 silenziosi, ma i padroni dei territori ritornano a emettere il richiamo \"kip\" non appena la stagione degli amori \u00e8 terminata, soprattutto nelle zone dove i conspecifici sono pi\u00f9 numerosi. Un gracchiante richiamo \"kraaa\" \u00e8 associato a posture di minaccia e alla copulazione; se un uomo imita quest'ultimo richiamo, il re di quaglie africano si pu\u00f2 avvicinare fino a una distanza di 10 m. I pulcini nati da poco emettono un debole \"wheeeez\", mentre quelli pi\u00f9 grandi pigolano.\nIl gracchiante richiamo di allarme si distingue facilmente dal \"hwitt-hwitt-hwitt\" emesso dal voltolino eurasiatico, dal monotono \"tak-tak-tak-tak-tak\" simile al ticchettio di un orologio della schiribilla striata, o dal \"quick-quick\" della schiribilla grigiata. Il re di quaglie, invece, quando \u00e8 in Africa non emette alcun richiamo.\nDistribuzione e habitat.\nIl re di quaglie africano si incontra in tutta l'Africa subsahariana, dal Senegal fino al Kenya, a est, e al KwaZulu-Natal, a sud, tranne che nelle regioni aride dell'Africa meridionale e sud-occidentale, dove le precipitazioni estive non superano i 300\u00a0mm. \u00c8 diffuso e localmente comune in gran parte dell'areale, tranne che nelle foreste pluviali e nelle regioni pi\u00f9 aride. Quasi tutta la popolazione sudafricana, costituita da circa 8000 esemplari, \u00e8 stanziata nel KwaZulu-Natal e in quella che era la Provincia del Transvaal, specialmente nelle aree protette del Parco nazionale Kruger e del Parco delle Zone Umide di iSimangaliso. Questo rallide compare solo molto raramente, come visitatore accidentale, nelle regioni meridionali della Mauritania, nel Niger sud-occidentale, nel Lesotho, nelle regioni settentrionali e orientali della Provincia del Capo e della Provincia del Nord-Ovest in Sudafrica e nel Botswana meridionale. Inoltre, \u00e8 raro sull'isola di Bioko (Guinea Equatoriale), mentre a S\u00e3o Tom\u00e9 e Tenerife \u00e8 stato avvistato solamente due volte; i due esemplari avvistati nelle isole Canarie sono i primi mai comparsi nel Paleartico occidentale. Resti risalenti all'Olocene ritrovati nel Nordafrica indicano che la specie occupava un areale maggiore quando la regione di quello che oggi \u00e8 il Sahara aveva un clima pi\u00f9 umido.\nIl re di quaglie africano \u00e8 un migratore parziale, ma, seppure sia meno riservato di molti dei suoi parenti, i suoi spostamenti sono complessi e poco studiati; il suo areale, quindi, non \u00e8 stato ancora determinato con certezza. Nidifica soprattutto durante la stagione delle piogge, e molti uccelli si allontanano dall'Equatore non appena le piogge che cadono altrove favoriscono la crescita di una copertura erbosa sufficiente da consentire loro la nidificazione. Gli spostamenti verso sud avvengono soprattutto tra novembre e aprile, mentre il ritorno verso nord inizia quando gli incendi o la siccit\u00e0 riducono nuovamente l'estensione del manto erboso. La specie \u00e8 presente tutto l'anno in alcuni Paesi dell'Africa occidentale, nonch\u00e9 nelle regioni equatoriali, ma perfino in queste zone il numero di esemplari varia da una stagione all'altra in seguito agli spostamenti locali; brevi spostamenti nord-sud sono stati registrati in vari Paesi, come Nigeria, Senegal, Gambia, Costa d'Avorio e Camerun. La migrazione ha luogo di notte e coinvolge piccoli gruppi costituiti anche da otto esemplari. Pu\u00f2 avvenire uno o due mesi dopo l'inizio della stagione delle piogge, prima che l'erba raggiunga l'altezza sufficiente per consentire la nidificazione. Nell'Africa meridionale alcuni uccelli possono rimanere anche dopo il termine della nidificazione, se le risorse alimentari sono ancora numerose.\nIl re di quaglie africano \u00e8 diffuso prevalentemente nelle zone erbose, dai margini delle paludi e dalle zone inondate stagionalmente alle savane, alle praterie aride poco arborate e alle radure delle foreste. Frequenta anche i campi di mais, riso e cotone, le fattorie abbandonate e le piantagioni di canna da zucchero vicine ai corsi d'acqua. Si incontra in ambienti dominati da varie specie di piante erbacee, ma predilige le distese ove l'erba non supera i 30\u2013100\u00a0cm di altezza, sebbene tolleri anche zone dove la vegetazione raggiunge i 2 m. Generalmente predilige distese erbose pi\u00f9 umide di quelle abitate dal re di quaglie, nonch\u00e9 quelle dove la vegetazione \u00e8 meno alta, e i suoi siti di nidificazione spesso contengono boschetti o termitai, o sono posti nelle loro vicinanze. Si incontra dal livello del mare fino a 2000 m di quota, ma nelle praterie poste a quote pi\u00f9 elevate \u00e8 pi\u00f9 raro. Le regioni erbose nelle quali abita, durante la stagione arida, vengono spesso devastate dagli incendi, e la specie \u00e8 quindi costretta a spostarsi altrove. Nel corso di uno studio effettuato in Africa orientale, l'area media occupata da un esemplare risult\u00f2 essere di 2,6 ha durante la nidificazione e di 1,97-2,73 ha negli altri periodi dell'anno. Le densit\u00e0 maggiori si riscontrano nelle praterie pi\u00f9 lussureggianti e umide, come quelle del delta dell'Okavango.\nBiologia.\nIl re di quaglie africano \u00e8 attivo durante il giorno, specialmente all'alba, al crepuscolo, nei periodi di pioggia non troppo intensa o dopo una forte precipitazione. \u00c8 meno furtivo e restio a rimanere al coperto di altri Rallidi, e viene spesso avvistato ai lati delle strade e dei sentieri. Un osservatore all'interno di un veicolo pu\u00f2 avvicinarsi fino a un metro di distanza. Quando un esemplare viene disturbato, spicca un breve volo di circa una cinquantina di metri, ma i nuovi arrivati possono occasionalmente volare due volte pi\u00f9 lontano. Dopo il breve volo, l'uccello atterra soprattutto in un'area umida o dietro un cespuglio, e si rannicchia al suolo. Tra l'erba bassa riesce facilmente a sfuggire ai cani messi al suo inseguimento grazie alla sua velocit\u00e0 e agilit\u00e0, correndo con il corpo tenuto quasi perfettamente orizzontale. Talvolta si appollaia in una depressione nei pressi di grossi ciuffi d'erba e fa il bagno nelle pozzanghere.\nIl re di quaglie africano \u00e8 territoriale sia nei terreni di nidificazione che di svernamento; quando percepisce la presenza di un intruso, il maschio rimane immobile e dispiega a ventaglio le penne di fianchi e addome per mostrare le striature sulle regioni inferiori. Talvolta marcia verso l'invasore, o cammina fianco a fianco a un altro maschio messo nella stessa posizione. La femmina pu\u00f2 accompagnare il maschio, ma essa tiene le penne meno spiegate. In prossimit\u00e0 dei confini territoriali i maschi combattono tra loro saltandosi addosso e colpendosi col becco. Le femmine accoppiate attaccano le altre femmine del proprio territorio, specialmente quando il maschio mostra loro interesse.\nAlimentazione.\nIl re di quaglie africano si nutre di invertebrati, come lombrichi, gasteropodi, molluschi e adulti e larve di insetti, specialmente termiti, formiche, Coleotteri e cavallette. Talvolta cattura anche vertebrati, come piccole rane o pesci. Come sostanze vegetali, mangia soprattutto semi di piante erbacee, ma anche germogli verdi, foglie e altri tipi di semi. Va in cerca di cibo sia tra la vegetazione che sul terreno aperto, beccando insetti e semi dal terreno, rivoltando la lettiera di foglie, o scavando con il becco nel suolo morbido o molto asciutto. Pu\u00f2 inseguire le prede che si muovono pi\u00f9 rapidamente, allungare il collo per raccogliere il cibo dalle piante, o guadare i corsi d'acqua alla ricerca di prede acquatiche. Talvolta mangia anche riso, mais e piselli, ma non costituisce una minaccia per gli agricoltori. Foraggia da solo, in coppia o in gruppi familiari, talvolta in associazione con altri uccelli delle zone erbose, quali il croccolone, la quaglia blu e il re di quaglie. I pulcini si nutrono soprattutto di sostanze animali. Cos\u00ec come altri Rallidi, ingerisce piccoli sassolini per facilitare la digestione.\nRiproduzione.\nLa stagione della nidificazione inizia con un breve corteggiamento, durante il quale la femmina corre rannicchiata, inseguita dal maschio, che adotta un'andatura pi\u00f9 eretta, con il collo allungato in avanti. La femmina pu\u00f2 fermarsi e abbassare il capo e la coda per consentire al maschio di fecondarla; la copula dura solo pochi secondi, ma pu\u00f2 ripetersi per pi\u00f9 volte nell'arco di un'ora. Il nido \u00e8 costituito da una bassa struttura a coppa fatta di foglie di piante erbacee, talvolta con una sorta di tettoia, costruita in una depressione e nascosta sotto un grosso cespuglio d'erba o un piccolo arbusto; pu\u00f2 essere costruito su terreno asciutto o leggermente rialzato in prossimit\u00e0 dell'acqua; pi\u00f9 raramente, la struttura \u00e8 galleggiante. Il nido misura 20\u00a0cm di larghezza, e la parte interna \u00e8 profonda 2\u20135\u00a0cm e larga 11\u201312\u00a0cm. La covata consta di 3-11 uova di colore rosa; il primo uovo viene spesso deposto quando il nido \u00e8 poco pi\u00f9 di una massa di erba, e l'uovo successivo viene deposto il giorno seguente. Entrambi i genitori si occupano della cova, che dura circa 14 giorni; tutte le uova si schiudono entro 48 ore a dispetto del periodo di deposizione. I pulcini, precoci e ricoperti di piumino nero, lasciano ben presto il nido, ma vengono nutriti e protetti dai genitori. Si involano a quattro-sei settimane, e possono essere gi\u00e0 in grado di volare pur non essendo completamente sviluppati. Non sappiamo se viene deposta una seconda covata.\nPredatori e parassiti.\nTra i predatori del re di quaglie africano ricordiamo leopardi, serval, gatti, aironi testanera, astori canori scuri, aquile minori africane e aquile di Wahlberg. Una volta, in Sudafrica, dei pulcini da poco sgusciati dall'uovo vennero assaliti da un boomslang. Se sorpreso da un predatore, il re di quaglie africano pu\u00f2 saltare verticalmente in aria prima di correre via: si ritiene che questa tattica gli permetta di eludere gli attacchi di serpenti o mammiferi terrestri.\nLa specie \u00e8 parassitata da acari della famiglia degli Ixodidi e da un acaro delle piume, \"Metanalges elongatus\", della sottospecie \"curtus\". La sottospecie nominale di questo acaro \u00e8 diffusa a migliaia di chilometri di distanza, in Nuova Caledonia.\nConservazione.\nIl re di quaglie africano occupa un areale vastissimo, stimato su 15.700.000\u00a0km\u00b2. L'entit\u00e0 della popolazione \u00e8 sconosciuta, ma essa \u00e8 alquanto numerosa in gran parte dell'areale e il numero di esemplari sembra essere stabile. Per questo, sulla Lista Rossa della IUCN compare tra le \u00abspecie a rischio minimo\u00bb. Lo sfruttamento dei pascoli, l'agricoltura e la bonifica delle zone umide ha portato alla diminuzione dell'habitat del re di quaglie africano in molte aree, come in alcune regioni delle coste meridionali del KwaZulu-Natal, che sono state urbanizzate o utilizzate come terreni per la coltivazione della canna da zucchero. In altre aree, al contrario, le praterie sono aumentate, in anni recenti, a seguito della deforestazione. Le carni di questo rallide sono considerate ottime da mangiare, e per tale motivo viene cacciato in alcune regioni. Malgrado tutti questi fattori di rischio, la specie non sembra correre alcun rischio reale.\nSebbene la maggior parte dei Rallidi del Vecchio Mondo siano protetti dall'Accordo sulla conservazione degli uccelli acquatici migratori dell'Africa-Eurasia (AEWA), ci\u00f2 non vale per il re di quaglie africano, neppure in Kenya, dove \u00e8 considerato \u00abspecie prossima alla minaccia\u00bb. Come il suo cugino re di quaglie, ha abitudini troppo terrestri per essere considerata una specie tipica delle zone umide."}
{"id": "1735196", "revid": "110157", "url": "https://it.wikipedia.org/wiki?curid=1735196", "title": "Microregione di Serra de Santana", "text": "Serra de Santana \u00e8 una microregione dello Stato del Rio Grande do Norte in Brasile, appartenente alla mesoregione di Central Potiguar.\nComuni.\nComprende 7 comuni:"}
{"id": "1735197", "revid": "486946", "url": "https://it.wikipedia.org/wiki?curid=1735197", "title": "Crecopsis", "text": ""}
{"id": "1735199", "revid": "1573940", "url": "https://it.wikipedia.org/wiki?curid=1735199", "title": "Eulabeornis castaneoventris", "text": "Il rallo pettocastano (Eulabeornis castaneoventris ), unica specie del genere Eulabeornis , \u00e8 un uccello della famiglia dei Rallidi originario delle regioni settentrionali dell'Australia e delle isole Aru.\nTassonomia.\nAttualmente vengono riconosciute due sottospecie di rallo pettocastano:\nDescrizione.\nIl rallo pettocastano \u00e8 un Rallide di grandi dimensioni (59\u201366\u00a0cm di lunghezza e 626-910 g di peso), dotato di una coda piuttosto lunga. Presenta la testa e la parte posteriore del collo di colore grigio, il mento bianco e le regioni inferiori di colore marrone-rosato. Ne esistono tre distinte forme cromatiche, che si differenziano per la colorazione delle regioni superiori: una castana (presente nel Territorio del Nord), una marrone-oliva (presente nella zona tra Territorio del Nord e Queensland) e l'altra oliva (diffusa nell'Australia Occidentale). Il becco \u00e8 verde-giallastro con l'estremit\u00e0 bianco-grigiastra, e zampe e piedi sono di colore giallo chiaro o verde.\nDistribuzione e habitat.\nIl rallo pettocastano \u00e8 presente lungo le coste settentrionali dell'Australia, dalle regioni settentrionali dell'Australia Occidentale (Kimberley), attraverso il Territorio del Nord, fino alle sponde sud-orientali del golfo di Carpentaria; in passato il suo areale si spingeva fino al Queensland nord-occidentale (coste occidentali della penisola di Capo York). Si incontra inoltre sulle isole Aru, nonch\u00e9 sulle vicine Karang ed Enu.\nVive prevalentemente nelle formazioni a mangrovie.\nBiologia.\nIl rallo pettocastano \u00e8 attivo sia nelle ore diurne che in quelle notturne, e i suoi periodi di attivit\u00e0 sono influenzati dai cicli delle maree. Prevalentemente timido e sfuggente, diviene meno sospettoso quando si spinge in cerca di cibo sulle distese fangose, tanto che nei periodi di bassa marea \u00e8 facile osservarlo in determinate localit\u00e0, come il porto di Darwin. Come altri Rallidi, vola molto di rado e se minacciato preferisce andare a rifugiarsi nel fitto delle mangrovie. \u00c8 monogamo, e si incontra perlopi\u00f9 da solo o in coppie.\nSi nutre prevalentemente di granchi (che possono costituire fino al 90% della dieta) e di altri crostacei, soprattutto di granchi violinisti (gen. \"Uca\"), ma anche di granchi di palude (gen. \"Sesarma\") e di granchi fantasma (gen. \"Ocypode\"). Cattura anche piccoli molluschi, insetti (Coleotteri compresi) e centopiedi.\nNidifica tra settembre e febbraio. La femmina depone 4-5 uova in un nido costruito tra i rami delle mangrovie. I pulcini, ricoperti di piumino nero, sono precoci e abbandonano il nido poco dopo la schiusa."}
{"id": "1735200", "revid": "46291", "url": "https://it.wikipedia.org/wiki?curid=1735200", "title": "Eulabeornis", "text": ""}
{"id": "1735201", "revid": "110157", "url": "https://it.wikipedia.org/wiki?curid=1735201", "title": "Microregione di Litoral Nordeste", "text": "Litoral Nordeste \u00e8 una microregione dello Stato del Rio Grande do Norte in Brasile, appartenente alla mesoregione di Leste Potiguar.\nComuni.\nComprende 7 comuni:"}
{"id": "1735202", "revid": "110157", "url": "https://it.wikipedia.org/wiki?curid=1735202", "title": "Microregione di Litoral Sul (Rio Grande do Norte)", "text": "Litoral Sul \u00e8 una microregione dello Stato del Rio Grande do Norte in Brasile, appartenente alla mesoregione di Leste Potiguar.\nComuni.\nComprende 10 comuni:"}
{"id": "1735204", "revid": "110157", "url": "https://it.wikipedia.org/wiki?curid=1735204", "title": "Microregione di Maca\u00edba", "text": "Maca\u00edba \u00e8 una microregione dello Stato del Rio Grande do Norte in Brasile, appartenente alla mesoregione di Leste Potiguar.\nComuni.\nComprende 5 comuni:"}
{"id": "1735205", "revid": "1305772", "url": "https://it.wikipedia.org/wiki?curid=1735205", "title": "Microregione di Natal", "text": "Natal \u00e8 una microregione dello Stato del Rio Grande do Norte in Brasile, appartenente alla mesoregione di Leste Potiguar.\nComuni.\nComprende 3 comuni:"}
{"id": "1735206", "revid": "1573940", "url": "https://it.wikipedia.org/wiki?curid=1735206", "title": "Aenigmatolimnas marginalis", "text": "Il rallo striato (Aenigmatolimnas marginalis ), unica specie del genere Aenigmatolimnas , \u00e8 un uccello della famiglia dei Rallidi originario delle regioni centro-occidentali e sud-orientali dell'Africa.\nDescrizione.\nIl rallo striato \u00e8 un Rallide di medie dimensioni, lungo circa 22\u00a0cm. Il piumaggio, di colore prevalentemente marrone, presenta delle sottili striature bianche su dorso e ali; becco e ali sono di colore verdognolo; il colore cannella del sottocoda risalta in modo particolare sul bianco dell'addome. La specie presenta un certo dimorfismo sessuale: nel maschio i lati della testa e il petto sono di colore marrone-rossiccio, mentre la femmina ha testa, petto e fianchi di colore grigio. Gli esemplari immaturi hanno il dorso e le ali di colore marrone scuro uniforme, i lati della testa e il petto di colore marrone-rossiccio, e gola, addome e sottocoda bianchi.\nNon \u00e8 una specie molto vocale, e il suo richiamo si ode di rado; quello pi\u00f9 frequente \u00e8 costituito da un rapido tintinnio (della durata di circa 10 secondi), ma la specie emette talvolta anche delle note meno acute.\nDistribuzione e habitat.\nIl rallo striato \u00e8 presente in Costa d'Avorio, Ghana, Nigeria, Camerun, Gabon, Repubblica Democratica del Congo settentrionale, Uganda, Kenya meridionale, Tanzania, Zambia, Malawi, Namibia, Botswana, Zimbabwe e Sudafrica.\nQuesta specie mostra una certa predilezione per le zone di terreno rialzato con stagni di acqua poco profonda, distese fangose ed erbe alte fino a 1 m, ed evita generalmente le zone ove la vegetazione \u00e8 troppo alta e fitta, come le paludi permanenti, le zone dove l'acqua \u00e8 pi\u00f9 profonda di 20\u201330\u00a0cm e i torrenti soggetti a piene improvvise. Vive soprattutto nelle distese erbose inondate stagionalmente, soggette a siccit\u00e0 e incendi durante la stagione secca, cos\u00ec come le pianure alluvionali, le pozze temporanee, i \"dambos\" (le caratteristiche paludi di acqua poco profonda di Zambia e Zimbabwe), le risaie abbandonate e le sponde di paludi, stagni e fossi.\nBiologia.\nIl rallo striato effettua una serie di migrazioni alla ricerca di zone umide, a seconda del regime delle piogge e della siccit\u00e0. Nidifica durante la stagione delle piogge in gruppi poliandrici, mentre i maschi territoriali e le loro compagne nidificano in coppia. Va in cerca di cibo durante le ore diurne ed \u00e8 pi\u00f9 attivo nel tardo pomeriggio e in serata; trascorre la notte appollaiato tra i ciuffi d'erba o su piattaforme di vegetazione galleggiante.\nSi nutre di lombrichi, piccole chiocciole, ragni, Coleotteri, cavallette, mosche, falene, larve di insetto, piccoli pesci e girini.\nIl nido \u00e8 costituito da una bassa piattaforma di vegetazione, costruita generalmente 10\u201325\u00a0cm sopra il livello dell'acqua, tra l'erba, od occasionalmente da una struttura galleggiante. Talvolta le coppie costruiscono \u00abfalsi\u00bb nidi che abbandonano prima del loro completamento."}
{"id": "1735207", "revid": "21880", "url": "https://it.wikipedia.org/wiki?curid=1735207", "title": "Aenigmatolimnas", "text": ""}
{"id": "1735210", "revid": "1232412", "url": "https://it.wikipedia.org/wiki?curid=1735210", "title": "Cristina D'Avena e i tuoi amici in TV 21", "text": "Cristina D'Avena e i tuoi amici in TV 21 \u00e8 una raccolta della cantante Cristina D'Avena pubblicata nel 2008.\nSi tratta del ventunesimo ed ultimo volume della collana discografica nata nel 1987 con il titolo \"Cristina D'Avena con i tuoi amici in TV\". \nL'album vede la presenza, alla traccia 1, di un brano pop non legato ai programmi per bambini.\nPosizione in classifica.\nL'album ha debuttato alla posizione numero 42 della classifica settimanale dei dischi pi\u00f9 venduti in Italia.\nInterpreti e cori.\nCori: I Piccoli Artisti dell'Accademia New Day; I Piccoli Cantori di Milano"}
{"id": "1735211", "revid": "767487", "url": "https://it.wikipedia.org/wiki?curid=1735211", "title": "Microregione di Chapada do Apodi", "text": "Chapada do Apodi \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 4 comuni:"}
{"id": "1735212", "revid": "1573940", "url": "https://it.wikipedia.org/wiki?curid=1735212", "title": "Cyanolimnas cerverai", "text": "Il rallo di Zapata (Cyanolimnas cerverai ), unica specie del genere Cyanolimnas , \u00e8 un uccello della famiglia dei Rallidi originario di Cuba.\nTassonomia.\nIl rallo di Zapata \u00e8 stato descritto per la prima volta dall'erpetologo americano Thomas Barbour e da un suo compatriota, l'ornitologo James Lee Peters, nel 1927. I due lo ritennero abbastanza differente dagli altri Rallidi da porlo in un genere a parte, \"Cyanolimnas\". Il nome del genere deriva dal greco antico \"kuanos\", \u00abblu scuro\u00bb, e dal latino moderno \"limnas\", \u00abrallo\u00bb o \u00abschiribilla\u00bb; il nome specifico \"cerverai\", invece, commemora lo scopritore della specie, Ferm\u00edn Zan\u00f3n Cervera, un soldato spagnolo rimasto a Cuba dopo la guerra ispano-americana e divenuto un naturalista di professione.\nCervera aveva accompagnato Barbour durante alcune precedenti visite a Cuba, e quando quest'ultimo ud\u00ec voci riguardanti la presenza di strani uccelli nell'area di Zapata invi\u00f2 lo spagnolo a effettuare una serie di viaggi nella regione. Cervera, finalmente, riusc\u00ec a trovare il rallo nei pressi del piccolo insediamento di Santo Tom\u00e1s (in lingua spagnola la specie \u00e8 nota appunto come \"Gallinuela de Santo Tom\u00e1s\"). Nella stessa occasione Cervera scopr\u00ec anche lo scricciolo e il passero di Zapata, e in suo onore \u00e8 stato intitolato il nuovo centro ecologico del Parco Nazionale della Ci\u00e9naga de Zapata.\nLa famiglia dei Rallidi comprende 151 specie suddivise in almeno 38 generi, sebbene il numero di essi vari a seconda del punto di vista degli studiosi. Il rallo di Zapata \u00e8 l'unica specie del genere \"Cyanolimnas\", ed \u00e8 considerato una forma intermedia tra altri due generi del Nuovo Mondo, \"Neocrex\" e \"Pardirallus\". Tutte e sei le specie appartenenti a questi tre generi hanno il becco lungo, cinque di esse hanno un piumaggio dai toni scialbi, e tutte tranne una hanno una macchia rossa alla base del becco. Si ritiene che esse discendano da un progenitore comune simile alle attuali specie del genere \"Amaurornis\".\nDescrizione.\nIl rallo di Zapata \u00e8 un Rallide di medie dimensioni (circa 29\u00a0cm di lunghezza) dal piumaggio scuro. Le regioni superiori sono di colore bruno-oliva, mentre la fronte, i lati della testa e le regioni inferiori sono di colore grigio-ardesia, con alcune striature bianche sulla parte inferiore dell'addome. I fianchi sono di colore grigio-bruno e il sottocoda \u00e8 bianco. Iride, zampe e piedi sono rossi, mentre il becco \u00e8 giallo con una macchia rossa alla base. Le penne della coda non sono ben impiantate, e le ali sono molto corte e arrotondate. I sessi hanno aspetto simile, ma gli esemplari immaturi hanno una colorazione pi\u00f9 scialba e piedi e becco di colore oliva; i pulcini, come quelli di tutti i Rallidi, sono ricoperti da un piumino nerastro. Il richiamo del rallo di Zapata \u00e8 stato descritto come una sorta di \"cutucutu-cutucutu-cutucutu\" rimbombante simile al suono emesso dall'assiolo di Cuba, o come un acuto \"kuvk kuck\" simile al richiamo del serracura. Tuttavia, \u00e8 probabile che tali suoni descritti appartengano, in realt\u00e0, al rallo macchiato.\nNon esistono specie simili a Cuba; il rallo macchiato, anch'esso presente sull'isola, ha all'incirca le stesse dimensioni, ma ha il piumaggio quasi interamente ricoperto da macchie e fasce bianche. Il rallo di Zapata ha una colorazione intermedia tra quella della schiribilla colombiana e quella del rallo plumbeo, ma queste due specie vivono unicamente nel Centro e nel Sudamerica.\nDistribuzione e habitat.\nIl rallo di Zapata, endemico di Cuba, \u00e8 diffuso unicamente nel settore settentrionale della palude omonima (4500\u00a0km\u00b2), che \u00e8 anche l'unico luogo al mondo dove \u00e8 presente lo scricciolo di Zapata e la sottospecie nominale del passero di Zapata. Il rallo di Zapata predilige le aree di vegetazione inondata, ove le piante misurano 1,5\u20132 m di altezza, costituite da paludi di arbusti intricati e alberi bassi, preferibilmente nei pressi di zone dal terreno rialzato. Tra i vegetali tipici di queste paludi ricordiamo l'albero della cera, il salice \"Salix longipes\", il falasco \"Cladium jamaicensis\" e la tifa a foglia stretta.\nIn passato il rallo era molto pi\u00f9 diffuso: sue ossa fossili sono state trovate a L'Avana, a Pinar del R\u00edo e sull'isola della Giovent\u00f9. Barbour, tuttavia, non riteneva che il rallo, il passero e lo scricciolo di Zapata fossero specie relitte che in passato erano diffuse in tutta Cuba (come, ad esempio, l'hutia nano e il coccodrillo cubano), dal momento che questi uccelli presentano tutta una serie di adattamenti alla vita nelle paludi. Egli sosteneva che condizioni ambientali simili a quelle odierne fossero presenti sulla vasta zona attualmente sommersa che si allunga verso l'isola della Giovent\u00f9 e, forse, lungo le coste meridionali di Cuba, della quale oggi rimangono unicamente dei banchi di sabbia poco profondi sui quali crescono sparuti gruppetti di mangrovie. Gli uccelli fossilizzati ritrovati sull'isola della Giovent\u00f9 erano pi\u00f9 piccoli di quelli odierni, ma la scarsit\u00e0 del materiale disponibile rende impossibile stabilire con esattezza se fossero appartenuti a una specie distinta.\nBiologia.\nIl rallo di Zapata generalmente nidifica tra i falaschi della specie \"Cladium jamaicensis\", edificando il nido sopra il livello dell'acqua, su un cespo d'erba rialzato. La riproduzione ha luogo verso settembre, e forse anche in dicembre e gennaio. L'ornitologo americano James Bond trov\u00f2 un nido contenente tre uova bianche posto a 60\u00a0cm di altezza sul livello dell'acqua, tra i falaschi, ma oltre a questi pochi dati, conosciamo ben poco sulle abitudini riproduttive della specie. I Rallidi sono animali generalmente monogami, e tutti danno alla luce pulcini precoci che vengono nutriti e accuditi dai genitori.\nIl rallo di Zapata \u00e8 solito andare in cerca di cibo tra i falaschi. La sua dieta non \u00e8 conosciuta, ma la maggior parte dei Rallidi di palude sono onnivori, e si nutrono di invertebrati e sostanze vegetali. Durante la stagione delle piogge gli esemplari possono disperdersi, per poi ritornare nelle zone permanentemente inondate durante i mesi secchi.\nQuesta specie, cos\u00ec come altri Rallidi, \u00e8 difficile da avvistare, dal momento che \u00e8 solita spostarsi tra i falaschi, ove si rannicchia al minimo segnale di pericolo, ma generalmente non \u00e8 particolarmente timida. Talvolta, quando viene disturbata, corre per pochi metri, ma poi si ferma, solleva la coda e mostra le caratteristiche piume bianche del sottocoda. Malgrado abbia ali brevi, il rallo di Zapata non \u00e8 incapace di volare. Sulla base delle caratteristiche morfologiche potrebbe essere considerato tale, dal momento che possiede cintura scapolare e ali ridotte come quelle di altri Rallidi non volatori, ma Bond sostenne di averne visto uno attraversare in volo un canale largo tre metri.\nConservazione.\nLe specie insulari di rallo sono particolarmente minacciate di estinzione, dal momento che sono quasi tutte incapaci di volare o deboli volatrici, e quindi piuttosto suscettibili agli attacchi dei predatori introdotti. Dal 1600 sono gi\u00e0 scomparse venti specie, e pi\u00f9 di 30 sono a rischio di estinzione.\nSembra che fino al 1931 il rallo di Zapata fosse piuttosto numeroso nella zona di Santo Tom\u00e1s, ma da allora la specie venne nuovamente avvistata solo negli anni '70, quando ne furono trovati degli esemplari nella Laguna del Tesoro, distante 65\u00a0km. I pochi avvistamenti avvenuti in seguito lasciano ipotizzare che la popolazione sia molto esigua, ma malgrado l'uccello non fosse pi\u00f9 stato avvistato da due decenni, nel 1998 ne furono trovati degli esemplari in due nuove localit\u00e0 della palude di Zapata: dieci a Peralta e sette ad Hata de Jicarita. Sulla base di questi pochi dati \u00e8 stato stimato che nell'area di 230 ha compresa tra le due localit\u00e0 fossero presenti 70-90 ralli.\nIl rallo di Zapata \u00e8 presente in un'unica area, vasta circa 1000\u00a0km\u00b2, e la sua ridotta popolazione, stimata sulla base di recenti ricerche e sopralluoghi sul posto sui 250-1000 esemplari, \u00e8 ritenuta in diminuzione. In passato, il taglio dell'erba per la costruzione di tetti di paglia ha portato a una notevole rarefazione dei siti di nidificazione, e la distruzione dell'habitat a opera degli incendi che scoppiano durante la stagione arida continua tuttora. La predazione da parte delle piccole manguste indiane e dei ratti, entrambi introdotti dall'uomo, costituisce un altro problema, e, pi\u00f9 recentemente, un'altra specie introdotta, il pesce gatto africano, \"Clarias gariepinus\", \u00e8 stata riconosciuta come una grande predatrice di pulcini di rallo.\nFino al 2011, sulla Lista Rossa della IUCN il rallo di Zapata veniva classificato tra le specie in pericolo, mentre ora compare tra quelle in pericolo critico. Inoltre, data la scarsit\u00e0 di notizie riguardanti il richiamo di questa specie, alcuni studiosi ritengono che essa sia pi\u00f9 rara di quanto si ritenga attualmente.\nDue siti dove la specie \u00e8 ancora presente sono situati entro i confini di aree protette, il Rifugio Faunistico del Corral de Santo Tom\u00e1s e l'area turistica naturale della Laguna del Tesoro. Recentemente sono state effettuate delle ricerche in tutto l'areale della specie, e gli studiosi hanno proposto varie misure di conservazione da attuare, tra le quali il controllo degli incendi.\nMinacce future.\nSono all'opera progetti per incoraggiare pi\u00f9 turisti, prevalentemente provenienti dall'Europa, a visitare la zona di Zapata, e se in futuro gli Stati Uniti consentiranno ai loro cittadini di visitare Cuba, questo potrebbe peggiorare ancora gli effetti causati dall'ecoturismo. Tale pratica potrebbe avere un impatto negativo sulla palude, ma il Ministro del Turismo di Cuba, Manuel Marrero, e Pablo Bouza, il direttore del Parco nazionale della Ci\u00e9naga de Zapata, sostengono entrambi che l'incremento del turismo potrebbe essere sostenibile.\nA lungo termine, la sopravvivenza della palude stessa, tutelata dalla Convenzione di Ramsar, potrebbe essere minacciata. L'innalzamento del livello dei mari a causa del riscaldamento globale potrebbe contaminare l'area umida con acqua salata, danneggiando le piante e la fauna, e gli studiosi ritengono che a partire dal 2100 l'area della Ci\u00e9naga de Zapata si ridurr\u00e0 di un quinto. Il riscaldamento delle acque oceaniche in seguito ai cambiamenti climatici potrebbe inoltre causare uragani e periodi di siccit\u00e0 pi\u00f9 violenti. Bouza ritiene che le piante distrutte dagli uragani possano fornire eventuale combustibile per gli incendi, una volta essiccate."}
{"id": "1735213", "revid": "110157", "url": "https://it.wikipedia.org/wiki?curid=1735213", "title": "Microregione di M\u00e9dio Oeste", "text": "M\u00e9dio Oeste \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 6 comuni:"}
{"id": "1735214", "revid": "110157", "url": "https://it.wikipedia.org/wiki?curid=1735214", "title": "Microregione di Mossor\u00f3", "text": "Mossor\u00f3 \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 6 comuni:"}
{"id": "1735215", "revid": "46291", "url": "https://it.wikipedia.org/wiki?curid=1735215", "title": "Cyanolimnas", "text": ""}
{"id": "1735216", "revid": "110157", "url": "https://it.wikipedia.org/wiki?curid=1735216", "title": "Microregione di Pau dos Ferros", "text": "Pau dos Ferros \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 17 comuni:"}
{"id": "1735217", "revid": "110157", "url": "https://it.wikipedia.org/wiki?curid=1735217", "title": "Microregione di Serra de S\u00e3o Miguel", "text": "Serra de S\u00e3o Miguel \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 9 comuni:"}
{"id": "1735218", "revid": "1745361", "url": "https://it.wikipedia.org/wiki?curid=1735218", "title": "Microregione di Umarizal", "text": "Umarizal \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar.\nComuni.\nComprende 11 comuni:"}
{"id": "1735220", "revid": "110157", "url": "https://it.wikipedia.org/wiki?curid=1735220", "title": "Microregione di Vale do A\u00e7u", "text": "Vale do A\u00e7u \u00e8 una microregione dello Stato del Rio Grande do Norte in Brasile, appartenente alla mesoregione di Oeste Potiguar. La sua popolazione \u00e8 stata stimata nel 2006 dall'IBGE in 134.253 abitanti ed \u00e8 divisa in nove comuni. Ha una superficie totale di 4.708,834 km\u00b2.\nComuni.\nComprende 9 comuni:"}
{"id": "1735221", "revid": "1573940", "url": "https://it.wikipedia.org/wiki?curid=1735221", "title": "Megacrex inepta", "text": "Il rallo attero della Nuova Guinea (Megacrex inepta ), unica specie del genere Megacrex , \u00e8 un uccello della famiglia dei Rallidi originario dell'isola omonima.\nDescrizione.\nIl rallo attero della Nuova Guinea \u00e8 un rallide robusto incapace di volare.\nBiologia.\nPur essendo inetto al volo, \u00e8 in grado di far fronte ad attacchi di cani o altri predatori arrampicandosi sugli alberi velocemente.\nDistribuzione e habitat.\nIl rallo attero della Nuova Guinea vive unicamente nelle pianure delle regioni centro-settentrionali e centro-meridionali della Nuova Guinea.\nPredilige l'ambiente umido delle foreste di pianura e le mangrovie\nTassonomia.\nAttualmente vengono riconosciute due sottospecie di rallo attero della Nuova Guinea:"}
{"id": "1735223", "revid": "46291", "url": "https://it.wikipedia.org/wiki?curid=1735223", "title": "Megacrex", "text": ""}
{"id": "1735231", "revid": "287204", "url": "https://it.wikipedia.org/wiki?curid=1735231", "title": "Lorenzo Albacete", "text": "Biografia.\nNato a Porto Rico e residente a Yonkers (N.Y.), Albacete \u00e8 laureato in Scienze dello spazio e fisica applicata; inoltre \u00e8 specializzato in teologia (Universit\u00e0 Cattolica d'America, Washington, D.C. e S. Tommaso d\u2019Aquino, Roma).\nGi\u00e0 docente all'Istituto Giovanni Paolo II (Washington, D.C.) e al St. Joseph Seminary di New York, fu anche (1996-97) rettore dell'Universit\u00e0 Cattolica di Porto Rico a Ponce, e attualmente consigliere speciale per gli affari ispanici della Conferenza Episcopale degli Stati Uniti, oltre che presidente del Board of Advisors del Crossroads Cultural Center.\nTra le sue collaborazioni da giornalista, figurano quelle per il \"New Yorker\", consulenze come esperto di materie teologiche sul \"magazine\" online \"Godspy\" ed editoriali periodici sul settimanale italiano \"Tempi\".\nIn veste di commentatore o di opinionista \u00e8 apparso talora su CNN, PBS, il \"New Republic\", \"Slate\".\nHa pubblicato nel 2003 \"God at the Ritz: Attraction to Infinity\", saggio nel quale vengono affrontati argomenti quali scienza, sessualit\u00e0, politica e religione dal doppio punto di vista di sacerdote e di studioso di materie scientifiche."}
{"id": "1735240", "revid": "72811", "url": "https://it.wikipedia.org/wiki?curid=1735240", "title": "Card Captor Sakura - The Movie Original Soundtrack", "text": ""}
{"id": "1735241", "revid": "1305772", "url": "https://it.wikipedia.org/wiki?curid=1735241", "title": "Area con segno", "text": "Il termine area con segno si intende riferito a una misura a valori reali che si attribuisce a una figura piana delimitata da una curva chiusa orientata.\nProcediamo alla definizione per gradi considerando via via figure pi\u00f9 elaborate, in modo da mostrare come questa nozione consenta di unificare vari strumenti di calcolo cresciuti per lo stimolo di esigenze diverse. In particolare essa serve a giustificare il segno del determinante di matrici di ordine 2 e numerose formule della geometria analitica.\nArea di un istogramma.\nConsideriamo il piano combinatorio Z x Z e un quadrato elementare o quadratino avente i vertici nei punti (0,0), (1,0), (1,1) e (0,1): \u00e8 naturale assegnargli l'area 1. La stessa area unitaria si assegna ad ogni altro quadratino avente come vertici (i,j), (i+1,j), (i+1,j+1) e (i,j+1), quali che siano gli interi i e j. Questa assegnazione conviene considerarla come conseguenza di invarianza dell'area per traslazione.\nConsideriamo poi un istogramma ottenuto affiancando colonne formate da quadratini sovrapposti in modo da avere tutte le basi delle colonne sull'asse delle ascisse e la prima colonna con i lati a sinistra sull'asse delle ordinate.\nSiano \"n\" le colonne e \"k\"1, \"k\"2, ..., \"k\"n le altezze (numeri dei quadratini) delle successive colonne. All'area di questo istogramma si d\u00e0 il valore\nQuesta assegnazione conviene considerarla come conseguenza della richiesta di additivit\u00e0 dell'area.\nInoltre l'istogramma si pu\u00f2 considerare come un modello dell'operazione di sommatoria; se pensiamo i quadratini come piastrelle o tessere di un mosaico, abbiamo un modello materiale molto tangibile della sommatoria.\nGli addendi di una sommatoria come la precedente sono solo interi positivi, mentre \u00e8 utile considerare anche lo zero e addendi negativi (ad esempio per rappresentare eventi finanziari che possono presentare sia guadagni che perdite). Gli addendi negativi si possono rappresentare con quadratini collocati al di sotto dell'asse delle ascisse. A questi quadratini \"appesi\" all'asse delle ascisse andrebbe attribuita un'area negativa.\nCerchiamo una caratterizzazione geometrica di questa negativit\u00e0.\nL'area dell'istogramma precedente, ottenuto con quadratini tutti al di sopra dell'asse delle ascisse, si pu\u00f2 vedere racchiusa da un circuito chiuso che inizia nell'origine, presenta un segmento orizzontale che termina in (n,0), risale fino al punto (n,kn) e quindi segue il contorno superiore dell'istogramma all'indietro fino al punto (0,k1) ed infine ridiscende all'origine. Percorrendo questo circuito chiuso\ncon un oggetto mobile (una penna), tutti i quadratini che contribuiscono all'area si trovano a sinistra dell'oggetto. Al circuito si attribuisce un verso positivo (=antiorario) e l'area della regione circondata si assume positiva.\nSe invece si ha un istogramma con soli quadratini sotto l'asse delle ascisse, si associa a un circuito che inizia con un tratto sull'asse delle ascisse, quindi si muove in verticale, poi arretra sul confine inferiore della configurazione e infine risale all'origine. A un tale circuito si associa il verso negativo (=orario) e l'area della regione circondata si assume negativa.\nNel caso di istogramma con quadratini sopra e sotto l'asse delle ascisse si ha un circuito che inizia con il solito tratto orizzontale e quindi arretra sul perimetro dell'istogramma toccando di nuovo l'asse delle ascisse: si ha quindi un circuito intrecciato.\nSi constata facilmente che un oggetto che percorre il circuito lascia alla sua sinistra i quadratini che contribuiscono con aree positive e alla sua destra i quadratini che contribuiscono con aree negative (nell'applicazione finanziaria sarebbero i quadratini dei debiti).\nArea di una regione quadrettata.\nSi pu\u00f2 associare un'area con segno ad ogni configurazione di quadrettini definita da un cammino chiuso costituito solo da tratti orizzontali e verticali, comunque intrecciato.\nQuesta generalizzazione corrisponde a richiedere l'invarianza dell'area per le traslazioni.\nInteressa definire come cambia l'area in conseguenza di riflessioni. Come si vede per la riflessione rispetto alla Ox\nnel caso di un istogramma finanziario, conviene che cambi di segno. In effetti una riflessione trasforma un circuito non intrecciato orario in antiorario e viceversa.\nAree nel piano sui razionali.\nSi considerano poligonali chiuse e orientate con vertici razionali.\nLe pi\u00f9 semplici definiscono rettangoli e le aree si esprimono con le differenze delle coordinate dei vertici.\nPer le aree definite da triangoli con cateti orizzontali e verticali, si impone l'invarianza pe rotazione di \u03c0 e si assegna a tale triangolo area b*h/2.\nUna regione definita da poligonale che sia convessa si decompone in triangoli e la sua area si definisce per additivit\u00e0. I circuiti si decompongono di conseguenza.\nUna poligonale chiusa semplice si decompone in poligonali\nchiuse convesse. Una poligonale generica (intrecciata) si decompone in poligonali semplici.\nSi possono avere anche percorsi chiusi ripetuti e la regola non cambia.\nSe si applica una trasformazione lineare determinata dalla matrice M l'area viene trasformata da un fattore det M.\nQuesto segue dall'interpretazione del determinante come area della figura ottenuta modificando il quadratino con vertici\n(0,0), (1,0), (1,1) e (0,1)."}
{"id": "1735242", "revid": "72811", "url": "https://it.wikipedia.org/wiki?curid=1735242", "title": "Card Captor Sakura Original Soundtrack", "text": ""}
{"id": "1735243", "revid": "72811", "url": "https://it.wikipedia.org/wiki?curid=1735243", "title": "Card Captor Sakura Original Soundtrack 2", "text": ""}
{"id": "1735244", "revid": "72811", "url": "https://it.wikipedia.org/wiki?curid=1735244", "title": "Card Captor Sakura Original Soundtrack 3", "text": ""}
{"id": "1735245", "revid": "124123", "url": "https://it.wikipedia.org/wiki?curid=1735245", "title": "Gottlieb Duttweiler", "text": "Fondatore del gruppo di grande distribuzione Migros e dell'Anello degli Indipendenti partito politico svizzero di centro sinistra attivo dal 1936 al 1999, nel 1935 e nel 1939 \u00e8 stato presidente del Consiglio Nazionale (Camera bassa) del Parlamento Federale.\nGiovinezza e fondazione della Migros.\nCompiuti gli studi di apprendistato commerciale nel 1907 Duttweiler si impiega presso una piccola ditta commerciale e sposa, nel 1913, Adele Bertschi con la quale vive a Zurigo fino al 1923, anno in cui la Pfister &amp; Sigg, impresa per la quale era impiegato, fa fallimento costringendo la coppia a tentare la via dell'emigrazione in Brasile dove l'ex commesso trover\u00e0 lavoro come impiegato in una piantagione di caff\u00e8.\nNel 1925, al ritorno in Svizzera, tenter\u00e0 immediatamente la fondazione di una piccola impresa commerciale, la \"Societ\u00e0 Anonima (SPA) Migros\", tentando di proporre una nuova via del commercio al dettaglio, Duttweiler, acquister\u00e0 5 automezzi, attraverso i quali acquistare e distribuire merci direttamente dal produttore al consumatore finale, con lo scopo di ridurne il prezzo.\nL'idea si riveler\u00e0 estremamente funzionale in anni in cui la Svizzera, come il resto d'Europa affronta una serie di gravi crisi economiche; ben presto Migros diverr\u00e0 una delle maggiori catene di commercio al dettaglio del Paese.\nNel 1941 Duttweiler e la moglie trasferiscono i titoli di propriet\u00e0 di quello che ormai \u00e8 diventato un grande gruppo commerciale ai clienti di quest'ultimo, Migros viene trasformata una federazione di cooperative e munita di uno statuto che le impone di destinare parte degli utili ad attivit\u00e0 di utilit\u00e0 sociale (particolarmente nel campo della cultura), ci\u00f2 che permetter\u00e0, gi\u00e0 nel 1944 di fondare una prima rete di scuole destinate alla diffusione della cultura popolare.\nAttivit\u00e0 politica.\nNel 1935 Duttweiler fonda l'Alleanza degli Indipendenti che si presenta alle elezioni federali di quell'anno guadagnando 7 seggi alla camera bassa.\nIn origine l'AdI vuole essere solo un'associazione, non un partito politico, e centra la propria attivit\u00e0 su un obiettivo principale: portare le forze politiche che rappresentano la parte pi\u00f9 progressista della borghesia e quelle che rappresentano il proletariato urbano e agricolo a fare fronte comune per realizzare comuni obiettivi di eguaglianza e giustizia sociale.\nFallito per\u00f2 rapidamente l'obiettivo di aggregare altre forze politiche l'AdI, nel 1936, si costituisce in partito politico di ispirazione liberal socialista.\nIl movimento politico, pur sviluppandosi anche in chiave autonoma, rester\u00e0 per\u00f2 sempre molto legato alla figura del proprio fondatore (che ne rimarr\u00e0 presidente fino alla morte), tanto da subire dopo la sua scomparsa un inarrestabile declino che, nel 1999, lo porter\u00e0 al definitivo scioglimento.\nGottlieb Duttweiler Institut.\nUltima eredit\u00e0 di Duttweiler sar\u00e0 il Gottlieb Duttweiler Institut (GDI), una fondazione no-profit che ha lo scopo di promuovere ricerche nel campo dell'economia e dello sviluppo sociale caratterizzate dall'esplorazione di visioni \"non convenzionali\" e atipiche, sempre con lo scopo di promuovere un'organizzazione dell'economia maggiormente equa e ispirata a valori di responsabilit\u00e0 sociale.\nIl GDI \u00e8 attivo da oltre quarant'anni come centro studi e casa editrice."}
{"id": "1735247", "revid": "72811", "url": "https://it.wikipedia.org/wiki?curid=1735247", "title": "Card Captor Sakura Original Soundtrack 4", "text": ""}
{"id": "1735255", "revid": "122223027", "url": "https://it.wikipedia.org/wiki?curid=1735255", "title": "Bottrighe", "text": "Bottrighe \u00e8 un piccolo centro, frazione del comune di Adria, situato in provincia di Rovigo sull'argine sinistro del tratto finale del fiume Po.\nComune italiano sin dall'annessione del Veneto al Regno (1866), sub\u00ec nel 1921 una modificazione territoriale e perse cos\u00ec le frazioni di Bellombra e Panarella, che costituirono il nuovo comune di Bellombra. Nel 1928 fu soppresso e divenne frazione del comune di Adria.\nSecondo i censimenti, gli abitanti del vecchio comune erano 4\u00a0334 (1871), 4\u00a0917 (1891), 5\u00a0701 (1901, 7\u00a0287 (1911) e 8\u00a0895 (1921, 5\u00a0376 senza Bellombra e Panarella).\nInfrastrutture e trasporti.\nFino alla sua soppressione e successivo smantellamento fu sede della stazione di Bottrighe sulla Ferrovia Adria-Ariano Polesine. Il fabbricato viaggiatori, ora scomparso, era attiguo al locale zuccherificio."}
{"id": "1735260", "revid": "287204", "url": "https://it.wikipedia.org/wiki?curid=1735260", "title": "Contratto quadro", "text": "Il contratto quadro \u00e8 un contratto che fissa alcune condizioni generali, a cui seguono uno o pi\u00f9 contratti esecutivi (denominati atti esecutivi, oppure buoni d'ordine, ordinativi specifici, ecc.) che, nel rispetto delle clausole generali fissate, definiscono clausole specifiche per le singole applicazioni del contratto quadro.\nIn letteratura \u00e8 noto anche con termini in lingua diversa dall'italiano: si tratta del tedesco \"Rahmenvertrag\", del francese \"contrat cadre\" e dell'inglese \"framework agreement\".\nDiritto tedesco.\nIl \"Rahmenvertrag\" \u00e8 un accordo tra persone giuridiche o fisiche che regola una collaborazione; ad esempio committente assegnatario in un appalto o un rapporto plurimo di compravendita. Normalmente il contratto quadro (in diritto tedesco si tratta di un contratto) stabilisce le questioni di principio, lasciando spazio per regolare i singoli casi ai contratti esecutivi.\nDiritto italiano.\nDiritto del lavoro.\nNel diritto del lavoro, le rappresentanze sindacali definiscono con le rappresentanze datoriali i contratti quadro relativi a specifiche categorie professionali, che poi sono oggetto di specifici accordi di settore, comparto o aziendali.\nDiritto amministrativo.\nIn materia di appalti pubblici il contratto quadro rappresenta una tipologia di contratto che dagli anni novanta si \u00e8 diffusa nel diritto comunitario ed in Italia per semplificare il processo degli approvvigionamenti pubblici. Il primo livello di aggiudicazione riguarda le condizioni generali del contratto, mentre il secondo livello, successivo, a cui ricorrono anche pi\u00f9 soggetti, spesso diversi dall'aggiudicatore del contratto quadro, riguarda l'applicazione alla specifica fornitura delle condizioni generali fissate dal contratto quadro.\nAd esempio, un ente pubblico nazionale aggiudica un contratto quadro che fissa le caratteristiche tecniche generali e i prezzi dei servizi di pulizia e di manutenzione degli immobili, mentre le singole articolazioni territoriali dell'ente stipulano contratti di secondo livello per le proprie sedi, in seguito ai necessari sopralluoghi ed alle analisi tecniche degli impianti da manutenere, effettuate dall'aggiudicatario del contratto quadro. In questo modo l'ente pubblico nazionale pu\u00f2 gestire in maniera integrata le proprie sedi sul territorio nazionale, beneficiando dell'unicit\u00e0 dell'interlocutore contrattuale e della standardizzazione dei livelli di prezzo/qualit\u00e0 dei servizi gestionali.\nDiritto civile.\nNel diritto italiano l\"atto quadro\" \u00e8 assente dalla legislazione positiva. La figura fu tuttavia usata dai giuristi che regolarono la cessione in blocco dei beni della Federconsorzi che dette luogo ad una controversia giudiziaria che fu oggetto anche dell'attivit\u00e0 di una Commissione parlamentare di inchiesta.\nFu definito \"atto quadro\" un accordo che determinava il prezzo complessivo della cessio bonorum, ma gli effetti traslativi furono affidati a singoli contratti attuativi."}
{"id": "1735262", "revid": "124799903", "url": "https://it.wikipedia.org/wiki?curid=1735262", "title": "Agostino Rocca", "text": "Biografia.\nTrasferitosi in giovane et\u00e0 a Roma, intraprese gli studi militari, spostandosi nel 1913 a Torino per frequentarvi l'Accademia militare. Nei primi anni Venti ader\u00ec al fascismo e, nello stesso periodo, rientr\u00f2 a Milano per laurearsi in Ingegneria al Politecnico. Dopo diverse esperienze manageriali in alcune delle maggiori aziende italiane, nel 1933 entr\u00f2 a far parte del direttivo della neonata IRI. Con la qualifica di ispettore per lo sviluppo siderurgico, Rocca razionalizzer\u00e0 le produzioni dell'Ansaldo e della SIAC.\nSempre nel 1933 assunse la carica di amministratore delegato alla Dalmine, azienda in cui era entrato a far parte fin dal 1923 in qualit\u00e0 di tirocinante. Nel 1943 non ader\u00ec alla Repubblica di Sal\u00f2, venendo di conseguenza arrestato nel 1944 e perdendo ogni carica amministrativa. Nel dopoguerra Rocca lasci\u00f2 l'Italia alla volta dell'Argentina. Durante il primo anno di permanenza nel paese latinoamericano pose le basi delle prime attivit\u00e0 di Techint, l'impresa che aveva fondato a Milano nel dicembre dell'anno precedente.\nLa societ\u00e0 \u2013 che nel 1947 assume il nome di Techint \u2013 si propone di sviluppare attivit\u00e0 commerciali, prima, e industriali, poi, fondate sia sull'esportazione di prodotti, installazioni e macchinari italiani, sia sullo studio, la progettazione, la costruzione e la gestione di impianti industriali nei settori pi\u00f9 vari. Rocca individua nell'Argentina il mercato pi\u00f9 promettente e decide di stabilirsi a Buenos Aires, dove ben presto gli incoraggianti contatti d'affari stabiliti con imprenditori locali, in particolare con la folta comunit\u00e0 di origine italiana, si convertono in redditizie attivit\u00e0 di intermediazione commerciale. La Techint si inserisce cos\u00ec con relativa facilit\u00e0 in un mercato fino a quel momento dominato da investitori americani, inglesi, tedeschi e francesi. La prima commessa importante \u00e8 la costruzione per lo Stato argentino del gasdotto per il trasporto del gas naturale dai deserti della Patagonia alle regioni industrializzate che circondano Buenos Aires. Sono necessarie 80.000 tonnellate di tubi di acciaio per un percorso di 2.000 chilometri. Grazie alla fitta rete di contatti con Stati Uniti e Italia \u2013 in particolare con la \u201csua\u201d Dalmine \u2013 Rocca riesce non solo ad assicurarsi la vendita dei tubi, ma anche il loro montaggio. In condizioni ambientali, finanziarie e politiche difficilissime, il gasdotto, iniziato nel 1947, \u00e8 inaugurato il 23 dicembre 1949.\nTra il 1946 e il 1947 coordina il progetto di installazione a Veracruz, in Messico, di una fabbrica di tubi per l'industria petrolifera nazionale e nel 1952 costituisce la Tamsa (S. A. Tubos de acero de M\u00e9xico) di cui Techint \u00e8 azionista e assume la gestione tecnica. In un breve arco di anni la Techint di Rocca, da semplice associazione di ingegneri, si trasforma in un'impresa in grado di operare in due continenti. Gli uffici milanesi diventano la centrale tecnica, progettuale e operativa di un'organizzazione che ha in Buenos Aires il suo quartier generale, e che si caratterizza sempre pi\u00f9 a livello internazionale come una societ\u00e0 di promozione, finanziamento, progettazione e realizzazione di grandi impianti industriali, con particolare rilievo nel settore siderurgico. \nNegli anni Cinquanta e nei primi anni Sessanta vengono realizzati i laminatoi della Dalmine-Safta e l'acciaieria della Siderca vicino a Buenos Aires; sempre in Argentina, Rocca avvia la costituzione di altre iniziative industriali, con impianti per la produzione di carpenteria metallica, strutture per l'elettrificazione, materiali da costruzione, e un impianto per la produzione di materie plastiche in Brasile. \nDopo la costituzione della Techint argentina nel 1947, erano nate le affiliate in vari Paesi dell'America Latina, del Nord e del Centro America. Per favorire l'ulteriore espansione multinazionale dell'impresa, Rocca sceglie di adottare un disegno organizzativo di gruppo: nel 1952 viene cos\u00ec costituita una holding, la Techint engineering company (Tenco), per coordinare una ventina di societ\u00e0 localizzate in America Latina, Europa e Stati Uniti. L'espansione internazionale prosegue con investimenti crescenti e nel 1970 il numero dei dipendenti arriva a toccare le 19.000 unit\u00e0. Nel 1975 Rocca si dimette dal Consiglio di amministrazione della societ\u00e0 e dalla carica di presidente onorario. Muore a Buenos Aires all'inizio del 1978.\nArchivio.\nLa documentazione prodotta da Agostino Rocca nel corso della propria attivit\u00e0 come amministratore delegato della Dalmine \u00e8 conservata a Bergamo presso l'Archivio storico della Fondazione Dalmine, nel fondo \"Dalmine S.p.A\"."}
{"id": "1735265", "revid": "1345932", "url": "https://it.wikipedia.org/wiki?curid=1735265", "title": "Frank Morley", "text": "\u00c8 noto soprattutto per le sue ricerche nel campo dell'algebra e della geometria. Si deve a questo matematico la scoperta e la dimostrazione di un celebre teorema di geometria piana elementare riguardante la trisezione degli angoli di un triangolo, detto teorema di Morley.\nBiografia.\nMorley nacque nella citt\u00e0 di Woodbridge nel Suffolk, Inghilterra. I suoi genitori, Elizabeth Muskett e Joseph Roberts Morley, erano quaccheri e possedevano un negozio di articoli cinesi.\nDopo aver frequentato la \"Woodbridge School\", Morley consegu\u00ec la sua laurea in scienze all'Universit\u00e0 di Cambridge e si trasfer\u00ec in Pennsylvania nel 1887. Insegn\u00f2 quindi all'Haverford College fino al 1900, quando divent\u00f2 presidente del dipartimento di matematica della Johns Hopkins University.\nLe sue pubblicazioni comprendono il \"Trattato elementare sulla teoria delle funzioni\" (1893) e la \"Introduzione alla teoria delle funzioni analitiche\" (1898), entrambi scritti assieme a James Harkness. Morley fu presidente della American Mathematical Society dal 1919 al 1920 e fu il direttore dell\"'American Journal of Mathematics\" dal 1900 al 1921.\nEgli fu anche un grande giocatore di scacchi: una volta sconfisse un collega matematico, nonch\u00e9 allora campione del mondo di scacchi, Emanuel Lasker.\nMor\u00ec a Baltimora, nel Maryland.\nI suoi figli Christopher Morley e Felix Morley, vincitore del premio Pulitzer, sono scrittori, mentre un terzo, Frank Vigor Morley, \u00e8 un matematico. "}
{"id": "1735268", "revid": "172067", "url": "https://it.wikipedia.org/wiki?curid=1735268", "title": "Repubblica semi-presidenziale", "text": ""}
{"id": "1735271", "revid": "210936", "url": "https://it.wikipedia.org/wiki?curid=1735271", "title": "Top-model", "text": ""}
{"id": "1735273", "revid": "767487", "url": "https://it.wikipedia.org/wiki?curid=1735273", "title": "Mijikenda", "text": "I mijikenda \u00e8 un'etnia africana composta da nove trib\u00f9 che vivono sulla costa dal sud della Somalia al nord della Tanzania. La grande maggioranza vive quindi in Kenya. Il nome significa \"le nove citt\u00e0\" e deriva dallo swahili. Mji (Midzi in giriama) significa citt\u00e0 (\"miji\" \u00e8 il plurale), \"kenda\" (chenda in giriama) \u00e8 l'antico nome di origine bantu del numero nove (oggi lo swahili usa \"tisa\", dall'arabo).\nLa parola miji sembra riferirsi non tanto a citt\u00e0 specifiche, ma piuttosto a dei luoghi santi, i \"kaya\". Questi erano boschetti abitati dagli antenati, e quindi citt\u00e0 in senso lato. Ogni gruppo degli mijikenda ha la sua kaya.\nStoria.\nOriginariamente le nove trib\u00f9 dell'etnia Mijikenda, con altri gruppi di etnia Bant\u00f9, erano stanziate nella terra di Shungwaya, sulle colline Galla Hills, nel Kenya sud orientale, al confine con l'odierna Somalia. Con ogni probabilit\u00e0 vi erano giunti dal cuore dell'Africa, dove si hanno notizie del primo regno Bant\u00f9 fin dal Decimo Secolo. Si trattava di famiglie con governi a regime matriarcale e con consigli di anziani (Vaya) che erano deputati a parlare con le anime dei morti per prendere le decisioni pi\u00f9 importanti riguardanti la comunit\u00e0. Intorno al 1300, a causa dell'invasione degli Oroma di ceppo nilotico, i Mijikenda migrarono lungo l'entroterra della costa keniota. Un'altra branca di Bant\u00f9 invece scelse il nord del Paese. I Kikuyu, ad esempio, si instaurarono alle pendici del Monte Kenya. Una nota leggenda Mijikenda vuole che le famiglie principali giungessero nell'attuale Kaloleni, dove trovarono colline fertili simili a quelle di Shungwaya, alla confluenza di quattro fiumi. Qui il grosso vaso che trasportavano, con i cimeli sacri e gli oggetti pi\u00f9 preziosi della comunit\u00e0 (vaso chiamato \"mgiriama\") secondo la leggenda si ruppe in nove cocci. Ad ognuna delle famiglie fu consegnato un pezzo, su cui era contenuta l'indicazione di dove sistemarsi e creare la propria Kaya, ovvero il luogo sacro nel bosco dove pregare e compiere riti. I Digo raggiunsero la costa sud, oltre Mombasa, i Duruma proseguirono fino all'attuale piana di Mazeras, mentre le altre trib\u00f9 si sistemarono in villaggi non distanti da Kaloleni. Il villaggio di Kayafungo divenne la Kaya dei Giriama, la trib\u00f9 pi\u00f9 popolosa, ed il luogo sacro per eccellenza. Il dialetto giriama \u00e8 la lingua comune dei Mijikenda e, a parte i Digo che nei secoli l'hanno mescolato con il swahili e i Duruma che utilizzano parole del dialetto Akamba, il giriama \u00e8 compreso e parlato da tutte le nove trib\u00f9. La leggenda narra anche di una profetessa, venerata dai Mijikenda, di nome Mepoho, vissuta intorno al 1500. Durante un rito sacro compiuto sotto un grande albero Mbambakofi a Kaloleni, Mepoho avrebbe vaticinato l'arrivo di un popolo con la pelle chiara e i capelli \"come fibre di sisal\", che avrebbe soggiogato definitivamente il suo popolo. Dopo questa predizione, la profetessa secondo le credenze popolari Mijikenda venne inghiottita dalla terra. Il popolo Mijikenda da l\u00ec a poco avrebbe sperimentato sulla sua pelle la tratta degli schiavi, che gi\u00e0 dal 1200 li utilizzavano per i lavori di fatica, e poi dai primi europei giunti sulle coste del Kenya. Alla fine del Diciannovesimo secolo, con l'inizio della colonizzazione britannica, i Mijikenda e particolarmente i Digo delle zone di Mombasa e i giriama in quella di Malindi, sono costretti alla mezzadria con tasse sempre pi\u00f9 alte. A Malindi, particolarmente, il Prefetto dell'Impero Britannico Arthur Champion, si segnalava per diversi abusi di potere. Una donna del popolo giriama, Mekatilili Wa Menza, nel 1914 organizz\u00f2 una sorta di resistenza e i primi scioperi. Dopo un'imboscata tesa a due soldati britannici, la donna fu catturata e deportata in un campo di lavoro a Kisii, oltre mille chilometri da Malindi. La donna dopo alcuni mesi riusc\u00ec a fuggire e tornare a piedi nell'entroterra di Malindi, dove riorganizz\u00f2 la resistenza. Dopo altre battaglie, l'Impero Britannico, indebolito dalla Prima Guerra Mondiale, decise di scendere a patti con i giriama. Fu la vittoria di Mekatilili, che si ritir\u00f2 nel villaggio di Bungale, 70 chilometri nell'entroterra di Malindi, dove \u00e8 sepolta in un sacrario. Ogni anno, la seconda domenica di agosto, il popolo Mijikenda, celebra la sua eroina popolare con una grande festa a cui partecipano i leader spirituali delle nove trib\u00f9. Una statua d'ebano di Mekatilili Wa Menza \u00e8 stata posta nel 2011 nel centro di Malindi, Uhuru Garden, in un'apposita nicchia. Dal 2004, la Malindi District Cultural Association (MADCA) fondata dall'avvocato Joseph Karisa Mwarandu si occupa del recupero e della salvaguardia delle tradizioni culturali, popolari e musicali dei Mijikenda. La sede dell'associazione \u00e8 a Malindi.\nKaya.\nIl sistema delle \"kaya\" (bosco sacro) \u00e8 vivo ancora oggi. Famosa \u00e8 la kaya dei digo, uno dei nove gruppi. Solo gli anziani della Vaya Society possono entrare nella kaya e presentare le preghiere della comunit\u00e0. Gli anziani danno anche dei responsi sulle questioni sociali. Nessun politico oserebbe presentarsi alle elezioni senza il permesso della kaya.\nNegli ultimi anni, alcuni musei nordamericani hanno restituito le statue degli antenati rubate in alcuni di questi boschi sacri, rendendo possibile ancora una volta il proprio culto degli antenati.\nI gruppi.\nNelle lingue mijikenda, il prefisso wa- sta a significare il plurale di persona, per cui wagiriama vuol dire i (le persone) giriama."}
{"id": "1735277", "revid": "2093951", "url": "https://it.wikipedia.org/wiki?curid=1735277", "title": "Gianfranco Folena", "text": "Biografia.\nNato a Savigliano in Piemonte nel 1920, da famiglia toscana, Gianfranco Folena spos\u00f2 la francese Elisabeth Marcilhacy, pittrice e poetessa, da cui nacquero i loro quattro figli: Lucia, docente universitaria di Letteratura inglese presso l'Universit\u00e0 di Torino; Andrea, matematico deceduto in Francia in giovane et\u00e0; Eleonora, professoressa di matematica nelle scuole medie di Padova; e l'ultimogenito Pietro Folena, per anni deputato della Repubblica e imprenditore culturale. Rimasto vedovo, Gianfranco Folena si spos\u00f2 nel 1989 con Daniela Goldin, docente ordinario di Filologia medievale umanistica e Storia del melodramma presso l'Universit\u00e0 degli Studi di Padova.\nFrequent\u00f2 la Scuola Normale Superiore di Pisa con maestri come Michele Barbi e Giorgio Pasquali, ma - dopo la lunga pausa della guerra e della prigionia in India - si laure\u00f2, nel 1946, a Firenze, dove, proprio su consiglio di Pasquali, prese le lezioni di Bruno Migliorini, fresco di nomina alla prima cattedra di Storia della lingua italiana, all'Universit\u00e0 di Firenze. \nTenne la cattedra di Filologia romanza e poi di Storia della lingua italiana all'Universit\u00e0 di Padova fino alla conclusione della sua attivit\u00e0 didattica (1990).\nMembro di Accademie italiane e straniere \u2014 Accademia dei Lincei, Accademia della Crusca, Bayerische Akademie der Wissenschaften (Accademia bavarese delle scienze) \u2014 diresse fin dall'inizio l'Istituto per le lettere, la musica e il teatro della Fondazione Giorgio Cini di Venezia. Fond\u00f2 il Circolo filologico-linguistico di Padova, che ha organizzato una lunga serie, molto nota e rinomata in tutto il mondo, di seminari e di convegni di linguistica e di filologia a Bressanone.\nFu direttore delle collane \"Scrittori d'Italia\", dell'editore Laterza, e \"Quaderni del Circolo filologico-linguistico padovano\", nonch\u00e9 delle riviste \"Quaderni di retorica e poetica\" e \"Filologia veneta\". Fu altres\u00ec condirettore del \"Giornale storico della letteratura italiana\" e delle riviste \"Lingua nostra\" e \"Medioevo romanzo\".\nVincitore nel 1972 del Premio Feltrinelli, vinse poi, nel 1983, il Premio Viareggio per la saggistica, con \"L'Italiano in Europa\". Autore di una vastissima produzione che spazia tra svariati ambiti, pubblic\u00f2 diversi saggi e volumi. Della sua attivit\u00e0 di filologo resta, tra le altre edizioni critiche, quella dei \"Motti e facezie del Piovano Arlotto\" (Milano-Napoli, Ricciardi, 1953). Nel 1967 fu il primo presidente della Societ\u00e0 di Linguistica Italiana.\nNel 2014, il Comune di Padova gli dedic\u00f2 la piazzetta antistante palazzo Maldura, sede dell'Istituto di Filologia Neolatina (oggi Dipartimento di Studi Linguistici e Letterari), che per tanti anni fu il luogo del suo magistero .\nNel 2020, il MiBACT ha istituito un Comitato nazionale per le celebrazioni del centenario della nascita di Gianfranco Folena che proseguir\u00e0 le sue attivit\u00e0 nel 2021 e nel 2022. Il Comitato \u00e8 presieduto da Claudio Marazzini, presidente dell'Accademia della Crusca."}
{"id": "1735278", "revid": "287204", "url": "https://it.wikipedia.org/wiki?curid=1735278", "title": "Fraulein doktor", "text": ""}
{"id": "1735279", "revid": "262250", "url": "https://it.wikipedia.org/wiki?curid=1735279", "title": "Cabannese", "text": ""}
{"id": "1735287", "revid": "110783185", "url": "https://it.wikipedia.org/wiki?curid=1735287", "title": "Riserva naturale Naviglio di Melotta", "text": "La riserva naturale Naviglio di Melotta \u00e8 un'area naturale protetta situata in Provincia di Cremona istituita con Legge Regionale n\u00b0 86 del 30 novembre 1983. La Provincia di Cremona ha istituito nel 2003 il Parco del Pianalto di Romanengo e dei Navigli cremonesi ampliando la fascia di protezione ambientale ad una vasta circostante la Riserva\nTerritorio.\nLa Riserva si trova tra i comuni di Casaletto di Sopra, Romanengo, Soncino e Ticengo. Lo scopo \u00e8 quello di preservare un ambiente unico quale \u00e8 il Pianalto di Romanengo: si tratta di un'area pleistocenica che si eleva dalla pianura alluvionale per circa 10-15 metri con una superficie movimentata, lievi ondulazioni ed avvallamenti. All'interno il Pianalto \u00e8 solcato dal Naviglio della Melotta, un corso d'acqua di origine artificiale, ma dalle caratteristiche naturaliformi e con habitat tipicamente fluviale.\nFlora.\nLa presenza delle scarpate lungo il Naviglio e ai margini del Pianalto ha permesso di conservare le pi\u00f9 vaste aree boscate della Provincia. Si nota la presenza delle seguenti specie: l'ontano, il salice bianco, il pioppo, il platano (raro), il sambuco, il nocciolo, il sanguinello, la frangola (rara), il pioppo ibrido (introduzione artificiale).\nLe aree pi\u00f9 interne e meglio conservate vedono la presenza della farnia, dell'olmo, del ciliegio, dell'acero campestre, del carpino bianco, alcuni gruppi di pioppo tremulo, di ginestra spinosa, di ginestrella.\nPer le specie erbacee e del sottobosco si notano: il campanellino primaverile, l'anemone dei boschi, la primula, il sigillo di Salomone, la pulmonaria.\nFauna.\nFino agli anni settanta del XX secolo erano ancora presenti la lontra e lo scoiattolo. Oggi tra la fauna vanno segnalati: il tasso, la volpe, la faina, la donnola e la puzzola. I micromammiferi sono rappresentati dall'arvicola, dal topolino delle risaie, dal moscardino, e dal ghiro. Tra gli anfibi troviamo: la rana agile e la rara rana di Lataste. Per l'avifauna si segnalano: il picchio rosso maggiore, il picchio verde, il colombaccio, la cinciarella, il codibugnolo, il lu\u00ec piccolo, l'usignolo, la ghiandaia, l'averla piccola, la tortora selvatica, la poiana e il lodolaio."}
{"id": "1735289", "revid": "262250", "url": "https://it.wikipedia.org/wiki?curid=1735289", "title": "Brignun-a", "text": ""}
{"id": "1735291", "revid": "262250", "url": "https://it.wikipedia.org/wiki?curid=1735291", "title": "Brignoea", "text": ""}
{"id": "1735292", "revid": "262250", "url": "https://it.wikipedia.org/wiki?curid=1735292", "title": "Patata prugnona", "text": ""}
{"id": "1735293", "revid": "262250", "url": "https://it.wikipedia.org/wiki?curid=1735293", "title": "Prugnona", "text": ""}
{"id": "1735294", "revid": "262250", "url": "https://it.wikipedia.org/wiki?curid=1735294", "title": "Quarantina Viola", "text": ""}
{"id": "1735295", "revid": "262250", "url": "https://it.wikipedia.org/wiki?curid=1735295", "title": "Neigra", "text": ""}
{"id": "1735296", "revid": "262250", "url": "https://it.wikipedia.org/wiki?curid=1735296", "title": "Cannellina", "text": ""}
{"id": "1735298", "revid": "15621798", "url": "https://it.wikipedia.org/wiki?curid=1735298", "title": "Zenwalk Linux", "text": ""}
{"id": "1735301", "revid": "125037807", "url": "https://it.wikipedia.org/wiki?curid=1735301", "title": "Fabrizio Babini", "text": "Divent\u00f2 arbitro di calcio nel 1976. Del suo stesso corso arbitrale fu Fiorenzo Treossi, ex arbitro internazionale ed ex dirigente del . Nel 1984 partecip\u00f2 al corso per assistenti arbitrali e dopo quattro stagioni passate nelle gare della C.A.N. D e cinque in quelle della C.A.N. C, \u00e8 approdato alla C.A.N. A-B nella stagione 1994-1995, debuttando nell'aprile 1995 nella gara -Brescia.\nAlla stagione 2004-2005 conta 172 presenze in Serie A, fra cui numerose \"classiche\" del campionato italiano come due Derby di Milano, due Derby di Roma, un -, un Derby della Lanterna, due - e quattro -; 67 presenze in Serie B e 31 in Coppa Italia fra cui la finale d'andata del 2002 fra Juventus e , diretta da Pierluigi Collina. Nel 1998 \u00e8 stato nominato assistente arbitrale internazionale e fino al 2004 sar\u00e0 impegnato 48 volte in gare all'estero, tra le quali la finale della Coppa Intertoto fra Newcastle e Troyes, al St James' Park.\n\u00c8 stato dismesso, per raggiunti limiti d'et\u00e0, dalla C.A.N. A-B al termine della stagione 2004-2005.\nDal 2007 fa parte della sezione AIA di Rimini, e ricopre la funzione di osservatore arbitrale presso la CON - PROF.\nOggi Babini lavora come impiegato presso la Prefettura di Rimini.\nCalciopoli.\nNel 2006 viene coinvolto nella vicenda denominata \"Calciopoli\" a seguito di alcune telefonate intercettate con l'amico Leonardo Meani, ex-arbitro e dirigente del Milan. Dopo il processo sportivo ed il relativo appello viene squalificato per tre mesi ma non viene rinviato a giudizio e non riceve mai \"avvisi di garanzia\", partecipa al Processo \"Calciopoli\", tenutosi nelle sale del Tribunale di Napoli, in qualit\u00e0 di \"teste d'accusa\", invitato dalla Procura della Repubblica di Napoli.\nBenemerenze.\nNominato Arbitro Benemerito nel settembre 2006 per i trascorsi di assistente internazionale, durante la sua carriera ha ricevuto diversi riconoscimenti (Premio Siboni come miglior guardalinee passato dalla serie C alla Can AB nel 1994; Premio Sportilia come miglior guardalinee italiano nel 1999) e nel 2015 \u00e8 stato insignito della Stella di bronzo al merito sportivo, onorificenza conferita dal C.O.N.I. per il continuo e fattivo impegno nella formazione e nell'insegnamento dell'arbitraggio non limitatamente riferito ai compiti istituzionali all'interno dell'Associazione Italiana Arbitri ma anche per l'apporto dato alle Associazioni Amatoriali, l'Associazione Italiana Cultura e Sport su tutte."}
{"id": "1735304", "revid": "1226", "url": "https://it.wikipedia.org/wiki?curid=1735304", "title": "Ponte degli Alpini", "text": ""}
{"id": "1735308", "revid": "287204", "url": "https://it.wikipedia.org/wiki?curid=1735308", "title": "Habib Bellaid", "text": ""}
{"id": "1735309", "revid": "287204", "url": "https://it.wikipedia.org/wiki?curid=1735309", "title": "Stephane Pichot", "text": ""}
{"id": "1735310", "revid": "287204", "url": "https://it.wikipedia.org/wiki?curid=1735310", "title": "Mevlut Erdinc", "text": ""}
{"id": "1735311", "revid": "287204", "url": "https://it.wikipedia.org/wiki?curid=1735311", "title": "Kandia Traore", "text": ""}
{"id": "1735313", "revid": "287204", "url": "https://it.wikipedia.org/wiki?curid=1735313", "title": "Badara Sene", "text": ""}
{"id": "1735315", "revid": "125661219", "url": "https://it.wikipedia.org/wiki?curid=1735315", "title": "Johan Baazius il Giovane", "text": "Studi\u00f2 presso l'Universit\u00e0 di Uppsala e l'Universit\u00e0 di K\u00f6nigsberg (oggi Kaliningrad) e presso altri atenei, soprattutto in Germania. In seguito divenne precettore del nipote di Per Brahe il Giovane. Nel 1653 fu nominato cappellano di corte dalla regina Cristina. Fu inoltre vescovo di V\u00e4xj\u00f6 dal 1667, di Skara dal 1673 e, infine, Arcivescovo di Uppsala, primate della Chiesa di Svezia dal 1677. Mor\u00ec improvvisamente nel sonno, di ritorno da una visita presso Stoccolma.\nGenealogia episcopale.\nLa genealogia episcopale \u00e8:"}
{"id": "1735316", "revid": "78273", "url": "https://it.wikipedia.org/wiki?curid=1735316", "title": "Johan Baazius d.y.", "text": ""}
{"id": "1735317", "revid": "78273", "url": "https://it.wikipedia.org/wiki?curid=1735317", "title": "Johannes Baazius d.y.", "text": ""}
{"id": "1735319", "revid": "78273", "url": "https://it.wikipedia.org/wiki?curid=1735319", "title": "Johannes Baazius il giovane", "text": ""}
{"id": "1735321", "revid": "106376", "url": "https://it.wikipedia.org/wiki?curid=1735321", "title": "Parco del Pianalto di Romanengo e dei Navigli cremonesi", "text": "Il parco del Pianalto di Romanengo e dei Navigli cremonesi \u00e8 un parco locale di interesse sovracomunale (PLIS) istituito dalla Provincia di Cremona con deliberazioni di Giunta provinciale n\u00b0 116 del 4 marzo 2003, n\u00b0 277 del 25 maggio 2003 e n\u00b0 332 del 17 giugno 2005.\nCaratteristiche.\nIl parco estende l'area protetta dalla riserva naturale Naviglio di Melotta (istituita dalla Regione Lombardia nel 1983) all'intero Pianalto di Romanengo, un lembo di origine pleistocenica che si eleva di 10-15 metri dalla pianura alluvionale.\nNotevole, nell'area, \u00e8 la rete idrica composta dai Navigli, corsi d'acqua derivati dall'Oglio, Adda o di origine resorgiva. Lo scopo del parco \u00e8 quello della conservazione dell'idrografia, delle zone boscose, delle fasce alberate, delle siepi e dei filari interpoderali, nonch\u00e9 la rinaturalizzazione di bacini idrici un tempo adibiti a cava ed ora occupati da vegetazione acquatica e ripariale.\nL'area del Pianalto \u00e8 diventata uno dei nuclei del progetto di educazione ambientale della Provincia di Cremona denominato \"Il territorio come ecomuseo\"."}
{"id": "1735324", "revid": "1305772", "url": "https://it.wikipedia.org/wiki?curid=1735324", "title": "Screamer", "text": "Screamer \u00e8 un videogioco di guida sviluppato da Graffiti (poi divenuta Milestone) e pubblicato da Virgin Interactive nel 1995. \nAd esso seguirono \"Screamer 2\" nel 1996, \"Screamer Rally\" e \"Screamer 4x4\" nel 1997.\nModalit\u00e0 di gioco.\nIl gioco ricalca serie celebri come \"Ridge Racer\" della Namco o \"The Need for Speed\" della Electronic Arts: si guidano potenti auto sportive (che assomigliano a modelli reali) in circuiti di fantasia.\nAutovetture.\nNel gioco \u00e8 possibile pilotare 6 vetture di fantasia, ispirate a determinate controparti reali:\nInoltre vi \u00e8 un'auto segreta chiamata \"Bullet\" (sbloccabile tramite trucchi o completando determinati obiettivi), caratterizzata dall'avere il motore di un Jet installato nel retrotreno e prestazioni al limite."}
{"id": "1735326", "revid": "44939", "url": "https://it.wikipedia.org/wiki?curid=1735326", "title": "Bilayer fosfolipidico", "text": ""}
{"id": "1735327", "revid": "110157", "url": "https://it.wikipedia.org/wiki?curid=1735327", "title": "J\u0113kabpils", "text": "J\u0113kabpils () \u00e8 una citt\u00e0 della Lettonia di 27.078 abitanti, che si trova a met\u00e0 strada tra Riga e Daugavpils. Fondata nel 1237, \u00e8 nota per l'Arco geodetico di Struve e per aver dato i natali a Caterina I di Russia. In passato si chiam\u00f2 Jacobstadt e Ringen. Il fiume Daugava attraversa la citt\u00e0 e l'antica valle, gli affluenti e le isole del fiume sono considerate pittoresche. La citt\u00e0 fu sede di una base aerea durante il governo sovietico.\nStoria.\nUn castello di pietra a forma di croce - Cruczeborch (tedesco: \"Kreutzburg\") - fu costruito nel 1237 dall'Ordine Livoniano. Scavi archeologici sul terrapieno del castello indicano che questo luogo era un centro commerciale di traffico intenso per i Letgalli, una delle trib\u00f9 lettoni. Quando il castello venne costruito, il villaggio di Krustpils gli si form\u00f2 attorno. Il villaggio fu spesso distrutto durante le guerre locali, come le battaglie tra polacchi e svedesi, ma venne sempre ricostruito in seguito.\nDurante il XVII secolo, i perseguitati Vecchi credenti dalla Russia si stanziarono lungo il fiume Daugava. Nel 1670 questo stanziamento, che cresceva gradualmente attorno alla taverna di Salas, divenne noto come J\u0113kabpils (Jakobstadt in tedesco) in onore del duca di Curlandia, Giacomo Kettler, che concesse lo statuto per renderlo citt\u00e0.\nUna leggenda locale circa l'origine della citt\u00e0 afferma che il duca un giorno stava cacciando, ma si perse. Al fiume Daugava scorse simultaneamente una lince al di sotto di un abete e una citt\u00e0. Questa immagine della lince sotto un abete \u00e8 lo stemma della citt\u00e0.\nJ\u0113kabpils e Krustpils si unirono nel 1962.\nGeografia fisica.\nLa popolazione della citt\u00e0 di J\u0113kabpils \u00e8 di 29,100 abitanti. Le due parti storiche di J\u0113kabpils - Krustpils e la parte pi\u00f9 vecchia di J\u0113kabpils - sono collegate da un ponte che unisce le due sponde del fiume Daugava.\nLuoghi d'interesse turistico.\nJ\u0113kabpils.\nNella parte pi\u00f9 vecchia della citt\u00e0, i palazzi pi\u00f9 vecchi sono stati preservati.\nIl quartiere di J\u0113kabpils.\nUno dei punti del posto originale dell'Arco geodetico di Struve \u00e8 situato al parco di Struve. A Tadenava, non distante dalla stessa J\u0113kabpils, c'\u00e8 un museo alla memoria del grande poeta lettone Rainis. Ci sono anche i siti dei castelli di Justine e Dugnaja. Il punto pi\u00f9 alto di Selija \u2013 Ormankalns - \u00e8 nell'area di Klauce. Tra Nereta e Akniste c'\u00e8 il museo \"Riekstini\" in memoria del famoso scrittore lettone J. Jaunsudrabins."}
{"id": "1735328", "revid": "4711", "url": "https://it.wikipedia.org/wiki?curid=1735328", "title": "AFC President's Cup", "text": ""}
{"id": "1735330", "revid": "1305772", "url": "https://it.wikipedia.org/wiki?curid=1735330", "title": "Screamer 2", "text": "Screamer 2, seguito di \"Screamer\", \u00e8 un simulatore di guida, sviluppato da Milestone e pubblicato da Virgin Interactive per PC nel 1996.\nPubblicato per MS-DOS e distribuito su CD-ROM, con l'avvento delle schede video acceleratrici, 3dfx su tutte, Milestone pubblic\u00f2 un aggiornamento che ne aggiungeva il supporto, migliorando cos\u00ec le prestazioni e la qualit\u00e0 della grafica. "}
{"id": "1735332", "revid": "287204", "url": "https://it.wikipedia.org/wiki?curid=1735332", "title": "Jekabpils", "text": ""}
{"id": "1735334", "revid": "59645", "url": "https://it.wikipedia.org/wiki?curid=1735334", "title": "Nagyszentmikl\u00f3s", "text": ""}
{"id": "1735336", "revid": "339392", "url": "https://it.wikipedia.org/wiki?curid=1735336", "title": "Basilica del Santissimo Redentore", "text": ""}
{"id": "1735343", "revid": "28592", "url": "https://it.wikipedia.org/wiki?curid=1735343", "title": "Jacobstadt", "text": ""}
{"id": "1735344", "revid": "44939", "url": "https://it.wikipedia.org/wiki?curid=1735344", "title": "Mosaico fluido", "text": ""}
{"id": "1735345", "revid": "262250", "url": "https://it.wikipedia.org/wiki?curid=1735345", "title": "Quarantina Prugnona", "text": ""}
{"id": "1735349", "revid": "28592", "url": "https://it.wikipedia.org/wiki?curid=1735349", "title": "Ringen", "text": ""}
{"id": "1735352", "revid": "15622375", "url": "https://it.wikipedia.org/wiki?curid=1735352", "title": "Beata Anna Rosa", "text": ""}
{"id": "1735354", "revid": "830939", "url": "https://it.wikipedia.org/wiki?curid=1735354", "title": "Bernolfo di Asti", "text": "Agiografia.\nIl catalogo dell'Ughelli, registra tra i vescovi della diocesi di Asti un san Bernolfo, come martire ucciso dai saraceni.\nQuesto vescovo infatti \u00e8 oggetto di culto a Mondov\u00ec, che appartenne alla diocesi astigiana fino al XV secolo.\nLa tradizione racconta che sia stato ucciso nel corso di una delle scorrerie saracene avvenute nel Piemonte sud occidentale nel corso del IX-X secolo.\nAlcuni studiosi collocano la vicenda nel 901, quando l'imperatore Ludovico III di Provenza, deposto il Conte di Bredulo, affid\u00f2 i territori al vescovo di Asti Eilolfo; questi venne ucciso durante una scorreria saracena, attorno al 904, a Priola. \nIn un primo tempo, venne eretta una cappella presso la localit\u00e0 di Priola (o Pogliola), nei pressi della casina Saracina, a pochi chilometri da Mondov\u00ec.\nLa tradizione vuole che nei secoli il nome del vescovo astigiano si sia trasformato in quello di Bernolfo, dato che nell'elenco dei vescovi di Asti, non compare in realt\u00e0 nessun vescovo con tale nome e nemmeno esistono documenti in proposito.\nCulto.\nA seguito del martirio, le spoglie di Eilulfo/Bernolfo furono sepolte sulle rive dell'Ellero e successivamente trasferite nella cattedrale di Mondov\u00ec.\nNei documenti anteriori al XV secolo per\u00f2, san Bernolfo non viene mai associata ad una figura erpiscopale, anzi, monsignor Lorenzo Fieschi, vescovo di Mondov\u00ec nel XVI secolo, nel momento della consacrazione della cattedrale (1514), scrive di aver collocato le reliquie di san Donato e san Bernolfo sotto l'altare maggiore. Ma mentre per san Donato gli d\u00e0 il titolo di vescovo e martire, la stessa cosa non accade per Bernolfo che lo appella solamente con il titolo di martire.\nA Mondov\u00ec, nella parrocchia di Piandellavalle, esiste nella Chiesa di San Bernolfo una cappella dedicata al santo che la leggenda vuole sia sorta alla sua morte come tomba."}
{"id": "1735355", "revid": "15622384", "url": "https://it.wikipedia.org/wiki?curid=1735355", "title": "Rosa Gattorno", "text": ""}
{"id": "1735356", "revid": "15622393", "url": "https://it.wikipedia.org/wiki?curid=1735356", "title": "Rosa Maria Benedetta Gattorno", "text": ""}
{"id": "1735357", "revid": "1543377", "url": "https://it.wikipedia.org/wiki?curid=1735357", "title": "World Series of Poker 1998", "text": "Le World Series of Poker 1998 furono la ventinovesima edizione della manifestazione. Si tennero dal 21 aprile al 14 maggio presso il casin\u00f2 Binion's Horseshoe di Las Vegas.\nIl vincitore del Main Event fu Scotty Nguyen.\nMain Event.\nI partecipanti al Main Event furono 350. Ciascuno di essi pag\u00f2 un buy-in di 10.000 dollari."}
{"id": "1735358", "revid": "15622401", "url": "https://it.wikipedia.org/wiki?curid=1735358", "title": "Rosa Maria Benedetta", "text": ""}
{"id": "1735362", "revid": "28592", "url": "https://it.wikipedia.org/wiki?curid=1735362", "title": "Burkinab\u00e8", "text": ""}
{"id": "1735371", "revid": "131145", "url": "https://it.wikipedia.org/wiki?curid=1735371", "title": "Parco di Ariadello e della Valle dei Navigli", "text": "Il Parco di Ariadello e della Valle dei Navigli \u00e8 un PLIS (Parco Locale di Interesse Sovracomunale) istituito dalla Provincia di Cremona con Deliberazione di Giunta Provinciale n* 278 del 27 maggio 2003.\nSi tratta di un'area pianeggiante che si sviluppa lunga una fitta rete idrica di rogge, canali e navigli. L'istituzione del parco si propone di conservare alcune fasce boscate che comprendono l'ontano, il salice, il platano, il pioppo, l'olmo, la robinia, il sanguinello, oltre alla microfauna.\nAriadello.\nIl parco prende nome dal Santuario della Beata Vergine di Ariadello, un edificio di culto costruito nel 1663 per testimoniare la restituzione miracolosa dell'udito e della parola alla figlia sordomuta del marchese Barb\u00f2, mentre stava offrendo un mazzolino di fiori alla immagine della Madonna dipinta sul muro diroccato di un'antica costruzione."}
{"id": "1735372", "revid": "3358", "url": "https://it.wikipedia.org/wiki?curid=1735372", "title": "Cognitivismo post-razionalista", "text": "Il cognitivismo post-razionalista \u00e8 un orientamento teorico in ambito psicologico e psicoterapeutico, fondato da Vittorio Guidano (1944-1999), che rifiuta l'epistemologia di matrice nordamericana e quella psicoanalitica europea, ponendosi invece in linea con la tradizione psicologica costruttivista e con quella pragmatista di origine anglosassone. \nI principali scienziati che hanno influenzato a livello psicologico e psicoterapeutico il modello cognitivo post-razionalista sono Charles H. Cooley, George Mead, Jerome Bruner, John Bowlby, George Kelly e Sylvan Tomkins. Mentre, a livello epistemologico, i principali autori sono individuabili in Michael Polanyi, Imre Lakatos, Karl Popper e Walter Weimer. \nMa il ricercatore che maggiormente ha influenzato il pensiero di Guidano - a partire dalla pubblicazione di \"The Self in Process. Toward a Post-Rationalist Cognitive Therapy\" (1991), fino agli ultimi sviluppi teorici prima della morte - \u00e8 stato Jerome Bruner, uno dei pionieri dello studio del pensiero narrativo negli Stati Uniti.\nIl superamento del paradigma empirista.\nIl cognitivismo post-razionalista si differenzia nettamente dal cognitivismo razionalista e dal neocomportamentismo, per il superamento del paradigma empirista: la realt\u00e0 psicologica, in questa matrice epistemologica, non viene pi\u00f9 ritenuta oggettiva ed oggettivamente definibile, bens\u00ec \u00e8 considerata come il prodotto dell'interazione tra osservatore e ambiente. L'individuo che osserva non reagisce semplicemente agli stimoli dell'ambiente, ma \u00e8 in grado di rappresentarsi l'ambiente stesso. \nIl paradigma empirista prevedeva una realt\u00e0 unica e universale, uguale per tutti ed esistente indipendentemente dall'osservatore; l'individuo \u00e8 passivo e risponde ad un ordine esterno in cui il senso delle cose \u00e8 oggettivo, e la mente umana si comporta come mero \"recettore\", pi\u00f9 o meno preciso, di quest'ordine esterno. A tale paradigma, il cognitivismo post-razionalista contrappone invece una nozione di complessit\u00e0 in cui gli individui si autodeterminano e si autorganizzano secondo regole uniche e particolari, che evolvono e mutano rimanendo per\u00f2 sempre all'interno dei principi che gli sono propri. \nDalla prima alla seconda cibernetica.\nLa nozione di complessit\u00e0 segna anche il passaggio dalla prima alla seconda cibernetica: secondo la prima cibernetica esiste una realt\u00e0 esterna oggettiva e indipendente dall'osservatore.\nNegli approcci sistemici del cognitivismo post-razionalista, il sistema, cio\u00e8 l'insieme degli elementi che si trovano in interazione nella realt\u00e0 osservabile, \u00e8 globale, dinamico e costituito dai due subsistemi Individuo / Ambiente. \nCiascuno dei due subsistemi evolve secondo la propria logica ed attua le proprie trasformazioni; ma \u00e8 l'altro subsistema che determina le condizioni che definiscono la trasformazione che ciascun subsistema attua .\nNella seconda cibernetica oggetto e soggetto, conoscente e conosciuto fanno parte dello stesso sistema. L'individuo e l'ambiente non sono pi\u00f9 considerati sedi di propriet\u00e0 la cui individuazione e descrizione \u00e8 affidata alla competenza dell'osservatore esterno, ma sedi di meccanismi governati da regole loro proprie, che determinano il repertorio delle reciproche interazioni . La realt\u00e0, non pi\u00f9 indipendente dall'osservatore che la costruisce attivamente, diviene la realt\u00e0 personale di ogni individuo, ed ogni visione personale della realt\u00e0 deriva da una specifica relazione tra conoscente e conosciuto, che riflette specifici vincoli autoreferenziali. L'individuo diviene cos\u00ec un sistema conoscitivo dotato di una sua coerenza interna in grado di filtrare la realt\u00e0, e strutturato attraverso un insieme di costrutti e credenze che gli permettono di organizzare il proprio comportamento in risposta all'ambiente, sempre secondo i propri vincoli autoreferenziali. \nAspetti fondamentali del cognitivismo post-razionalista.\nNella teoria di Guidano sono fondamentali due concetti:\nIl S\u00e9, per Guidano, ha una storia evolutiva ed ontologica, e il senso di S\u00e9 emerge come risposta alle pressioni selettive che si hanno all'interno di un ambiente intersoggettivo. \n\"\"Non solo direi che il S\u00e9 implica sempre un senso dell'altro e, in generale, degli altri, ma di tutto quello che non coincide con il S\u00e9, del mondo\".\" . Ed ancora, aggiunge: \"\"Il significato si produce soltanto grazie all'interazione conversazionale che l'individuo ha con gli altri. Il significato si produce nella trama narrativa delle conversazioni di cui \u00e8 composta la vita umana (...). Il significato \u00e8 il modo con il quale il S\u00e9 organizza la propria esperienza, costituisce un modo di darsi coerenza e consistenza nel contesto al quale appartiene\".\" . \nL'emergere del S\u00e9 e quindi la costruzione dell'identit\u00e0 personale, \u00e8 strettamente connessa all'evolversi della conoscenza e allo strutturarsi dei processi conoscitivi. Il punto centrale per comprendere le dinamiche che coinvolgono l'emergere del S\u00e9, va ricercato nella nozione di autorganizzazione; secondo il principio di autorganizzazione, gli individui organizzano s\u00e9 stessi, attribuiscono senso alla realt\u00e0 ed agiscono, con lo scopo di preservare la propria identit\u00e0 e integrit\u00e0.\nL'evolversi nel tempo di un sistema conoscitivo individuale va considerato perci\u00f2 come un processo autorganizzantesi che, per mezzo del graduale sviluppo delle capacit\u00e0 cognitive di ordine superiore, struttura progressivamente un senso pieno e irriducibile di identit\u00e0 personale, strettamente connesso ad un senso altrettanto irriducibile di unicit\u00e0 e continuit\u00e0 storica. La continuit\u00e0 e la coerenza con cui ogni individuo percepisce il proprio S\u00e9, \u00e8 frutto del processo di auto-organizzazione in termini di coerenza interna; processo che fa s\u00ec che tutte le possibili pressioni per un cambiamento, derivanti dalla continua assimilazione d'esperienza in relazione all'ambiente circostante, siano subordinate al mantenimento dell'ordine esperienziale (e quindi dell'organizzazione di significato personale). \nLa continua assimilazione dell'esperienza nel tempo aumenta progressivamente la complessit\u00e0 interna del S\u00e9, portando l'individuo a livelli pi\u00f9 integrati di conoscenza di s\u00e9 e del mondo.\nOrganizzazione cognitiva del significato personale.\nNodo cruciale nel pensiero di Vittorio Guidano, \"l'organizzazione cognitiva del significato personale\" \u00e8 un concetto imprescindibile per comprendere il cognitivismo post-razionalista:\nIl cognitivismo post-razionalista ne distingue quattro modelli principali:"}
{"id": "1735375", "revid": "28592", "url": "https://it.wikipedia.org/wiki?curid=1735375", "title": "Katino", "text": ""}
{"id": "1735377", "revid": "75435", "url": "https://it.wikipedia.org/wiki?curid=1735377", "title": "Lapis venetus", "text": ""}
{"id": "1735378", "revid": "1048993", "url": "https://it.wikipedia.org/wiki?curid=1735378", "title": "The Colbert Report", "text": "The Colbert Report era un programma televisivo statunitense presentato dal comico Stephen Colbert, precedentemente inviato per The Daily Show.\n\"The Colbert Report\" \u00e8 uno spin-off di \"The Daily Show\" che, come \"The Daily Show\", critica la politica e i media. Il programma \u00e8 concentrato su Stephen Colbert, un giornalista immaginario interpretato da Colbert. Il personaggio, descritto dallo stesso Colbert come \u201cdalle buone intenzioni, mal informato, ricco idiota\u201d, \u00e8 una caricatura dell'esperto di politica televisivo.\nThe Colbert Report \u00e8 stato candidato a quattro Premi Emmy nel 2006 e nel 2007, due Television Critics Association Awards, e due Satellite Awards. Ha ricevuto uno speciale riconoscimento ai GLAAD Media Awards 2007.\nProduzione.\nNel 2005, data la vittoria di \"The Daily Show\" ai Premi Emmy, Comedy Central decise di espandere il franchise. Stephen Colbert era stato corrispondente e co-scrittore di \"The Daily Show\" per 6 stagioni. Si presume che a Jon Stewart e a Ben Karlin (produttore esecutivo di\"The Daily Show\") sia venuta l'idea di \"The Colbert Report\" dopo aver visto un servizio sulla causa per molestie sessuali contro Bill O'Reilly. La compagnia di produzione di Jon Stewart, Busboy Productions, produsse\"The Report\". Colbert, Stewart e Karlin presentarono l'idea dello show (descrivendolo secondo quanto si dice: \"la nostra versione di \"The O'Reilly Factor\" con Stephen Colbert\") all'amministratore di Comedy Central, Doug Herzog, che accett\u00f2 di iniziare trasmettere lo show per otto settimane senza nemmeno mandare in onda una puntata pilota.\n\"The Colbert Report\" apparve per la prima in tre spot pubblicitari trasmessi numerose volte in \"The Daily Show\", anche se i temi base di \"The Report\" possono essere gi\u00e0 visti nei servizi di Colbert come corrispondente di \"The Daily Show\". Il programma debutt\u00f2 il 17 ottobre 2005, inizialmente con un accordo per la trasmissione per otto settimane. Il 2 novembre 2005, visti gli alti risultati di audience per le prime due settimane, Comedy Centrale e Colbert annunciarono di aver firmato per un altro anno, fino alla fine del 2006.\nImpatto culturale.\nThe Colbert Report ha ricevuto una notevole copertura dei media seguendo il suo debutto il 17 ottobre 2005.\nDal momento della sua messa in onda ha avuto un considerevole impatto sulla cultura americana: ha infatti coniato nuove parole come \u201ctruthiness\u201d , descritta come \u201cla qualit\u00e0 per la quale ognuno intende di sapere qualcosa emozionalmente o istintivamente, senza riguardo per prove o esami intellettuali\u201d. Questa parola \u00e8 stata selezionata dal New York Times, come una delle parole che ha catturato lo spirito del tempo (\"Zeitgeist\") dell'anno 2005, e nel 2006 l'American Dialect Society l'ha scelta come la Parola dell'Anno 2005.\nAltre parole coniate da Stephen Colbert sono \u201cFreem\u201d e \u201cWikiality\u201d, che definisce il concetto che \u201cinsieme possiamo creare una realt\u00e0 su cui tutti siamo d'accordo\u201d.\nNel 2006, il Ministro dei Trasporti ungherese lanci\u00f2 un voto online per suggerimenti di un nome per un futuro ponte automobilistico sopra il Danubio, sopra Budapest. Il ministro ufficialmente avrebbe scelto fra tre dei pi\u00f9 votati, guidato da suggerimenti di esperti locali. Stephen Colbert promosse una campagna per farlo intitolare a suo nome e vinse nel primo round di votazione con 17.231.725 di voti e il 53% dei voti totali e nel secondo e ultimo round vinse ancora con 93.163 e il 25% dei voti totali. Nonostante questo, l'ambasciatore ungherese Simonyi dichiar\u00f2 che nonostante Colbert avesse vinto, avrebbe dovuto parlare fluentemente l'ungherese e dovrebbe essere stato morto per potere avere un ponte in Ungheria con il suo nome. Il ponte fu successivamente chiamato Megyeri h\u00ecd, \u201cPonte Megyeri\u201d.\nIl 16 ottobre 2007 annunci\u00f2 nel suo programma che si sarebbe candidato presidente nella corsa del 2008. Non scelse nessun vice presidente, anche se stava considerando di scegliere, Vladimir Putin, Mike Huckabee o se stesso come compagno di candidatura. Inoltre si era candidato solo per il South Carolina, il suo paese natale. Un'altra stranezza della sua campagna \u00e8 il fatto che stava pensando di candidarsi sia per il partito repubblicano, che per quello democratico. Il 1\u00ba novembre 2007 l'assemblea esecutiva del Partito Democratico del South Carolina vot\u00f2 13-3 per eliminarlo dalla campagna.\nStephen Colbert \u00e8 stato nella lista delle 100 persone pi\u00f9 influenti del 2008 e del 2012 della rivista Time, arrivando 2\u00ba nel sondaggio del pubblico."}
{"id": "1735395", "revid": "599013", "url": "https://it.wikipedia.org/wiki?curid=1735395", "title": "Giovanni Giacone", "text": "Carriera.\nClub.\nNato a Torino, crebbe nelle formazioni giovanili del capoluogo piemontese. Esord\u00ec, non ancora diciottenne, nella prima squadra dell'Unione Sportiva Torinese, da cui poi pass\u00f2 al Football Club Pastore, squadra di primo rango in quegli anni.\nDurante un incontro con il venne notato dai dirigenti juventini, che lo fecero diventare un giocatore bianconero. In bianconero si impose subito nonostante la giovane et\u00e0 ed esord\u00ec nella stagione 1919-1920, il primo campionato dopo la Prima guerra mondiale, vinto dall'Internazionale dopo una lunga lotta proprio con la Juventus. Gioc\u00f2 solo un'altra stagione con la maglia juventina dopodich\u00e9 torn\u00f2 all'Unione Sportiva Torinese, in cambio di Barucco.\nNazionale.\nDisput\u00f2 con la maglia azzurra 4 gare, due delle quali ai Giochi olimpici di Anversa nel 1920. Fu il primo giocatore della a giocare nella Nazionale italiana."}
{"id": "1735406", "revid": "729019", "url": "https://it.wikipedia.org/wiki?curid=1735406", "title": "Peugeot XK", "text": "Il Peugeot XK \u00e8 un motore a scoppio prodotto dal 1965 al 1980 dalla Casa automobilistica francese Peugeot.\nCaratteristiche.\nSi tratta di un nuovo motore da 1.1 litri pensato per la nuova vettura di classe medio-bassa che la Casa di Sochaux era intenzionata a lanciare a met\u00e0 degli anni sessanta. Tale motore \u00e8 stato pensato per sfruttare le agevolazioni fiscali permesse all'epoca dal governo francese per le vetture fino ad 1.1 litri.&lt;br&gt;\nIntrodotto quindi nel 1965 per essere montato sulla Peugeot 204, il motore \"XK\" aveva le seguenti caratteristiche generali:\nDi questo motore sono esistite tre versioni: eccone di seguito le caratteristiche.\nXK ed XK4.\nLa prima versione in ordine cronologico era siglata semplicemente XK ed aveva le seguenti caratteristiche:\nTale motore \u00e8 stato montato unicamente su:\nDal luglio del 1969, questo motore ricevette alcune modifiche di dettaglio, consistenti in un nuovo termostato ed una nuova bobina di accensione, ma anche alcuni leggeri interventi volti a migliorarne il rendimento. Il nuovo motore, della potenza massima di 55 CV a 5750 giri/min e con 82.4 Nm di coppia massima a 3500 giri/min, venne siglato XK4 e fu montato su:\nXK5.\n\u00c8 stato proprio a partire dal settembre 1975, infatti, che la Casa francese ha iniziato a proporre un nuovo motore 1.1, sempre imparentato con il precedente, ma con parecchie novit\u00e0, riassumibili come segue:\nCome si pu\u00f2 notare, assieme alla rialesatura dei cilindri, \u00e8 stato adottato un nuovo albero motore con raggio di manovella ridotto, che ha fatto passare la corsa da 64 a 56 mm. Ci\u00f2 ha permesso di rimanere entro limiti di cilindrata tali da poter beneficiare delle agevolazioni fiscali in vigore, ma per contro ha portato ad una diminuzione della coppia motrice. Per tale motivo si \u00e8 scelto di aumentare il rapporto di compressione per restare comunque a buoni livelli prestazionali. Se da un lato la coppia motrice \u00e8 comunque peggiorata rispetto a quella dell'unit\u00e0 \"XK4\", dall'altro la potenza massima \u00e8 aumentata di 6 CV, anche se disponibile a regime pi\u00f9 alto.\nIl motore \"XK5\" \u00e8 stato montato su:"}
{"id": "1735411", "revid": "110783192", "url": "https://it.wikipedia.org/wiki?curid=1735411", "title": "Riserva naturale Palata Menasciutto", "text": "La riserva naturale Palata Menasciutto \u00e8 un'area naturale protetta sita in Provincia di Cremona.\nTerritorio.\nLa Riserva si trova a cavallo del fiume Serio, tra i comuni di Pianengo e Ricengo e mira a preservare l'ambiente tipicamente ripariale creatosi attorno a due rami morti del fiume. Il termine di \"palata\" deriva dall'usanza di sbarrare il fiume con pali di legno al fine di derivare un corso d'acqua per usi irrigui. Oggi lo sbarramento \u00e8 in cemento e da esso \u00e8 derivata la Roggia Menasciutto, da cui il nome alla riserva.Dalla sua istituzione ad oggi sono stati avviati numerosi piani di recupero, come i rimboschimenti ed il recupero di un lago di cava, oggi noto come \"Lago dei Riflessi\".\nFlora.\nLa vegetazione spontanea \u00e8 piuttosto ricca e comprende: il salice, la canna, la tifa, alcune macchie di carice, di mestolaccia, di giunco e di sparganio.\nTra gli alberi d'alto dusto vanno ricordati: il salice eleagno, l'ontano bianco, coltivazioni di pioppo industriale inselvatichite. Vi sono anche specie assai rare quali la madreselva pelosa, la ginestrella e l'orchidea militare.\nFauna.\nAd una vegetazione ricca corrisponde una fauna piuttosto varia, specie per quanto riguarda l'avifauna. Tra le specie nidificanti vanno ricordate: la gallinella d'acqua, il picchio verde e il martin pescatore. La Riserva \u00e8 luogo di sosta per specie migranti, quali le anatre e gli aironi.\nPunti di interesse.\nLungo la stretta strada campestre che da Ricengo conduce alla Riserva sorge la Cappella dei Morti del Serio: si tratta di una piccola costruzione ricostruita nel 1855 su una cappella pi\u00f9 antica, per commemorare le spoglie dei caduti della battaglia del 18 ottobre 1705 tra l'esercito del Principe Eugenio di Savoia e le forze del maresciallo di Vend\u00f4me."}
{"id": "1735412", "revid": "983767", "url": "https://it.wikipedia.org/wiki?curid=1735412", "title": "Guerre tra Sueoni e Geati", "text": "Le guerre tra Sueoni e Geati sono conflitti semi-leggendari del VI secolo tra Sueoni e Geati, descritti nel poema epico anglosassone \"Beowulf\". Poco \u00e8 rimasto di queste guerre nelle saghe norrene, e le guerre tra Sueoni e Geati dell'XI-XIII secolo, che coinvolsero principalmente i clan geati di Stenkil e Sverker, vengono considerate guerre civili svedesi (perci\u00f2 qui non compaiono).\nLa prima guerra nel \"Beowulf\".\nL'epica anglosassone riporta che i Sueoni non mantennero la pace quando il re dei Geati Hre\u00f0el mor\u00ec, poich\u00e9 i figli del re di Svezia Ongen\u00feeow (cio\u00e8 Ohthere e Onela) erano cresciuti ed erano desiderosi di combattere.\nI Geati sotto il loro nuovo re H\u00e6\u00fecyn rapirono la regina svedese, ma il vecchio re Ongen\u00feeow la salv\u00f2 in un luogo fortificato chiamato Hrefnesholt, sebbene persero l'oro di lei. Ongen\u00feeow uccise H\u00e6\u00fecyn e accerchi\u00f2 i Geati a Hrefnesholt; essi furono tuttavia salvati da Hygelac, il fratello di H\u00e6\u00fecyn, che arriv\u00f2 il giorno dopo con i rinforzi. Avendo perso la battaglia ma salvato la regina, Ongen\u00feeow e i suoi guerrieri tornarono a casa.\nTuttavia la guerra non era terminata. Hygelac, nuovo re dei Geati, attacc\u00f2 i Sueoni:\nI guerrieri geati Eofor e Wulf Wonreding combatterono insieme contro il vecchio re Ongen\u00feeow. Wulf colp\u00ec il capo di Ongen\u00feeow con la spada facendo insanguinare i capelli dell'anziano re, ma egli colp\u00ec e fer\u00ec a sua volta Wulf. Poi, Eofor ricambi\u00f2 trapassando scudo ed elmo del re svedese, dando la morte ad Ongen\u00feeow; Eofor prese elmo, spada e armatura del re svedese e le port\u00f2 a Hygelac. Quando tornarono a casa, Eofor e Wulf furono largamente ricompensati, e ad Eofor venne data in moglie la figlia di Hygelac; per questa battaglia Hygelac \u00e8 ricordato come l'uccisore di Ongen\u00feeow.\nLa seconda guerra nel \"Beowulf\".\nIn Svezia, sia Ongen\u00feeow sia Ohthere erano apparentemente morti quando Onela era re, e i due figli di Ohthere, Eanmund ed Eadgils, cercarono rifugio presso Heardred, il successore di Hygelac come re dei Geati; questo fece s\u00ec che Onela attaccasse i Geati. Durante la battaglia, Eanmund fu ucciso dal campione di Onela, Weohstan, ed Heardred fu anch'egli ucciso. Onela torn\u00f2 in patria e Beowulf divenne re dei Geati.\nEadgils tuttavia sopravvisse e pi\u00f9 tardi Beowulf lo aiut\u00f2 a vendicare Eanmund uccidendo Onela, un evento che compare anche nelle fonti scandinave come \"Battaglia sul Ghiaccio del Lago V\u00e4nern\" (anche se non \u00e8 ricordato o menzionato alcun coinvolgimento geato).\nLa predizione di una terza guerra nel \"Beowulf\".\nMentre Wiglaf sedeva presso il defunto re Beowulf, parl\u00f2 di una nuova guerra contro i Sueoni che sarebbe certamente arrivata:\nConseguenze.\nSecondo una leggenda scandinava scritta nel XIII secolo nella \"Saga degli Ynglingar\", un re geato del VII secolo chiamato Algaut fu invitato dal genero, il re svedese Ingjald, ad Uppsala. Durante la notte, egli mor\u00ec bruciato insieme ad un certo numero di re invitati. Ingjald poi estese il suo dominio a comprendere il cuore del territorio geato in V\u00e4sterg\u00f6tland, mentre i Geati Orientali in \u00d6sterg\u00f6tland mantennero l'indipendenza. I Geati e gli altri scandinavi furono poi unificati da Ivar Vidfamne.\nLa \"S\u00f6gubrot af nokkrum fornkonungum\" afferma che dopo la morte di Ivar il regno rimase diviso tra Harald Hildetand e Sigur\u00f0r Hringr. Harald regn\u00f2 su Danimarca e \u00d6sterg\u00f6tland, mentre Sigur\u00f0r Hringr regn\u00f2 su Svealand e V\u00e4sterg\u00f6tland. Questa e altre fonti descrivono come i due re si incontrarono nella leggendaria ed imponente Battaglia del Br\u00e1vellir (circa 750), da cui Sigur\u00f0r Hringr usc\u00ec vittorioso divenendo cos\u00ec re di Sueoni, Geati e Daner. Da questa battaglia in poi, tutta G\u00f6taland \u00e8 stata considerata parte del regno svedese.\nNel XII secolo, l'indipendenza delle trib\u00f9 geate era solo un ricordo quando il danese Saxo Grammaticus scrisse nella sua cronaca \"Gesta Danorum\" (libro 13) che i Geati non avevano voce in capitolo nell'elezione del re, solo i Sueoni. In essa si dice inoltre che quando la \"Legge dei Geati Occidentali\" fu messa per iscritto nel XIII secolo, la legge stabiliva che l'elezione e la deposizione del re restava diritto dei Sueoni e non dei Geati.\nNel 1442, la legge del re svedese, norvegese e danese Cristoforo di Baviera stabil\u00ec che la fusione di G\u00f6taland con il regno svedese era avvenuta in un passato remoto pagano."}
{"id": "1735413", "revid": "287204", "url": "https://it.wikipedia.org/wiki?curid=1735413", "title": "Via de' Cerretani", "text": "Via de' Cerretani si trova a Firenze, tra via Panzani e piazza San Giovanni.\nLa strada, tra le pi\u00f9 trafficate del centro storico, \u00e8 nel tragitto che va dalla stazione di Santa Maria Novella al Duomo. \nStoria e descrizione.\nI Cerretani, da Cerreto Maggio, erano una famiglia possidente fiorentina che aveva il proprio palazzo nella vicina piazza dell'Unit\u00e0 italiana, ma che anche in questa strada aveva numerose case e torri. Oggi la strada ha un lato antico e uno ottocentesco, frutto dell'ampliamento durante il \"Risanamento\". Anche Benito Mussolini vi pass\u00f2 con Adolf Hitler nella primavera del 1938, quando fecero visita alla citt\u00e0.\nPartendo dalla piazza del Duomo, si incontra all'angolo sinistro il palazzo Arcivescovile, con lo stemma del cardinale Alessandro de' Medici, che venne ricostruito proprio in quel periodo per ingrandire la piazza davanti al Battistero. Su questo stesso lato, poco pi\u00f9 avanti, all'angolo con piazza dell'Olio, si trova il trecentesco Palazzo Del Bembo, attribuito ad Arnolfo di Cambio con alcuni interventi quattrocenteschi forse di Brunelleschi.\nLa chiesa di Santa Maria Maggiore si trova a met\u00e0 della strada; \u00e8 tra le pi\u00f9 antiche chiese fiorentine, ma il suo aspetto risale oggi al rifacimento gotico ed a manomissioni posteriori. Sulla via si trova il campanile mozzato, che al suo interno ha murata l'enigmatica testa detta della \"Berta\", all'origine di numerose leggende. Chiude questo tratto di strada il palazzo delle Cento Finestre, gi\u00e0 Strozzi \"al Centauro\", perch\u00e9 nell'antistante Canto dei Carnesecchi si trovava un tempo la scultura di \"Ercole e il Centauro Nesso\" di Giambologna, oggi sotto la Loggia dei Lanzi.\nCirca a quest'altezza, dal lato della strada verso San Lorenzo, c'era l'Oratorio della Compagnia religiosa dei Pizzicagnoli, legata dal 1345 alla \u201csocietas beati Bartolomei\u201d e di cui San Bartolomeo era il protettore\nSull'altro lato un po' tutti gli architetti ottocenteschi della citt\u00e0 ebbero modo di \"fare accademia\". Per esempio Vincenzo Micheli ristruttur\u00f2 completamente l'antico seminario voluto dall'arcivescovo Tommaso della Gherardesca e trasferito dal 1784 al Seminario Maggiore Arcivescovile in piazza del Cestello, in un sontuoso palazzo per la contessa russa Giulia Bobrinskoy (al numero 8). Sul palazzo Carnesecchi, arretrato e con la facciata ricostruita, si trova un busto di Cosimo I de' Medici con l'iscrizione \"Hic ames dici pater atque princeps\". All'angolo con via del Giglio si trova un lato del palazzo Arrighetti-Gaddi.\nChiude il lato la Torre dei Marignolli, accanto a un'altra torre scapitozzata, un tempo a bada della porta al Vescovo nell'antica cerchia muraria.\nFino alla met\u00e0 del secolo XIX si trovavano le case delle famiglie Cappelli e Carnesecchi. Quando Firenze venne eletta a nuova capitale del Regno d'Italia (1864-1870), nell'ambito dei progetti di modernizzazione, la storica via de' Cerretani fu interessata da un'opera di raddrizzamento e ampliamento che sacrificarono gli edifici collocati sulla parte destra, dove sorsero palazzi moderni di decoro che rispondevano alle esigenze della Firenze capitale. \nNegli anni trenta, per agevolare la comunicazione tra il Duomo e la nuova stazione centrale, furono abbattuti alcuni edifici su via de' Cerretani. A posto delle antiche case dei Cappelli e dei Carnesecchi sorsero edifici nuovi, eleganti ma senza grande rilevanza architettonica.\nNel 1955 \"l'Operazione Strade\", consistente nel rifacimento del manto stradale nel centro storico, che aveva cominciato a deteriorarsi a causa dell'aumento del traffico privato e dei passaggi degli autobus, comport\u00f2 la soppressione dei binari della rete tranviaria di Firenze, che nel giro di tre anni fu completamente smantellata."}
{"id": "1735416", "revid": "36426", "url": "https://it.wikipedia.org/wiki?curid=1735416", "title": "Piazza del Cestello", "text": ""}
{"id": "1735427", "revid": "88740", "url": "https://it.wikipedia.org/wiki?curid=1735427", "title": "Enrico di Meclemburgo-Schwerin", "text": "Biografia.\nEnrico era il figlio pi\u00f9 giovane di Federico Francesco II di Meclemburgo-Schwerin e della sua terza moglie, la principessa Maria di Schwarzburg-Rudolstadt.\nFrequent\u00f2 il \"Vitzthum Gymnasium\" di Dresda e successivamente viaggi\u00f2 in Asia ed America. Dopo aver frequentato l'accademia militare di Metz, entr\u00f2 a servizio nell'esercito prussiano.\nMatrimonio.\nIl 16 ottobre 1900 si fidanz\u00f2 con Guglielmina dei Paesi Bassi.\nLa cerimonia venne celebrata il 7 gennaio 1901. Enrico ricevette dal matrimonio il titolo di principe dei Paesi Bassi con il trattamento di Altezza Reale.\nJuliana.\nGuglielmina ebbe il suo primo aborto spontaneo nel 1902. Si diceva che questo aborto spontaneo \u00e8 stato il risultato della sifilide di Enrico. Gli anni successivi videro, dopo un certo numero di aborti spontanei, la tensione sul fatto che se Guglielmina non avesse dato un erede al trono, il trono olandese sarebbe stato occupato da un principe tedesco.\nIl 30 aprile 1909 nacque l'unica figlia della coppia, Giuliana.\nFunzioni sociali e la vita privata.\nEnrico ricopr\u00ec diverse posizioni onorifiche nell'esercito. Nel 1901 fu contrammiraglio e generale al seguito, nel 1904 a Vice Ammiraglio e tenente generale.\nNei primi anni del suo matrimonio dedic\u00f2 particolare attenzione alla caccia e al miglioramento della fauna selvatica nel Veluwe. Il principe Enrico aveva un grande interesse per la vita sociale ed economica nei Paesi Bassi. Fu anche presidente della Croce Rossa olandese e svolse altre funzioni sociali. Nel 1928 apr\u00ec le Olimpiadi di Amsterdam.\nEnrico aveva uno stile di vita abbastanza frivolo. Oltre al suo amore per la caccia, Enrico amava l'acqua. Possedeva uno yacht di 20 metri dove spesso si intratteneva con gli amici.\nLa malattia e la morte.\nNegli ultimi anni di vita di Enrico, la sua salute peggior\u00f2. Il suo primo attacco di cuore fu nel 1929 e i suoi reumatismi peggiorarono. Il secondo attacco di cuore lo ebbe il 28 giugno 1934. Un terzo attacco fu la causa delle morte, avvenuta il 3 luglio 1934 alle due e mezza del pomeriggio, nel suo ufficio . Venne sepolto nella cripta reale nella Chiesa Nuova a Delft. Diverse settimane dopo il funerale apparve un articolo nella quale si annunci\u00f2 che Giuliana rinunciava all'eredit\u00e0 di suo padre."}
{"id": "1735433", "revid": "580", "url": "https://it.wikipedia.org/wiki?curid=1735433", "title": "Tomba dell'Arciere", "text": "La tomba dell'Arciere \u00e8 una tomba etrusca situata in localit\u00e0 La Collina, nel comune di San Casciano in Val di Pesa.\nLa tomba.\nLa tomba presenta una camera sepolcrale perfettamente quadrata che misura 5,30 metri per lato. I muri perimetrali sono realizzati con lastre di alberese. Le due pareti di destra e di sinistra pendono per qualche decina di centimetri. La parete di fondo invece presenta un lastrone di calcare. Il pavimento, originale per circa due terzi, \u00e8 impiantito a lastre di alberese.\nLa camera, preceduta da un brevissimo dromos che significa corridoio all'aperto , \u00e8 quadrata e la porta \u00e8 rivolta verso Ovest. Gli stipiti della porta presentano una scanalatura usata come battente per la porta e una fessura che serviva per imperniare la porta ad essa.\nLa tomba \u00e8 priva della copertura, ma in loco sono stati ritrovati ampi resti della medesima. Per una ricostruzione ideale possiamo immaginare una copertura di tipo ellittico, del tipo a falsa-cupola, a gradoni, dal profilo interno continuo, molto diversa quindi da quella delle tombe di Castellina, di Quinto o di Comeana.\nPartendo all'altezza dell'architrave, le pietre di copertura erano disposte a filari regolari. Le pietre rimaste sono di taglio molto regolare e misurano 1,40 metri \u00d7 0,60 e spessi, in genere, tra gli 8 e i 15 centimetri. Gli elementi d'angolo presentano invece un taglio curvo concavo.\nNotevole il pilastro centrale monolitico che emerge dal terreno per circa 2,25 metri (originariamente l'altezza doveva essere di 4 metri) e il lastrone rettangolare che faceva da chiusura della volta. Quest'ultimo era di dimensioni enormi (4,70 \u00d7 2,70 \u00d7 0,25) dal peso di circa 80 quintali ed \u00e8 stato recuperato in sette pezzi. Non da meno sono anche l'architrave della porta, gli stipiti e in generale tutte le superstiti pietre della copertura che invece si assestano su un peso di circa 20 quintali l'una.\nLe pietre ritrovate sono state disposte intorno allo scavo.\nLa zona in cui fu realizzata la tomba \u00e8 priva di questo tipo di pietre, che probabilmente furono prelevate dalla Val d'Elsa. Il trasporto deve essere stato molto difficoltoso dal momento che la Val d'Elsa dista circa 20 chilometri e inoltre, c'erano da superare tre crinali (1\u00b0 Tavarnelle-Montespertoli, 2\u00b0 San Donato in Poggio-San Pancrazio-3\u00b0 Montefiridolfi-Sant'Angelo) e tre valli (Elsa, Virginio e Pesa).\nIl corredo funebre.\nAl momento della scoperta la tomba era gi\u00e0 stata depredata da ignoti, ma qualcosa era sfuggito al saccheggio: alcuni vasi, come un kyathos o kantharos che presentava resti di un'iscrizione alla base, due grandi ziri con i relativi coperchi.\nTra gli oggetti preziosi sono stati rinvenuti: una placchetta in avorio con decorazioni di animali, una fibula in oro dalle forme di una sanguisuga che probabilmente faceva parte di una parure di cui \u00e8 stato ritrovato un frammento, un frammento di fibula in argento e alcuni frammenti di ambra. Tutti questi frammenti sono serviti per poter datare con una certa precisione la tomba che dovrebbe risalire al terzo quarto del VII secolo a.C.\nLa stele dell'arciere.\nOltre alle pietre di copertura, durante lo scavo venne alla luce anche una stele, a bassissimo rilievo (1,5 centimetri), raffigurante una figura maschile armata di arco. Della stele \u00e8 stata ritrovata solo la parte inferiore.\n\u00c8 di dimensioni monumentali. La parte ritrovata misura infatti 2,15 metri e pesa intorno ai 20 quintali. Ipoteticamente si pu\u00f2 immaginare che la stele doveva essere alta circa 3,70 metri per uno spessore di circa 25 centimetri. Doveva essere di forma trapezoidale. Il tipo di pietra utilizzata \u00e8 lo stesso di quelle di copertura.\nDopo il ritrovamento la stele \u00e8 stata tenuta nei magazzini del Museo Archeologico di Firenze fino all'inizio del XXI secolo quando fu posta sotto una teca in vetro prima nel giardino e poi successivamente all'interno del Museo di San Casciano.\nUna ricostruzione della stele completa \u00e8 stata posta alla fine degli anni novanta del XX secolo nel parco del Poggione a San Casciano in Val di Pesa.\nL'iconografia.\nLa figura raffigurata \u00e8 quella di un uomo, probabilmente un cacciatore o un guerriero nell'atto di camminare verso destra. Sulla parte destra \u00e8 visibile la parte inferiore di un arco di cui \u00e8 riconoscibile anche la corda, tesa, che sembra essere sul punto di scoccare una freccia. \u00c8 una figura abbastanza insolita nell'iconografia etrusca e non \u00e8 possibile paragonarla ad altre stele dell'VII secolo a.C. (ad esempio quella di Aule Feluske di Vetulonia)\nLa collocazione della stele.\nMolto probabilmente la stele era collocata sulla sommit\u00e0 del tumulo. Date le ridotte dimensioni della zeppa con cui era collocata nel terreno (45 centimetri), \u00e8 probabile che la stele sia crollata non molti anni dopo la sua posa e si sia spezzata in pi\u00f9 parti. La maggiore di esse, quella inferiore, venne riutilizzata, dopo essere stata adeguata, come definitiva chiusura delle tomba. Nella parte sinistra sono evidenti dei segni di scasso. Quindi evidentemente i ladri riuscirono a rovesciarla e a depredare il sepolcro.\nIl crollo e il ritrovamento della tomba.\nIl crollo.\nPer realizzare la tomba fu necessario scavare la cima della collina. Il materiale di scavo fu poi riutilizzato per ricoprire la costruzione, che quindi doveva avere la classica forma a tumulo. Il crollo probabilmente avvenne per cause naturali. Sicuramente influirono gli eventi atmosferici, l'erosione naturale e anche la forte pendenza del terreno.\nDa non sottovalutare anche il fatto che la zona \u00e8 stata ininterrottamente abitata nel corso dei secoli e quindi \u00e8 stata sempre utilizzata per lavori agricoli. A questa motivazione \u00e8 da imputare anche la presenza di un \"intruso\" affiorato durante lo scavo. Tra tutti i reperti recuperati c'era anche una moneta in argento della fine del XVI secolo in pieno periodo granducale. Inoltre il pavimento presentava tracce di fuoco. Si pu\u00f2 quindi ipotizzare che dopo la profanazione, la tomba sia stata utilizzata come abitazione o come ricovero per animali almeno fino alla fine del Cinquecento, epoca in cui qualcuno perse la moneta. A conferma del fatto che il crollo sia abbastanza recente c'\u00e8 il toponimo popolare del luogo: \"La Cupola\".\nIl ritrovamento.\nLa scoperta avvenne casualmente nell'aprile del 1978 durante dei lavori agricoli. La pala di un mezzo meccanico fece riaffiorare delle pietre di arenaria ben lavorate. I lavori furono sospesi e dopo un sopralluogo la Soprintendenza Archeologica di Firenze apr\u00ec un cantiere sotto la direzione del dottor Giuliano De Marinis. I lavori durarono per tutto il mese di giugno e luglio"}
{"id": "1735442", "revid": "1745361", "url": "https://it.wikipedia.org/wiki?curid=1735442", "title": "Adoneo", "text": "Nella mitologia greca, Adoneo o Aidoneo era il nome di uno dei re dei Molossi.\nIl mito.\nSecondo Plutarco Adoneo era lo sposo di Persefone e aveva una figlia Core che per scegliere il suo sposo aveva chiesto ai pretendenti di affrontare il cane Cerbero. Teseo e Piritoo invece di sfidare il cane scelsero di rapire la ragazza e questo fece infuriare il re. Catturati i due, fece sbranare Piritoo dal suo cane e rinchiuse Teseo in una torre. Solo in seguito Teseo fu liberato da Eracle, quando questi pass\u00f2 per caso nelle prigioni.\nInterpretazione e realt\u00e0 storica.\nPlutarco in questo racconto stravolge la storia pi\u00f9 famosa di Teseo, che entr\u00f2 nell'Ade alla ricerca di Persefone dandogli un aspetto pi\u00f9 terreno.\nPareri secondari.\nSecondo Pausania Adoneo era un altro re dei Tesproti. Il nome viene anche citato nell'Iliade e nella Teogonia come un altro nome di Ade, il dio degli inferi"}
{"id": "1735443", "revid": "125112667", "url": "https://it.wikipedia.org/wiki?curid=1735443", "title": "You Must Love Me", "text": "You Must Love Me \u00e8 una canzone della cantautrice statunitense Madonna estratta come primo singolo dalla colonna sonora del film \"Evita\".\nIl brano \u00e8 l'unico contenuto nel film a non essere presente nel musical originale a cui \u00e8 ispirata la versione cinematografica: esso \u00e8 infatti stato scritto dal paroliere Tim Rice e dal compositore Andrew Lloyd Webber appositamente per il film.\nIl brano ha ottenuto l'Oscar per la migliore canzone nel 1997 e il Golden Globe come \"miglior canzone originale\".\nNel singolo della canzone \u00e8 stata inserita come b-side la canzone \"Rainbow High\".\nNel 2008 Madonna esegue questa canzone durante il suo Sticky &amp; Sweet Tour.\nIl video.\nIl video di \"You Must Love Me\", diretto e prodotto da Alan Parker (regista di \"Evita\") \u00e8 stato girato a Los Angeles nel settembre 1996, quando Madonna era incinta di otto mesi della prima figlia Lola (il suo nome intero \u00e8 Maria Lourdes). Nel video sono incluse scene del film e altre inedite in cui la cantante esegue il brano in una stanzetta in cui si trovano anche il pianista e la violoncellista della canzone."}
{"id": "1735444", "revid": "287204", "url": "https://it.wikipedia.org/wiki?curid=1735444", "title": "Acrea", "text": ""}
{"id": "1735445", "revid": "1048993", "url": "https://it.wikipedia.org/wiki?curid=1735445", "title": "Roberto Angeli", "text": "Biografia.\nI primi anni.\nNato a Schio da Maria Duranti ed Emilio Angeli, la madre morir\u00e0 un anno dopo la sua nascita. Nel 1926 entra in seminario livornese. Nel 1936 \u00e8 ordinato sacerdote, inviato nella parrocchia di Santa Giulia. Insegna in seminario. Nel 1942 \u00e8 parroco a San Jacopo assistente assieme a don Tintori della FUCI, e fonda il Movimento cristiano sociale livornese.\nIl periodo bellico e la deportazione.\nIn seguito allo scoppio della Seconda guerra mondiale e al successivo armistizio si rese attivo nella Resistenza livornese: negli ultimi anni del Fascismo organizz\u00f2 pubbliche lezioni (\"Lezioni di Santa Giulia\") in cui si oppose apertamente le teorie totalitarie.\nRappresent\u00f2 i \"cristiano sociali\" all'interno del CLN livornese, si impegno soprattutto nell'attivit\u00e0 di assistenza dei partigiani trovando loro rifugi quando si rendeva necessario.\nSpinse nel Movimento cristiano sociale e da l\u00ec nella Resistenza attiva molti giovani cattolici livornesi e salv\u00f2 molti ebrei e prigionieri politici, appoggiando le azioni dei partigiani livornesi.\nCon il padre tenne i contatti con il CLN fiorentino e con il Fronte Militare Clandestino di Roma.\nArrestato il 17 maggio 1944, dalla Gestapo, fu trasferito a Firenze, nella famigerata Villa Triste, dove fu duramente interrogato, senza risultato. Trasferito nel Campo di Fossoli successivamente Bolzano e infine nel lager di Mauthausen. Nel novembre assieme ad altri sacerdoti (tra cui Josef Beran) viene trasferito a Dachau. Viene liberato con l'arrivo delle truppe americane il 29 aprile 1945.\nDopoguerra.\nNel dopoguerra si occup\u00f2 di una vasta opera assistenziale in tutta la provincia, diresse e scrisse articoli per il \"Fides\", il settimanale diocesano. \nScrisse inoltre il libro \"Vangelo nei Lager\" che racconta la sua esperienza nella Resistenza e nei lager nazisti.\nMor\u00ec a Livorno nel 1978."}
{"id": "1735450", "revid": "271907", "url": "https://it.wikipedia.org/wiki?curid=1735450", "title": "Politecnico di San Pietroburgo", "text": ""}
{"id": "1735451", "revid": "1305772", "url": "https://it.wikipedia.org/wiki?curid=1735451", "title": "Walking Contradiction", "text": "Walking Contradiction \u00e8 un singolo del gruppo musicale statunitense Green Day, pubblicato il 20 agosto 1996 come quarto estratto dal quarto album in studio \"Insomniac\"."}
{"id": "1735452", "revid": "28592", "url": "https://it.wikipedia.org/wiki?curid=1735452", "title": "Martinicano", "text": ""}
{"id": "1735453", "revid": "767487", "url": "https://it.wikipedia.org/wiki?curid=1735453", "title": "Jerzy Nowosielski", "text": "\u00c8 meglio conosciuto per le sue composizioni religiose su muro, iconostasi, policromie della chiesa ortodossa di Cracovia, Bia\u0142ystok e Jelenia G\u00f3ra, della chiesa cattolica romana della Santa Croce di Weso\u0142a, della chiesa francescana nel distretto Azory di Cracovia e della chiesa cattolica greca a Lourdes.\nHa anche dipinto ritratti, paesaggi, nature morte e astratte. I suoi lavori si possono trovare nei musei polacchi ed anche in collezioni private in Canada, USA e Germania. Nel 1993 fu premiato dalla fondazione culturale polacca \"Wielka Fundacja Kultury\" e ricevette una decorazione onoraria dall'Universit\u00e0 Jagellonica nel 2000.\nNel 1965 \u00e8 stato girato il documentario \"Interpretacje\" di Jaroslaw Brzozowski."}
{"id": "1735456", "revid": "1745361", "url": "https://it.wikipedia.org/wiki?curid=1735456", "title": "Acc\u00f2", "text": "Nella mitologia greca, Acc\u00f2 (\u1f08\u03ba\u03ba\u03ce, \u1f08\u03ba\u03ba\u03cc\u03c2 secondo Esichio e \u039c\u03b1\u03ba\u03ba\u03ce secondo Giovanni Tzetzes, che riprende il verbo \u03bc\u03b1\u03ba\u03ba\u03bf\u03ac\u03c9) era il nome di una divinit\u00e0.\nIl mito.\nAcc\u00f2 era un demone di aspetto femminile che veniva menzionato ai bambini dai genitori come spauracchio per evitare che facessero cattive azioni.\nInterpretazione e realt\u00e0 storica.\nVi erano anche altri demoni simili nell'antichit\u00e0 come Gell\u00f2, Morm\u00f2, e Alfit\u00f2; nei tempi moderni tale tradizione ancora resiste, ma il demone viene chiamato Babau oppure Uomo nero.\nL'origine del nome avrebbe la stessa radice del verbo \"akk\u00eczomai\" (\u201cfaccio smorfie\u201d, \u201cghigno\u201d). Il nome, di derivazione proto-indoeuropea col probabile significato di \"madre\", viene successivamente tramandato agli Etruschi e ai Romani presso cui divenne Acca che vide in Acca Laurenzia il personaggio pi\u00f9 noto. Penetr\u00f2 leggermente anche in piccole lingue asiatiche (confronta Madder-akka in lingua lappone)."}
{"id": "1735458", "revid": "6923", "url": "https://it.wikipedia.org/wiki?curid=1735458", "title": "Falc", "text": "Falc S.p.A., \u00e8 un'azienda multinazionale con sede in Italia che produce calzature.\nStoria.\nFalc nasce nel 1974 a Civitanova Marche (MC). Il nome Falc deriva da \"Falchetti\", storico soprannome degli abitanti della citt\u00e0 alta. Nel 1982 viene lanciata sul mercato la linea Falcotto, mentre nel 1988 linea Naturino, per bambini. Nel 1989 Falc acquisisce la licenza Moschino per calzature da bambino e nel 2005 segue quella per le scarpe da uomo.\nLa produzione annua di Falc \u00e8 oggi superiore ai 2 milioni di paia di calzature. L'azienda negli anni ha aperto 5000 punti vendita di cui 50 negozi esclusivi, stabilimenti in diverse parti del mondo e filiali commerciali negli Stati Uniti, Canada, Cina, Francia e Germania.\nIl gruppo.\nAl gruppo appartengono i seguenti brand:"}
{"id": "1735460", "revid": "36426", "url": "https://it.wikipedia.org/wiki?curid=1735460", "title": "Palazzo Del Bembo", "text": "Palazzo Del Bembo, poi palazzo Bezzoli-Martelli, si trova in via dei Cerretani, angolo piazza dell'Olio, a Firenze ed \u00e8 uno dei pi\u00f9 significativi esempi di palazzo trecentesco della citt\u00e0.\nStoria e descrizione.\nFu costruito da Bezzole di Forte Bezzole nei primi anni del Trecento, con l'intervento di Arnolfo di Cambio, capomastro del vicino cantiere del Duomo di Firenze. Il palazzo, murato su quattro volte maestre, rispondeva alla nuova tipologia di residenza patrizia privata, con un corpo pi\u00f9 ampio della casa-torre, ma caratterizzato ancora da uno sviluppo prettamente verticale; al pian terreno inoltre, tipico delle famiglia con importanti attivit\u00e0 mercantili, vennero aperti ampi ambienti con portale ad arco, atti ad ospitare botteghe e fondaci e tutt'oggi usati per attivit\u00e0 commerciali. Gli stemmi rustici murati sulla cantonata sono proprio quelli dei Bezzoli. Nel Quattrocento vi intervenne forse anche Filippo Brunelleschi.\nNel Settecento vi si trovava l'Albergo dell'Aquila Nera, dove alloggi\u00f2 Mozart con la sua famiglia nel 1770, come ricorda una recente lapide posta nel 2006 dal Comune di Firenze.\nIl palazzo pass\u00f2 alla famiglia Bezzuoli e poi ai Martelli. Nell'Ottocento venne risparmiato dall'ampliamento della strada perch\u00e9 posto sul lato non interessato dai lavori."}
{"id": "1735464", "revid": "204012", "url": "https://it.wikipedia.org/wiki?curid=1735464", "title": "Acca Laurenzia", "text": ""}
{"id": "1735475", "revid": "125652805", "url": "https://it.wikipedia.org/wiki?curid=1735475", "title": "Bivio Pratole", "text": "Bivio Pratole (chiamato anche Pratole) \u00e8 una frazione della provincia di Salerno, divisa tra i comuni di Bellizzi e Montecorvino Pugliano\nGeografia fisica.\nIl confine tra i due comuni corre sulla linea di mezzeria della strada statale 18 \"Tirrena inferiore\": la parte orientale, verso le colline appartiene al comune di Montecorvino e quella occidentale, verso il mare, al comune di Bellizzi. Una situazione simile si ripete anche per la frazione di Pagliarone, divisa tra i comuni di Montecorvino e di Pontecagnano Faiano.\nLa frazione si estende a nord nella zona delle Pratole, ed \u00e8 urbanisticamente contigua con Bellizzi, separata solo da un piccolo torrente chiamato Lama. Un altro torrente, il Vota Ladri scorre al lato opposto, fra l'abitato ed il cimitero militare britannico nei pressi di Pagliarone.\nStoria.\nLa frazione si \u00e8 sviluppata urbanisticamente negli anni novanta, nello stesso periodo in cui Bellizzi si distaccava da Montecorvino Rovella divenendo un comune autonomo."}
{"id": "1735476", "revid": "1305772", "url": "https://it.wikipedia.org/wiki?curid=1735476", "title": "Hitchin' a Ride", "text": "Hitchin' a Ride \u00e8 un singolo del gruppo punk rock statunitense Green Day, estratto dall'album \"Nimrod\" e pubblicato nel 1997 dalla casa discografica Reprise Records.\nFormazione.\nPetra Haden - violino"}
{"id": "1735478", "revid": "880848", "url": "https://it.wikipedia.org/wiki?curid=1735478", "title": "Borchia", "text": ""}
{"id": "1735480", "revid": "287204", "url": "https://it.wikipedia.org/wiki?curid=1735480", "title": "Ghadir Khumm", "text": "Il Ghad\u012br Khumm (Arabo \ufecf\ufeaa\ufef3\ufeae \ufea7\ufee2) era un invaso d'acqua, o stagno (\"ghad\u012br\" ), sito nella localit\u00e0 di Khumm (tra i centri urbani di Mecca e Medina) presso il quale, secondo una tradizione islamica sciita, il profeta Maometto si sarebbe fermato coi suoi seguaci il 16 marzo 632, sulla strada di ritorno a Medina, dopo aver compiuto a Mecca il cosiddetto \"Pellegrinaggio dell'Addio\".\nQui egli avrebbe preso per mano suo cugino e genero \u02bfAl\u012b e avrebbe esortato i presenti a riconoscerlo come \"mawl\u0101\" (tutore) in sua vece, affermando: \u00abDi colui di cui io sono \"mawl\u0101\", anche \u2018Al\u012b sar\u00e0 \"mawl\u0101\"\u00bb.\nLa frase costituirebbe, secondo gli sciiti, una sorta d'investitura e una precisa indicazione che a guidare la comunit\u00e0 islamica (\"Umma\" ) dovesse essere appunto \u2018Al\u012b, dopo la morte del Profeta.\nLe fonti storiche pi\u00f9 antiche (Ibn Ish\u0101q/Ibn Hish\u0101m, \u1e6cabar\u012b e altri cronisti e annalisti) ignorano per lo pi\u00f9 tale tradizione, svuotando di significato il suo portato istituzionale ma ad avvalorarle resta la menzione fatta dell'episodio da parte di Ibn Hanbal nel suo \"Musnad\"."}
{"id": "1735481", "revid": "125918060", "url": "https://it.wikipedia.org/wiki?curid=1735481", "title": "Eraclio di Cesarea", "text": "Biografia.\nEraclio era di umili origini, proveniva dal G\u00e9vaudan o dall'Alvernia, in Francia.\nCome il suo futuro rivale Guglielmo di Tiro egli studi\u00f2 diritto all'Universit\u00e0 di Bologna: tra i suoi contemporanei ed amici vi erano Stefano di Tournai e Graziano.\nEgli arriv\u00f2 nel Regno di Gerusalemme prima del 1168, quando compare per la prima volta come \"magister\" Eraclio, testimone su atti riguardanti il Patriarcato.\nEgli fu nominato arcidiacono di Gerusalemme nel 1169; in questa veste egli tent\u00f2 di persuadere Papa Alessandro III a restaurare Gilbert d'Aissailly come Gran maestro dei Cavalieri Ospitalieri, non ebbe successo ma lo stesso Papa lo elogi\u00f2 per la sua presentazione del caso.\nNel 1175 egli era gi\u00e0 arcivescovo di Cesarea (mentre Guglielmo era Arcivescovo di Tiro).\nCome arcivescovi, Eraclio e Guglielmo presenziarono al Terzo concilio lateranense nel 1179.\nLa nomina a Patriarca e l'ostilit\u00e0 di Guglielmo di Tiro.\nIl patriarca Amalrico di Nesle mor\u00ec il 6 ottobre 1180. Guglielmo si considerava il pi\u00f9 probabile candidato per il Patriarcato di Gerusalemme, ma il re Baldovino IV, come era stato fatto nelle precedenti elezioni del 1157, deleg\u00f2 la scelta a sua madre Agnese di Courtenay, Signora di Sidone, ed alle nobildonne del seguito di lei.\nInvece di Guglielmo, che le era apertamente ostile, Agnese ed il suo comitato scelsero Eraclio.\nSecondo alcuni autori furono invece le manovre politiche della regina madre Agnese de Courtenay, che voleva nominare il suo favorito Eraclio, ed avrebbe insistito presso suo figlio fino ad ottenerne il consenso.\nLa maggior parte delle informazioni sul conto di Eraclio provengono dal suo rivale Guglielmo e dalla \"Continuazione in francese antico\" della sua cronaca (risalente al XIII secolo e da alcuni attribuita ad Ernoul), dove Eraclio \u00e8 spesso descritto come un patriarca corrotto, scelto per ragioni tutt'altro che spirituali.\nEgli fu accusato di aver ottenuto la nomina perch\u00e9 era l'amante di Agnese, ma questo potrebbe riflettere nient'altro che la malevolenza dello sconfitto partito dei suoi opponenti.\nEgli visse apertamente con la vedova di un commerciante di stoffe di Nablus, Pasque de Riveri, che veniva chiamata \"Madame la Patriarchesse\" e dalla quale ebbe almeno una figlia; tuttavia il concubinato del clero non era affatto raro nel XII secolo.\n\u00c8 palesemente falso quanto si afferma nella \"Continuazione in francese antico\" secondo la quale egli scomunic\u00f2 Guglielmo nel 1183, costringendolo a lasciare il regno per cercare l'aiuto del Papa a Roma dove Eraclio avrebbe organizzato il suo avvelenamento.\nNessun cronachista occidentale registra quello che, se fosse realmente accaduto, sarebbe stato un grande scandalo in ambito ecclesiastico.\nGuglielmo non mor\u00ec prima del 1185 o 1186, e continu\u00f2 a svolgere i suoi compiti di arcivescovo fino alla fine.\nIl viaggio in Europa.\nNel 1184 Eraclio, insieme a Roger de Moulins, Gran Maestro dei Cavalieri Ospitalieri, ed Arnau de Torroja, Gran Maestro dei Cavalieri templari, si rec\u00f2 in Europa per chiedere aiuto a risolvere l'incombente crisi di successione nel regno.\nEssi portarono con loro le chiavi della citt\u00e0 di Gerusalemme, della Santo Sepolcro e della Torre di Davide, insieme ad altri cimeli.\nLa missione and\u00f2 in Italia (Arnau de Torroja mor\u00ec a Verona), poi in Francia ed Inghilterra;\nqui essi ebbero vari incontri con Enrico II inizialmente a Reading, successivamente a Londra (dove Eraclio consacr\u00f2 la chiesa del nuovo priorato e quartier generale degli Ospitalieri a Clerkenwell).\nIn seguito il re li accompagn\u00f2 in missione in Francia, dove si tenne un ulteriore incontro, ai primi dimaggio, con Filippo II e qui fu concordato l'invio sia di uomini che di denaro in Terra Santa.\nQuesto non soddisfece Eraclio, che aveva sperato di riportare indietro con s\u00e9 Enrico stesso o uno dei suoi figli.\nEnrico aveva promesso di partecipare alle crociate anni prima, dopo l'assassinio di Tommaso Becket; Eraclio gli ramment\u00f2 del voto e quando Enrico decise di restare a casa, dichiar\u00f2 che egli ed i suoi figli appartenevano al diavolo.\nMentre era in Inghilterra, Eraclio consacr\u00f2 la Chiesa del Tempio di Londra, il quartier generale inglese dei Cavalieri Templari; per tale atto, forse, egli \u00e8 meglio ricordato in Inghilterra oggi.\nIl cronachista Radulfus Niger riporta che nella sua missione Eraclio offr\u00ec il Regno di Gerusalemme a Filippo II di Francia ed Enrico II d'Inghilterra (che rifiutarono entrambi) e ad ogni altro principe che incontr\u00f2.\nRadulfus afferma che l'enorme seguito di Eraclio e l'opulenza degli abiti offesero la sensibilit\u00e0 di molti occidentali, che ritenevano che non fossero confacenti per un patriarca; certo se l'oriente era cos\u00ec ricco non aveva bisogno di aiuti dall'occidente.\n\u00c8 tuttavia possibile che essi non conoscessero lo stile bizantino nel vestire, seguito dalla corte di Gerusalemme da quando Amalrico I aveva sposato Maria Comnena.\nAltri cronachisti, Pierre de Blois, Giraldus Cambrensis, Herbert di Bosham e Rigord, furono maggiormente impressionati dalle qualit\u00e0 spirituali del Patriarca, descrivendolo con frasi come \"\"vir sanctus et prudens\", \"vir sanctus\" e \"vitae sanctitatae non inferior\"\".\nIl regno di Guido di Lusignano e la caduta di Gerusalemme.\nEraclio torn\u00f2 a Gerusalemme alla fine del 1185.\nBaldovino IV nel frattempo era morto e gli era succeduto al trono come re il suo giovane nipote, Baldovino V; il ragazzo re mor\u00ec nell'estate 1186.\nLa corona pass\u00f2 a sua madre Sibilla il cui marito, Guido di Lusignano, arrivato relativamente di recente nel regno, era per\u00f2 largamente sgradito alla nobilt\u00e0.\nFu convenuto che Sibilla sarebbe stata incoronata solo dopo aver divorziato da Guido, in cambio lei avrebbe scelto da sola il suo nuovo marito, con l'intesa che questi sarebbe divenuto re.\nEraclio la incoron\u00f2.\nTra lo stupore della nobilt\u00e0 riunita lei prese la corona e la pose sulla testa di Guido, con le parole (come riportato da Ruggero di Hoveden), \"Io scelgo te come re e mio signore e signore della terra di Gerusalemme, perch\u00e9 coloro che Dio ha unito nessun uomo pu\u00f2 separare.\". Nessuno os\u00f2 obiettare, ed Eraclio unse Guido re di Gerusalemme.\nNel 1187, quando Guido mosse con le sue forze contro Saladino, che aveva invaso il regno, chiese ad Eraclio di accompagnarlo alla testa dell'esercito con la reliquia della Vera Croce;\npoich\u00e9 Eraclio era malato, il vescovo di San Giovanni d'Acri prese il suo posto.\nNonostante la reliquia, il 4 luglio alla Battaglia di Hattin, Saladino inflisse loro sconfitta che compromise le capacit\u00e0 di difesa del regno, il re fu catturato.\nLa relazione di Eraclio sulla battaglia e sulle sue immediate conseguenze, inviata a Papa Urbano III, \u00e8 giunta fino a noi; secondo la \"Cronaca di Ernoul\" \"Papa Urbano, che si trovava a Ferrara, mor\u00ec dal dispiacere quando ud\u00ec la notizia\".\nNella lettera egli scrisse che, senza aiuti esterni, sia Gerusalemme che Tiro sarebbero cadute entro sei mesi.\nA Gerusalemme Eraclio esort\u00f2 Baliano di Ibelin a guidare la difesa della citt\u00e0 contro Saladino.\nEgli ordin\u00f2 di spogliare dell'argento le edicole nella Basilica del Santo Sepolcro per coniare monete con le quali pagare i difensori della citt\u00e0.\nCiononostante Gerusalemme fu costretta a capitolare il 2 ottobre.\nFu Eraclio che consigli\u00f2 a Baliano di venire a patti, piuttosto che combattere fino alla morte, il che, egli sostenne, avrebbe condannato le donne ed i bambini della citt\u00e0 alla schiavit\u00f9 ed alla conversione forzata.\nEraclio aiut\u00f2 Baliano a negoziare la resa con Saladino, che gli consent\u00ec di lasciare la citt\u00e0 illeso insieme alla maggior parte degli altri cristiani.\nInsieme a Baliano organizz\u00f2 e contribu\u00ec alla raccolta di 30.000 bisanti, con i quali fu pagato il riscatto di circa 18.000 dei cittadini pi\u00f9 poveri, ma rimase da pagare il riscatto per altre 15.000 persone.\nEraclio e Baliano si offrirono in ostaggio al loro posto, ma Saladino rifiut\u00f2, e cos\u00ec questi rimanenti cittadini furono ridotti in schiavit\u00f9.\nI due uomini guidarono l'ultimo gruppo di profughi fuori della citt\u00e0 alla fine dei 40 giorni del periodo dei riscatti (met\u00e0-fine novembre).\nIl segretario di Saladino, Imad al-Din al-Isfahani, sostenne che Eraclio si appropri\u00f2 dei reliquiari d'oro delle chiese sul Monte del Tempio e port\u00f2 via carrettate di tesori con lui.\nTuttavia, nessuno scrittore cristiano sollev\u00f2 accuse simili contro di lui.\nDopo la conquista musulmana le chiese in questione furono riconvertite in moschee: \u00e8 probabile che gli fu permesso di rimuovere gli arredi cristiani che altrimenti sarebbero stati distrutti.\nNon si tratt\u00f2 di patrimonio personale.\nDopo la conquista di Gerusalemme, Eraclio cerc\u00f2 rifugio in Antiochia, insieme alla regina.\nIn seguito prese parte all'Assedio di San Giovanni d'Acri, dove il suo arrivo rincuor\u00f2 l'esercito.\nCome tanti altri, mor\u00ec di malattia durante la Terza crociata nell'inverno 1190-1191.\nFinzione.\nAd oggi, le rappresentazioni romanzesche di Eraclio derivano tutte dalla negativa raffigurazione nella \"Continuazione in francese antico di Guglielmo di Tiro\": come in \"Nathan il saggio\" di Gotthold Ephraim Lessing, \"Kr\u00f3l tr\u0119dowaty\" (Il re lebbroso) di Zofia Kossak Szczucka, \"El unicornio\" di Manuel Mujica Lainez e \"Knights of Dark Renown\" di Graham Shelby.\nNell'interpretazione di Jon Finch nel film del 2005 \"Le crociate - Kingdom of Heaven\" \u00e8 rappresentato in modo macchiettistico come un personaggio vile e mediocre, privo di alcun ruolo nella difesa della Citt\u00e0 Santa; nella director's cut Baldovino IV rifiuta l'eucaristia da lui."}
{"id": "1735484", "revid": "110157", "url": "https://it.wikipedia.org/wiki?curid=1735484", "title": "Paulo Lopes", "text": "Paulo Lopes \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1735489", "revid": "599013", "url": "https://it.wikipedia.org/wiki?curid=1735489", "title": "Edgar Lou\u00e9", "text": ""}
{"id": "1735494", "revid": "599013", "url": "https://it.wikipedia.org/wiki?curid=1735494", "title": "Morgan Schneiderlin", "text": "Carriera.\nClub.\nGli inizi.\nNato a Zellwiller, Alsazia, Schneiderlin entra nelle giovanili dello Strasburgo nel 1996. Firma il primo contratto da professionista nel 2006, il debutto avviene l'anno successivo, gioca con la squadra alsaziana cinque partite.\nSouthampton.\nIl 27 giugno 2008 \u00e8 stato acquistato dal Southampton per circa due milioni di euro, firmando un contratto di quattro anni, dove disputa 231 presenze con 14 gol. Durante l'esperienza al Southampton viene descritto come uno dei migliori talenti nel suo ruolo.\nDebutta con i Saints il 9 agosto 2008 nella sconfitta per 2-1 contro il Cardiff City e segna il suo primo gol il 13 aprile 2010.\nIl 16 gennaio 2013, guida il Southampton nella rimonta contro i campioni d'Europa del Chelsea a Stamford Bridge.\nIl 25 febbraio 2013, Schneiderlin firma il rinnovo del contratto fino all'estate del 2017.\nSchneiderlin segna due gol nella vittoria per 3-1 contro il West Ham il 30 agosto 2014. Il 28 dicembre, \u00e8 stato espulso a due minuti dalla fine di un pareggio per 1-1 in casa contro il Chelsea . Il 25 aprile dell'anno successivo si infortuna al ginocchio contro il Tottenham.\nManchester United.\nIl 13 luglio 2015 viene acquistato per 35 milioni di euro dal Manchester United, con cui firma un contratto quadriennale. Con la maglia dei \"Red Devils\" disputa 47 partite tra campionato e coppe, segnando un gol (realizzato il 17 ottobre 2015 contro l'Everton).\nEverton.\nIl 12 gennaio 2017 viene acquistato dall'Everton per 22 milioni di euro.\nNizza.\nIl 23 giugno 2020 fa ritorno in patria firmando per il Nizza.\nNazionale.\nSchneiderlin ha rappresentato la nazionale transalpina U-16, U-17 e U-18, di cui era anche capitano.\nNel marzo 2006, \u00e8 stato selezionato dalla Francia per giocare nel 2007 l'Europeo Under 17.\nIl 25 maggio 2009, viene convocato per partecipare ai Giochi del Mediterraneo 2009. L'anno successivo, gioca con la Nazionale francese U-20 il Torneo di Tolone.\nIl 13 maggio 2014 il CT Didier Deschamps lo mette nella lista dei pre-convocati per il mondiale in Brasile. Viene in seguito integrato nella lista definitiva a causa dell'infortunio di Franck Rib\u00e9ry e Cl\u00e9ment Grenier. L'8 giugno al minuto 87\u00ba, esordisce nell'amichevole Francia-Giamaica, vinta 8-0 dai francesi, giocata a Lilla. Nel mondiale brasiliano gioca solo una partita contro l'Ecuador. Viene convocato per gli Europei 2016 in Francia, in sostituzione dell'infortunato Lassana Diarra.\nStatistiche.\nPresenze e reti nei club.\n\"Statistiche aggiornate al 29 giugno 2020.\""}
{"id": "1735496", "revid": "110157", "url": "https://it.wikipedia.org/wiki?curid=1735496", "title": "S\u00e3o Pedro de Alc\u00e2ntara", "text": "S\u00e3o Pedro de Alc\u00e2ntara \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Florian\u00f3polis."}
{"id": "1735500", "revid": "599013", "url": "https://it.wikipedia.org/wiki?curid=1735500", "title": "Zolt\u00e1n Sz\u00e9lesi", "text": ""}
{"id": "1735502", "revid": "1341291", "url": "https://it.wikipedia.org/wiki?curid=1735502", "title": "Freccia Vallone 2008", "text": "La Freccia Vallone 2008, settantaduesima edizione della corsa e valevole come prova del circuito UCI ProTour 2008, si svolse il 23 aprile 2008 su un percorso di 199,5 km da Charleroi al muro di Huy e venne vinta dall'lussemburghese Kim Kirchen con il tempo di 4h35'29\", alla media di 43,451\u00a0km/h.\nAl traguardo di Huy 119 ciclisti conclusero la gara."}
{"id": "1735504", "revid": "36426", "url": "https://it.wikipedia.org/wiki?curid=1735504", "title": "Via dei Cerretani", "text": ""}
{"id": "1735505", "revid": "767487", "url": "https://it.wikipedia.org/wiki?curid=1735505", "title": "St\u00e9phane Cassard", "text": ""}
{"id": "1735506", "revid": "36426", "url": "https://it.wikipedia.org/wiki?curid=1735506", "title": "Palazzo Bezzoli", "text": ""}
{"id": "1735507", "revid": "36426", "url": "https://it.wikipedia.org/wiki?curid=1735507", "title": "Palazzo Bezzoli-Martelli", "text": ""}
{"id": "1735508", "revid": "36426", "url": "https://it.wikipedia.org/wiki?curid=1735508", "title": "Palazzo Bezzoli Martelli", "text": ""}
{"id": "1735509", "revid": "729019", "url": "https://it.wikipedia.org/wiki?curid=1735509", "title": "\u00c9tienne Maurice G\u00e9rard", "text": "Biografia.\nFiglio di Jean G\u00e9rard (1739-1801), balivo reale ed uditore della prevostura reale di Damvillers e Marville, quindi commerciante a Damvillers, e di Marie-Jeanne Saint-R\u00e9my, \u00c9tienne Maurice G\u00e9rard partecip\u00f2 a tutte le campagne del Primo Impero, e sal\u00ec tutti i gradi della carriera militare.\nGuerre rivoluzionarie.\nArruolato a diciott'anni, l'11 ottobre 1791, nel 2\u00ba Battaglione volontari della Mosa, nominato granatiere un anno pi\u00f9 tardi, ricevette il battesimo del fuoco nel 1792 nelle Argonne, agli ordini di Dumouriez, prima di prendere parte alla battaglia di Jemmapes (6 novembre) ed essere nominato sergente maggiore (16 dicembre), quindi sottotenente alcuni giorni dopo, e tenente un anno pi\u00f9 tardi (30 dicembre 1793). Nel frattempo combatt\u00e9 a Neerwinden (18 marzo 1793).\nL'anno successivo, nell'aprile 1794, G\u00e9rard fu assegnato alla 71\u00aa \"Demi-brigade\" comandata da Bernadotte e facente parte dell'Armata del Nord, con cui pass\u00e0 la Sambre (12 giugno), combatt\u00e9 a Fleurus (16 giugno), partecip\u00f2 alla presa di Charleroi (25 giugno), prima di combattere nuovamente a Fleurus (26 giugno).\nAlla fine del 1794 segu\u00ec Bernadotte nella neoformata \"Armata di Sambre-et-Meuse\", agli ordini di Jean-Baptiste Jourdan. Si distinse nel passaggio della Roer a Aldhoven (2 ottobre 1794): l'azione fu elogiata da Bernadotte, che lo volle nel suo Stato Maggiore. Nel\n1796 partecip\u00f2 a tutti i combattimenti nei quali l'armata si impegn\u00f2 sulla riva sinistra del Reno tentando, senza successo durevole, di effettuare una puntata in territorio tedesco. Il 22 agosto 1796 prese parte alla battaglia di Teining.\nNominato capitano il 20 aprile 1797, divenne aiutante di campo di Bernadotte e lo segu\u00ec nel gennaio 1798 nella sua ambasciata a Vienna. Nella capitale austriaca dimostr\u00f2 notevole decisione e coraggio per reprimere una dimostrazione contro l'ambasciata di Francia che aveva innalzato un tricolore al proprio balcone, e salv\u00f2 la vita dell'ambasciatore. Fu promosso successivamente e colonnello (1800).\nSotto il Primo Impero.\nAvendo un decreto del 1801 disposto che i generali di divisione non potevano avere aiutanti di campo di grado superiore a quello di \"chef d'escadrons\", G\u00e9rard dovette lasciare la propria funzione presso Bernadotte e rest\u00f2 inattivo sino al 20 agosto 1805, data in cui un decreto imperiale lo nomin\u00f2 vicecomandante e primo aiutante di campo di Bernadotte, nel frattempo elevato alla dignit\u00e0 di Maresciallo dell'Impero.\nFu ferito ad Austerlitz (1805) mentre caricava brillantemente alla testa dei suoi squadroni contro la Guardia imperiale russa. Fu promosso generale di brigata il 13 novembre 1806 dopo aver mostrato grande ardimento alla battaglia di Halle. A Jena caric\u00f2 la cavalleria prussiana alla testa del 4\u00ba Reggimento Ussari facendo un gran numero di prigionieri. Si segnal\u00f2 ugualmente, come capo di Stato Maggiore del IX Corpo d'armata comandato da Bernadotte, a Erfurt e a Wagram, dove, alla testa della cavalleria sassone, contribu\u00ec in maniera significativa alla vittoria francese. Poco dopo Napoleone I lo cre\u00f2 barone dell'Impero (15 agosto 1809).\nL'anno seguente rifiut\u00f2 di seguire Bernadotte in Svezia e fu destinato alla Armata di Spagna, dove si distinse alla battaglia di Fuentes de O\u00f1oro\n(5 maggio 1811). Fu in Portogallo nel 1810 con Drouet d'Erlon e non ritorn\u00f2 alla \"Grande Arm\u00e9e\" che nel 1812.\nFu quindi inviato all'Armata d'Italia in qualit\u00e0 di comandante della 10\u00aa Brigata di cavalleria leggera, il 25 dicembre 1811.\nQuando fu decisa la campagna di Russia, pass\u00f2 al I Corpo d'armata della \"Grande Arm\u00e9e\" e contribu\u00ec alla presa di Smolensk (17 agosto 1812) dove prese il posto del generale Gudin, mortalmente ferito, alla testa della propria divisione.\nIl 23 settembre 1812, poco dopo la battaglia di Borodino dove si era un'altra volta distinto, G\u00e9rard fu nominato generale di divisione e ricevette il comando della 3\u00aa Divisione del I Corpo d'armata della \"Grande Arm\u00e9e\". Entr\u00f2 a Mosca prima di partecipare alla disastrosa ritirata agli ordini del maresciallo Ney e del principe Eugenio.\nAlla Beresina G\u00e9rard era comandante in seconda, agli ordini di Ney, del corpo d'armata formato per proteggere i resti dispersi dell'esercito. Comand\u00f2 quindi la retroguardia, composta da 12.000 napoletani e da tre battaglioni di coscritti. Giunse a Francoforte sull'Oder senza aver subito perdite eccessive, ma il destino delle sue truppe, praticamente isolate, sembrava segnato: i dintorni di Francoforte erano stati inondati dai russi, la popolazione era in piena rivolta contro i francesi, lo zar Alessandro vi si trovava personalmente alla testa di forze considerevoli, e gli ordin\u00f2, tramite aiutanti di campo, di abbandonare la citt\u00e0. G\u00e9rard rispose fieramente che non avrebbe mai evacuato la citt\u00e0, e manovr\u00f2 con tale abilit\u00e0 che tre giorni dopo era in ordinata ritirata sull'Elba.\nFu creato conte dell'Impero per decreto imperiale il 21 gennaio 1813.\nIl 7 marzo ricevette il comando dell'XI Corpo d'armata nella campagna di Sassonia. Si mise in luce agli ordini di Macdonald a L\u00fctzen e a Bautzen.\nGuarito da una ferita ricevuta qualche giorno dopo, G\u00e9rard riprese il comando della sua divisione, fino a che l'armistizio di Plesowitz fu infranto. Alla battaglia di Goldberg ripet\u00e9 l'impresa di Bautzen, agli ordini di Lauriston che teneva il comando in assenza di Macdonald.\nSi segnal\u00f2 all'attacco di Nieder-Au dove forz\u00f2 le divisioni di Federico Augusto di Hannover e del duca del Meclemburgo a ripassare la Katzbach. Alla seguente battaglia del Katzbach, G\u00e9rard, sebbene ferito ad una coscia, non lasci\u00f2 il campo.\nAlla seconda giornata della battaglia di Lipsia (18 ottobre 1813), ricevette alla testa una ferita pi\u00f9 grave, che lo costrinse a cedere il comando.\nRiusc\u00ec tuttavia a ristabilirsi in tempo per prendere parte alla Campagna dei sei giorni nel 1814. Fu nominato comandante del corpo d'armata di riserva di Parigi, composto unicamente da coscritti. Combatt\u00e9 a Brienne. Alla battaglia di La Rothi\u00e8re ebbe il comando dell'ala destra, e malgrado i veementi attacchi di un nemico superiore in numero, seppe conservare tutte le posizioni e non abbandon\u00f2 che a mezzanotte, e per ordine formale dell'Imperatore, la difesa del ponte di Dienville.\nContribu\u00ec alle due vittorie di Saint-Dizier; prima di lasciare Parigi Napoleone gli affid\u00f2 il comando dei corpi d'armata delle divisioni di riserva destinate ad operare nelle pianure della Champagne. Arrest\u00f2 la marcia dei generali Giulay e Colloredo come capo dell'ala destra della \"Grande Arm\u00e9e\" e contribu\u00ec anche alle vittorie nella battaglia di Mormant e nella battaglia di Montereau, dove sostitu\u00ec il maresciallo Victor.\nIl 22 febbraio, alla testa del II Corpo d'armata mise in fuga l'avanguardia nemica comandata da Platov e, due giorni pi\u00f9 tardi, forz\u00f2 la Divisione \"Hardegg\" a battere in ritirata inseguendola sino oltre Bar.\nFavorevole alla deposizione di Napoleone nel maggio 1814, fu incaricato di riportare in Francia la guarnigione di Amburgo. Come attestato di stima, Luigi XVIII lo fece cavaliere dell'Ordine reale e militare di San Luigi (1\u00ba giugno 1814) e gran croce della Legion d'onore (29 luglio 1814). Poco tempo dopo fu nominato ispettore generale della 5\u00aa Divisione militare e designato al comando del campo di Belfort.\nIl 22 marzo 1815 G\u00e9rard divenne ispettore generale di fanteria in Alsazia; da Strasburgo, dove si trovava in ispezione, seppe del ritorno di Napoleone, e ricevette il comando dell'Armata della Mosella, che divenne IV Corpo d'armata.\nFu elevato alla dignit\u00e0 di Pari di Francia il 2 giugno 1815. Consegnando le nuove insegne imperiali alle sue truppe, disse: \u00abSoldati, ecco le nuove aquile che l'Imperatore affida al vostro valore; quelle di Austerlitz portano quindici anni di vittorie; a voi il compito di dare nuove prove di coraggio: il nemico \u00e8 di fronte a voi!\u00bb.\nRicevette all'inizio di giugno l'ordine di portarsi a marce forzate sulla frontiera settentrionale. Alla testa del suo corpo d'armata attravers\u00f2 la Sambre e le sue truppe si comportarono eroicamente alla battaglia di Ligny, dove il successo fu il risultato delle abili disposizioni di G\u00e9rard unite all'ardimento suo e delle sue truppe.\nIl 18 stava dirigendosi in direzione di Wavre quando si udirono colpi di cannone dalla parte della foresta di Soignes. I comandanti di corpo d'armata vennero riuniti a consiglio: G\u00e9rard sosteneva che, seguendo i principi generali della guerra, ci si dirigesse verso i cannoni, passando la Dyle. Grouchy si oppose all'idea, in base a ordini diversi dell'Imperatore. Tale movimento avrebbe forse potuto cambiare il risultato della battaglia di Waterloo.\nPrima della fine della giornata G\u00e9rard fu ferito per la quinta volta: una palla dell'avanguardia di Bl\u00fccher lo colp\u00ec al torace mentre, alla testa della fanteria, attaccava il villaggio di Bierges. Volle nondimeno rimanere vicino alle truppe e si fece trasportare al di l\u00e0 della Loira.\nSotto la Seconda Restaurazione.\nDopo la capitolazione di Parigi, il maresciallo Davout design\u00f2 i generali Kellermann, G\u00e9rard e Haxo per trattare, a nome dell'esercito, con il nuovo governo. Esaurito il compito, G\u00e9rard fu messo a riposo nel settembre 1815 e si ritir\u00f2 a Bruxelles, dove spos\u00f2 (10 agosto 1816), Louise Rose Aim\u00e9 de Timbrune-Thiembronne de Valence, seconda figlia del generale de Thiembronne e di Edm\u00e9e Nicole Pulch\u00e9rie Br\u00fblart de Genlis, figlia della contessa de Genlis. La coppia ebbe tre figli:\nRientr\u00f2 in Francia nel 1817 e si insedi\u00f2 al castello di Villers-Saint-Paul (Oise), acquistato nel giugno 1817.\nIl 28 gennaio 1822 fu eletto deputato del I \"arrondissement\" della Senna in sostituzione di \u00c9tienne-Denis Pasquier, elevato alla Par\u00eca, e fu rieletto per il medesimo \"arrondissement\" il 9 maggio seguente. Sedette nei banchi dell'opposizione liberale, firmando la petizione contro l'espulsione di Manuel, e non fu rieletto nel 1824. Il 17 novembre 1827 and\u00f2 nuovamente alla Camera in rappresentanza del III \"arrondissement\" della Dordogna (Bergerac) e, lo stesso giorno, fu eletto nel III \"arrondissement\" dell'Oise (Clermont). Alla Camera prese costantemente la difesa degli ex soldati imperiali, rispediti sui due piedi alle loro case e caduti, molti, nella miseria. Fu rieletto il 23 giugno 1830 nell\"arrondissement\" di Clermont.\nSotto la Monarchia di Luglio.\nDurante la Rivoluzione di Luglio sostenne attivamente la causa del duca d'Orl\u00e9ans. Fu uno dei primi firmatari della protesta contro le ordinanze di Saint-Cloud e fu nominato ministro della Guerra dalla Commissione municipale provvisoria che si incaric\u00f2 di amministrare la capitale di fronte alla mancanza di autorit\u00e0 civili e militari.\nLuigi Filippo lo conferm\u00f2 nella funzione nel novero del primo governo del nuovo regime, e lo elev\u00f2 alla dignit\u00e0 di maresciallo di Francia il 17 agosto 1830. G\u00e9rard aveva gi\u00e0 ottenuto, il 1\u00ba agosto, che si ristabilissero i colori nazionali; l'11 agosto sciolse la Guardia Reale e quella di Carlo X, e il 16 agosto ordin\u00f2 la ricostituzione della Guardia municipale; il 27 agosto firm\u00f2 lo scioglimento del Consiglio superiore di guerra.\nConserv\u00f2 il portafoglio della Guerra nel governo presieduto da Laffitte fino al 17 novembre 1830, data in cui, giudicato troppo interventista riguardo al Belgio, lasci\u00f2 il governo, ufficialmente per ragioni di salute. Fu rieletto deputato il 21 ottobre 1830.\nNel gennaio 1831 fu nominato al Conseil g\u00e9n\u00e9ral dell'Oise e, il 5 luglio, eletto deputato per il collegio di Senlis. Alla Camera dei deputati vot\u00f2 coi conservatori.\nA causa del Belgio aveva dovuto lasciare il governo, proprio il Belgio gli offr\u00ec, nel 1832, l'ultima grande vittoria militare. Il maresciallo G\u00e9rard fu chiamato, il 4 agosto, al comando dell\"Armata del Nord\". Dopo una campagna di tredici giorni, costrinse gli olandesi ad evacuare le loro posizioni in Belgio ad eccezione della cittadella di Anversa. Di ritorno in Belgio il 15 novembre 1832, mise l'assedio ad Anversa, che capitol\u00f2 il 23 dicembre; ci\u00f2 gli valse da parte dei belgi una spada d'onore in pegno di riconoscenza. L'11 febbraio 1833 fu nominato pari di Francia.\nIl 18 luglio 1834, avendo Guizot e Thiers ottenute le dimissioni del maresciallo Soult, G\u00e9rard fu chiamato a primo ministro reggendo anche il Ministero della Guerra. Ancora circondato della gloria della spedizione belga, il profilo del nuovo governo era simile a quello dei suoi predecessori, le \"spade illustri\", ma se ne distingueva per la vicinanza al \"terzo partito\". Avendo accettato l'incarico per l'insistenza di Thiers, il maresciallo non mostrava molta inclinazione alla direzione del governo, nella quale temeva di mettere in gioco la propria popolarit\u00e0. Modesto oratore, il che costituiva un limite in un regime in cui i giochi parlamentari erano essenziali, G\u00e9rard si rivel\u00f2 \u00abun uomo difficile da manovrare, ansioso di imprimere il proprio marchio su ministri che non [volevano] lasciargli alcun margine di manovra\u00bb.\nCome ministro della Guerra, la sua amministrazione vide la creazione degli \"spahi\" in Algeria, e l'organizzazione di speciali commissioni d'arma. Come presidente del consiglio tent\u00f2, senza successo, d'imporre l'amnistia reclamata dal \"terzo partito\" e dovette dare le dimissioni davanti al rifiuto di Luigi Filippo, Guizot e Thiers (19 ottobre 1834).\nFu nominato gran cancelliere della Legion d'onore al posto del maresciallo Mortier, vittima dell'attentato di Fieschi il 28 luglio 1835. Abbandon\u00f2 la funzione l'11 dicembre 1838 per rimpiazzare il maresciallo Mouton come comandante in capo della Guardia nazionale. L'indebolirsi della vista lo costrinse ad abbandonare l'incarico e, il 21 ottobre\n1842, ridivenne gran cancelliere della Legion d'onore, posto che gli fu revocato dal governo provvisorio nel febbraio 1848.\nFu nominato senatore del Secondo Impero il 26 gennaio 1852 e mor\u00ec qualche mese dopo. Il suo corpo, con quelli della moglie e dei tre figli, sono inumati in una cripta della chiesa di Nogent-sur-Oise."}
{"id": "1735510", "revid": "36426", "url": "https://it.wikipedia.org/wiki?curid=1735510", "title": "Palazzo del Bembo", "text": ""}
{"id": "1735516", "revid": "599013", "url": "https://it.wikipedia.org/wiki?curid=1735516", "title": "James Fanchone", "text": ""}
{"id": "1735519", "revid": "628767", "url": "https://it.wikipedia.org/wiki?curid=1735519", "title": "Puquio", "text": "Puquio \u00e8 una cittadina del Per\u00f9 di 4.679 abitanti, capoluogo della provincia di Lucanas e del distretto di Puquio."}
{"id": "1735522", "revid": "599013", "url": "https://it.wikipedia.org/wiki?curid=1735522", "title": "Pascal Johansen", "text": "Carriera.\nHa giocato nella prima divisione francese."}
{"id": "1735523", "revid": "36426", "url": "https://it.wikipedia.org/wiki?curid=1735523", "title": "Tommaso della Gherardesca", "text": ""}
{"id": "1735524", "revid": "61051", "url": "https://it.wikipedia.org/wiki?curid=1735524", "title": "Guillaume Lacour", "text": ""}
{"id": "1735525", "revid": "729019", "url": "https://it.wikipedia.org/wiki?curid=1735525", "title": "Sukhoi K", "text": "Il Sukhoi K, o semplicemente K, fu un aereo da caccia monoposto, bimotore a getto e monoplano ad ala bassa, progettato dall'OKB 51 diretto da Pavel Osipovi\u010d Suchoj, sviluppato in Unione Sovietica negli anni quaranta e rimasto allo stadio di prototipo.\nCostruito poco dopo il termine della seconda guerra mondiale il velivolo, grazie agli studi effettuatiu su esemplari catturati, risultava molto simile al tedesco Messerschmitt Me 262. Denominato inizialmente Sukhoi Su-9 dal Ministero dell'industria aeronautica, designazione che venne successivamente riusata per un'altra macchina, il K serv\u00ec come base di partenza per il progetto LK (chiamato anche Su-11) e successivamente per il progetto TK (Su-13).\nStoria del progetto.\nNel 1945 l'Unione Sovietica aveva finalmente a disposizione il motore turbogetto, l'RD-10 e l'RD-20, il primo capace di 900\u00a0kgf di spinta ed il secondo di 800. In quegli anni fu quindi lanciato un programma di sviluppo per un caccia a getto, di cui furono incaricati i pi\u00f9 importanti uffici tecnici di progettazione (OKB) di tali apparecchi, del tempo: Yakovlev, Lavochkin, Mikoyan Gurevich e, appunto, Sukhoi.\nI primi studi dell'ufficio di Sukhoj su di un caccia a getto erano cominciati gi\u00e0 dai primi mesi del 1944. A causa della limitata potenza dei primi turbogetti, i primi caccia erano tutti bimotore e gli ingegneri di Suchoj decisero di installare gli RD-10 all'interno di due gondole subalari.\nIl piccolo gruppo di Suchoj era sotto pressione a causa dell'eredit\u00e0 lasciata dalla morte di Polikarpov e di Ermolaev: i lavori di progettazione e di costruzione dello UTB-2 e dello Er-2ON.\nMalgrado la sua innegabile somiglianza con il Me 262, il K venne scrupolosamente studiato sia dal punto di vista aerodinamico che strutturale. Ci\u00f2 era in parte dovuto al notevole carico alare, 300\u00a0kg/m\u00b2, che al contempo permetteva dimensioni ridotte della macchina ed una velocit\u00e0 di punta elevata.\nAll'aumento del carico alare corrisponde per\u00f2 un aumento della velocit\u00e0 minima di atterraggio e di decollo: \u00e8 per questo motivo che vennero installati dei razzi assistenti al decollo, gli U-5, con una spinta aggiuntiva di ben 1550\u00a0kg fornita per 8 secondi. I razzi erano poi sganciati una volta scarichi. Per l'atterraggio invece si introdusse, per la prima volta in Unione Sovietica, il parafreno: uno speciale paracadute, posto in coda, che si dispiegava una volta a terra e che rallentava il K in 660\u00a0m riducendo l'impiego di pista del 30%.\nIl K fu anche uno dei primi in Unione Sovietica ad essere provvisto di un seggiolino eiettabile, disegnato dagli stessi ingegneri di Sukhoj, e di un sistema per l'espulsione del cupolino.\nIl modello per le prove statiche venne ultimato nel 1946 ed esaminato da una commissione che lo approv\u00f2 per la produzione del prototipo. Il prototipo venne presto ultimato, malgrado l'assenza dei motori la cui produzione andava a rilento, e, nel luglio dello stesso anno, cominciarono le prove statiche.\nA met\u00e0 ottobre finalmente i motori vennero montati e, dopo alcuni collaudi ed alcune piccole modifiche ai carrelli, il 13 novembre il pilota collaudatore Georgij \u0160ijanov comp\u00ec il primo decollo. I commenti del collaudatore (che lavorava assieme ai colleghi Sergej Anochin ed Andrej Ko\u010detkov) furono positivi, l'aereo rispondeva in modo eccellente ai comandi. Inoltre la manutenzione era facilitata dalla particolare installazione dei propulsori.\nL'unica pecca era rappresentata dal fatto che alle alte velocit\u00e0 i comandi diventavano piuttosto \"duri\". Per questo motivo vennero sviluppati degli attuatori idraulici di alettoni ed elevatori. Inoltre venne aumentata l'area della deriva.\nIl 3 agosto del 1947 l'aereo venne portato in volo alla manifestazione aerea di Tu\u0161ino da Ko\u010detkov.\nIl 18 dello stesso mese l'aereo venne spostato alla base del NII per gli esami da parte di una commissione di stato. Successivamente l'aereo venne rinviato alla fabbrica perch\u00e9 fossero montate delle pompe idrauliche agli attuatori. L'aereo venne quindi provato dal 27 marzo al 25 maggio del 1948 (11 voli per un totale di 5 ore e 13 minuti), in particolare per verificare la relazione tra le forze agenti sulle superfici mobili ed il loro angolo di deviazione, alle differenti quote e con le pompe idrauliche in funzione oppure inoperative. In totale, dal 12 ottobre del 1946 al 26 maggio 1948 il K comp\u00ec 136 voli per 58 ore e 58 minuti di volo.\nInizialmente l'apparecchio venne raccomandato per la produzione di serie come Sukhoi Su-9, ma all'epoca le fabbriche sovietiche producevano gi\u00e0 un buon numero di macchine analoghe. Quando alla fine si decise di abbandonare il progetto, il prototipo del K era ancora in condizioni di volo.\nLo sviluppo e la costruzione del K diede modo all'ufficio tecnico di migliorare ed affinare le proprie capacit\u00e0 nell'assemblaggio dei prototipi, riducendo le tolleranze di lavorazione a 0,25\u00a0mm.\nIl modello a due posti ed il secondo prototipo.\nNel 1946 l'OKB lavor\u00f2 anche attorno al progetto di una versione biposto da addestramento. Questa nuova versione introduceva un secondo abitacolo dell'allievo posto di fronte a quello dell'istruttore per permettere una migliore visibilit\u00e0 al primo. L'armamento consisteva in due cannoni Berezin B-20 da 20\u00a0mm con 100 colpi per canna. Gli abitacoli non erano corazzati.\nA causa del fatto che il lavoro sul K aveva sub\u00ecto un arresto, il prototipo dell'addestratore non venne costruito.\nAccanto alla versione biposto venne progettata anche una seconda versione del prototipo del monoposto. In particolare si lavor\u00f2 ad un miglioramento del motore in collaborazione con il CIAM.\nVenne modificata la struttura posteriore del motore riarrangiando la camera di combustione che ora aveva una doppia parete d'acciaio resistente alle alte temperature, sei iniettori alimentati da una pompa, ed un nuovo scarico variabile, dove la spina centrale era stata rimpiazzata da un doppio sistema di paretine. I collaudi condotti dagli uomini di Sukhoj e dello CIAM furono soddisfacenti ed il nuovo sistema di geometria variabile dell'ugello venne proposto per il nuovo prototipo.\nA settembre del 1946 le prove condotte nella galleria del vento T-106 dello CAGI confermarono che se i motori fossero stati posizionati all'altezza delle ali, anzich\u00e9 al di sotto, le prestazioni sarebbero leggermente migliorate perch\u00e9 in questo modo diminuiva l'interferenza aerodinamica ala-gondola motore, abbassando la resistenza ad alti numeri di Mach.\nVenne inoltre cambiato il profilo alare all'estremit\u00e0, dal KV-3-12 allo SR-3-12, mentre quello alla radice rest\u00f2 lo S-1-12. In galleria infatti tale cambiamento eliminava la tendenza dell'aereo ad abbassare il muso a velocit\u00e0 transoniche.\nIl Sukhoi LK.\nVerso la fine di maggio del 1947 l'OKB di Sukhoj inizi\u00f2 i collaudi in volo di un nuovo monoposto, chiamato LK o Su-11. I piloti collaudatori erano Georgij \u0160ijanov e Sergej Anochin. L'LK installava i nuovi motori Lyulka TR-1, allineati alla corda alare.\nIl 28 maggio 1947 \u0160ijanov comp\u00ec il primo volo di collaudo, che dur\u00f2 circa 10 minuti. I primi lavori si concentrarono molto sulla forma migliore da conferire alle gondole dei motori, ma il TR-1 forniva solamente 1300\u00a0kg di spinta invece dei previsti 1500 ed i lavori si dovettero fermare. Inoltre la stabilit\u00e0 statica longitudinale non era soddisfacente e si manifestava un'inversione del carico del timone a Mach 0,75.\nL'LK comp\u00ec 54 voli di collaudo per un totale di 21 ore ed 8 minuti, ed inoltre prese parte alla parata aerea del 3 agosto 1947.\nIl rapporto finale spieg\u00f2 che senza l'adozione del turbogetto TR-1A (pi\u00f9 potente, ma non ancora in produzione) e senza adeguate indicazioni dello TsAGI per quanto riguardava l'aerodinamica alare, l'aereo non si poteva ulteriormente migliorare.\nPer questo motivo l'ala fu smontata e trasferita allo TsAGI per ulteriori esami sulla rigidit\u00e0 dei longheroni.\nIl Sukhoi TK, caccia tattico o caccia intercettore.\nSulle basi del Su-11 fu progettato, nel 1947, un caccia tattico sotto la denominazione TK o Su-13. I due motori originali furono sostituiti dai pi\u00f9 potenti Klimov RD-500 da 1\u00a0600\u00a0kg di spinta ciascuno, mentre lo spessore alare in percentuale di corda diminu\u00ec dall'11 al 9%. Infine i piani orizzontali di coda furono dotati di un angolo di freccia. L'apparecchio fu anche predisposto per agganciare due serbatoi esterni alla radice alare, ma non venne mai costruito.\nSimultaneamente a questo progetto fu concepito anche un caccia intercettore monoposto. Nel maggio del 1948 l'ufficio tecnico torn\u00f2 su questo progetto equipaggiandolo di un radar Tory che alloggiava l'antenna tra i due cannoni sul muso, facendo arretrare l'abitacolo, i serbatoi, i cannoni stessi ed il centro di massa. Come risultato anche l'ala venne modificata, aumentandone la superficie, a causa del maggiore peso del radar e dei motori, e spostandola verso la coda. Anche questo progetto non venne mai realizzato."}
{"id": "1735526", "revid": "773636", "url": "https://it.wikipedia.org/wiki?curid=1735526", "title": "Mohorovi\u010di\u0107", "text": ""}
{"id": "1735528", "revid": "287204", "url": "https://it.wikipedia.org/wiki?curid=1735528", "title": "Antonio Lopez Garcia", "text": ""}
{"id": "1735530", "revid": "767487", "url": "https://it.wikipedia.org/wiki?curid=1735530", "title": "Ahmed Abou Moslem", "text": ""}
{"id": "1735532", "revid": "767487", "url": "https://it.wikipedia.org/wiki?curid=1735532", "title": "Marco Ulpio Traiano (padre)", "text": "Biografia.\nOrigini familiari.\nTraiano era un membro della \"Gens Ulpia\", proveniva dalla \"Hispania\" ma aveva origini romane. Sua madre non \u00e8 nota, tuttavia \u00e8 risaputo che i suoi antenati paterni migrarono dall'Italia verso Italica, centro abitato situato nella provincia romana della Spagna Betica (vicino all'attuale, Siviglia, in Spagna). La sorella di Traiano era Ulpia Traiana, che sarebbe poi diventata la madre del pretore Publio Aelio Adriano Afer (padre dell'imperatore Adriano).\nTraiano spos\u00f2 una donna romana chiamata Marcia dalla quale ebbe due figli: una femmina chiamata Ulpia Marciana e un maschio, il futuro imperatore romano Traiano. Traiano fu nonno materno di Salonina Matidia, zio materno del pretore \"Publius Aelius Hadrianus Afer\" e zio paterno dell'imperatore che succedette a suo figlio Adriano.\nCarriera politica.\nTraiano fu il primo membro della sua famiglia ad entrare nel senato. Fu \"Quindecemvir sacris faciundis\". Prima del 67, egli comand\u00f2 una legione sotto il generale romano Gneo Domizio Corbulone. Sotto Vespasiano (che era governatore romano della Giudea), Traiano fu \"legatus legionis\" della \"legio X Fretensis\" durante la prima guerra giudaica tra il 67 e il 70, dove si rese protagonista nel corso dell'assedio di Iafa. In questo periodo, entr\u00f2 nelle grazie del futuro imperatore. Nel 70, dato i suoi successi, Vespasiano assegn\u00f2 a Traiano il governatorato di una provincia romana, a noi sconosciuta (forse la Cappadocia, portando con s\u00e9 la \"XII Fulminata\"), e un consolato \"suffectus\" (nel 70 oppure nel 72).\nDurante gli anni successivi, si adoper\u00f2 come governatore romano della Spagna Betica, della Siria (73-78) sotto il cui comando disponeva di ben quattro legioni (\"III Gallica\", \"IV Scythica\", \"VI Ferrata\" e \"XVI Flavia\"), e quindi proconsole d'Asia (79), mentre tra il 79 e l'80 govern\u00f2 una provincia sconosciuta dell'Africa romana. Durante il suo periodo in Siria, Traiano riusc\u00ec a impedire un'invasione dei Parti.\nMorte e lascito.\nTraiano visse i suoi ultimi anni nell'onore e nella gloria, e probabilmente riusc\u00ec a vedere suo figlio diventare imperatore. Nel 113, Traiano fu divinizzato da suo figlio con il titolo di \"divus Traianus pater\"."}
{"id": "1735533", "revid": "80826950", "url": "https://it.wikipedia.org/wiki?curid=1735533", "title": "Geologico", "text": ""}
{"id": "1735540", "revid": "6340", "url": "https://it.wikipedia.org/wiki?curid=1735540", "title": "Burj Al-Arab", "text": ""}
{"id": "1735541", "revid": "599013", "url": "https://it.wikipedia.org/wiki?curid=1735541", "title": "Gr\u00e9gory Paisley", "text": "Dopo essersi ritirato dal calcio giocato al termine della stagione 2011-2012, \u00e8 divenuto giornalista sportivo di beIN Sport, emittente del gruppo di Al Jazeera."}
{"id": "1735544", "revid": "256896", "url": "https://it.wikipedia.org/wiki?curid=1735544", "title": "Regione Metropolitana di Florian\u00f3polis", "text": "La regione metropolitana di Florian\u00f3polis fu una regione metropolitana del Brasile, istituita con la legge complementare dello Stato di Santa Catarina n\u00ba 162 del 1998 ed estinta dalla legge complementare dello Stato n\u00ba 381 del 2007. Era formata dai comuni della conurbazione di Florian\u00f3polis e da altri centri ad essa collegati.\nNucleo metropolitano.\nDi questi comuni, formavano un'area urbana continua:"}
{"id": "1735545", "revid": "196390", "url": "https://it.wikipedia.org/wiki?curid=1735545", "title": "Marco Ulpio Traiano (padre di Traiano)", "text": ""}
{"id": "1735546", "revid": "100218584", "url": "https://it.wikipedia.org/wiki?curid=1735546", "title": "Peugeot XLD", "text": "Il Peugeot XLD era un motore diesel per uso automobilistico prodotto dal 1968 al 1980 dalla Casa automobilistica francese Peugeot.\nCaratteristiche.\nIl motore \"XLD\" \u00e8 stato introdotto per essere montato inizialmente sulle Peugeot 204. Le caratteristiche salienti di tale motore sono:\nIl motore \"XLD\" \u00e8 stato proposto in due varianti, descritte di seguito.\nXLD.\nLa versione di base, la prima ad essere lanciata, \u00e8 la \"XLD\" vera e propria, e possiede le seguenti caratteristiche:\nTale versione, al momento del lancio, ha potuto vantare un piccolo record, vale a dire quello di essere il pi\u00f9 piccolo motore diesel automobilistico in circolazione. \u00c8 stata montata sulle \"Peugeot 204 Break Diesel\" e \" Fourgonette Diesel\" prodotte tra il 1968 ed il 1973.\nXL4D.\nA partire dal 1973, il motore \"XLD\" venne rivisto in pi\u00f9 punti, assumendo le seguenti caratteristiche:\nTale motore \u00e8 stato montato su:"}
{"id": "1735548", "revid": "115844582", "url": "https://it.wikipedia.org/wiki?curid=1735548", "title": "National Urban League", "text": "La National Urban League (NUL), nota in precedenza come National League on Urban Conditions Among African Americans, \u00e8 un'organizzazione apartitica per la difesa dei diritti civili con sede a New York, a tutela degli afroamericani e contro le discriminazioni razziali negli Stati Uniti d'America.\nIl presidente attuale \u00e8 Marc Morial."}
{"id": "1735549", "revid": "767487", "url": "https://it.wikipedia.org/wiki?curid=1735549", "title": "Quentin Othon", "text": ""}
{"id": "1735552", "revid": "599013", "url": "https://it.wikipedia.org/wiki?curid=1735552", "title": "Pascal Camadini", "text": "Carriera.\nHa giocato nella prima divisione francese ed in quella svizzera."}
{"id": "1735555", "revid": "73843", "url": "https://it.wikipedia.org/wiki?curid=1735555", "title": "Borgo San Lorenzo (via)", "text": "Borgo San Lorenzo \u00e8 una strada di Firenze, situata tra piazza San Giovanni e piazza San Lorenzo.\nStoria e descrizione.\nIl nome della strada \u00e8 antico, attestato almeno dal 1117 e immutato nel corso dei secoli, e si riferisce al fatto che conduce dalla citt\u00e0 antica alla basilica di San Lorenzo, una delle chiese pi\u00f9 vecchie della citt\u00e0. Il termine \"borgo\" a Firenze indicava quegli assi viari dal carattere mercantile e quasi popolaresco che stavano subito fuori dalle porte cittadine, in questo caso la Porta del Vescovo, antica Porta Pretoria nella cinta romana. La strada venne inglobata nella citt\u00e0 al tempo dell'ampliamento delle mura, contemporaneo a Dante Alighieri, con lo spostamento della porta cittadina all'altezza dell'attuale via Ginori (Porta San Lorenzo). \nTuttavia va notato che lo sbocco dell'attuale via era originariamente limitato alla stretta \"via dell'Arcivescovo\", una via secondaria che separava i due corpi di fabbrica del palazzo Vescovile, uniti da cavalcavia, e che solo nell'Ottocento, con la demolizione del pi\u00f9 avanzato di questi corpi di fabbrica, la strada ebbe lo sbocco nell'attuale, ariosa, piazza San Giovanni. \nIl nome \"borgo\" \u00e8 indice che la strada era una direttrice che usciva da una porta cittadina dell'antica cerchia muraria romana, infatti presso il palazzo Arcivescovile si trovava l'antica Porta al Vescovo. Quando la vicina basilica di San Lorenzo venne inglobata nelle mura, la porta venne spostata pi\u00f9 avanti dove inizia via de' Ginori, e questa direttrice inglobata nel nucleo cittadino. In antico, e fino a tempi recenti, la strada era molto trafficata; ora \u00e8 riservata al traffico pedonale. Si \u00e8 anche pensato che l'antico \"borgo San Lorenzo\" fosse in realt\u00e0 un viuzzo un po' pi\u00f9 a ovest, poi accecato, oggi rintracciabile in una serie di corti interne nelle case tra piazza San Lorenzo e via dei Cerretani (all'altezza dell'odierna Libreria Seeber), il quale sbucava pi\u00f9 a ridosso della gradinata della basilica. Con due aperture a volta, una in via Cerretani e l'altra in piazza San Lorenzo, il borgo potrebbe essere stato doppio, e diventare doppiamente mercantile.\nNella pianta del Buonsignori si nota inoltre come innestasse sulla strada un tratto scomparso della via dei Biffi, chiuso per costruire l'ampio collegio Gesuitico a fine del Cinquecento.\nAl numero 4 una grande targa con busto e bassorilievi ricorda Giuseppe Dolfi, patriota amico di Mazzini e Garibaldi. Poco pi\u00f9 avanti un'altra ricorda il soggiorno di Michel de Montaigne nell'antica locanda dell'Agnolo, oggi un ristorante; vi risiedette per un certo periodo anche Alessandro Tassoni, autore modenese della \"Secchia rapita\". Sul lato ovest la porta di un'antica locanda \u00e8 decorata da un singolare bassorilievo con un grande pesce, frutta e un bicchiere.\nPoco prima di piazza San Lorenzo si incontrano a destra i resti della torre dei Rondinelli, inglobata da Bartolomeo Ammannati nel convento dei Gesuiti di San Giovannino. Su questa torre nel Settecento padre Leonardo Ximenes sistem\u00f2 un osservatorio tutt'oggi esistente: l'Osservatorio Ximeniano. In fondo, presso l'angolo dove s'alza la torre dei Marignolli si trova il Canto alla Paglia, per il mercato che vi si faceva di questo importante materiale al tempo delle bestie da sella, da basto e da tiro.\nIn via Borgo San Lorenzo \u00e8 presente il Consolato del Senegal.\nEdifici.\nGli edifici con voce propria hanno le note bibliografiche nella voce specifica.\nLapidi.\nDentro la Farmacia all'Insegna del Moro:\nNell'androne della Casa della Campana:\nNello stesso androne due altre lapidi simili per forma e dimensione ricordano i restauri all'edificio del 1962-1972 e la dimora del prof. Luigi Tonelli. \nSulla Casa Dolfi:\nUna piccola placca ricorda il restauro del memoriale esterno nel 2008.\nSull'edificio della Locanda dell'Agnolo:\nL'osservatorio Ximeniano \u00e8 ricco di lapidi interne. Il repertorio Bargellini-Guarnieri riporta parzialmente quella dedicata a Filippo Cecchi, ma ve ne sono anche dedicate a Leonardo Ximenes, a Giovanni Ricasoli Firidolfi, alle osservazioni astronomiche col telescopio.\nTabernacoli.\nL'unico tabernacolo sulla strada \u00e8 quello in angolo con via dei Cerretani, sulla torre dei Marignolli. In passato si trova descritto coi nomi di tabernacolo del Canto alla Paglia, o dei Marignolli, o ancora della Torre rotonda (con riferimento a una distrutta torre dell'antichissima cerchia muraria che qui si trovava a difesa della porta Pretoria/Aquilonia/del Vescovo, i cui resti furono confermati dagli scavi del 1895).\nSi tratta di un'edicola con una tavola tardo quattrocentesca raffigurante la \"Madonna col Bambino e angeli\" (restaurata nel 1995 dalla scuola Lorenzo de' Medici e avvicinata alla maniera di Cosimo Rosselli) con una cornice in marmo di fattura ottocentesca, per quanto ispirata a modelli quattrocenteschi (con frontone triangolare e architrave decorata da cherubini intarsiati sul marmo verde, e base con scritta \"Ave Maria\"). Le lastre inferiori del tabernacolo vennero interessate da un crollo nel 2018: sebbene poi rimesse a posto e restaurate qualche anno dopo, alcune mostrano ancora i segni di tale incidente."}
{"id": "1735557", "revid": "36426", "url": "https://it.wikipedia.org/wiki?curid=1735557", "title": "Piazza San Lorenzo (Firenze)", "text": ""}
{"id": "1735560", "revid": "287204", "url": "https://it.wikipedia.org/wiki?curid=1735560", "title": "Jean-Marc Furlan", "text": "Di chiare origini italiane, \u00e8 stato insignito nel 2005 della cittadinanza onoraria del comune di Cinto Caomaggiore, cittadina da cui partirono i genitori per emigrare in Francia. Dello stesso luogo anche gli avi di un'altra gloria del calcio francese, Patrick Battiston.\nCarriera.\nLe sue qualit\u00e0 nel calcio amatoriale sono state riconosciute dal Troyes (Ligue 2) che gli ha offerto il suo primo contratto da professionista nel 2004. Questo battesimo da \"pro\" \u00e8 stato un successo; \u00e8 entrato nella sua prima stagione in Ligue 1 ed \u00e8 stato nominato \"Miglior allenatore in Ligue 2\"; premiando cos\u00ec uno stile di gioco molto offensivo. Un'altra soddisfazione \u00e8 l'aver scoperto giovani come Damien Perquis, Baf\u00e9timbi Gomis e Blaise Matuidi.\nHa poi allenato lo Strasburgo (dal 2007 al 2009) e il Nantes (Ligue 2) nel 2009-10.\nNel 2010-11, \u00e8 tornato a Troyes (Ligue 2) ed \u00e8 passato alla Ligue 1 (2011-12) con il 12\u00b0 budget in Ligue 2. \u00c8 tornato in Ligue 2 (budget inferiore in Ligue 1) la stagione successiva mentre raggiungeva la semifinale della Coupe de France.\nIn queste due stagioni ha la soddisfazione di vedere i giocatori che ha allenato partire per grandi club: Sidib\u00e9 (Monaco), Obbadi (Lille) e N'sakala (Anderlecht). Nonostante queste partenze (sette titolari) in estate, l'allenatore ha ricostruito una squadra per la Ligue 2 che si qualifica per le semifinali della Coupe de la Ligue (2013-14).\nNel 2014-15, Troyes ha vinto il suo primo titolo venendo incoronato campione francese della Ligue 2. Cinque giocatori (Petric, Rincon, Carole, Martins Pereira e Nivet) fanno parte della migliore squadra della Ligue 2 e Furlan diventa il primo allenatore ricevere un secondo titolo di \"Miglior allenatore della Ligue 2\" durante i Trofei UNFP.\nL'estate successiva \u00e8 molto agitata (2015-16); di fronte alla mancanza di garanzie finanziarie, la DNCG inizialmente rifiuta l'adesione alla Ligue 1 e poi la convalida bloccando i trasferimenti dei giocatori. \u00c8 in questo difficile contesto che il 3 dicembre 2015 Jean-Marc Furlan si \u00e8 dimesso per unirsi (30 maggio 2016, per tre stagioni) allo Brest (Ligue 2). Durante questa prima stagione, ha allenato la sua 1200\u00aa partita ufficiale (giocatore e allenatore) e ha vinto il titolo simbolico di Fall Champion. Alla fine della 3\u00aa stagione, nel maggio 2019, ha portato Brest in Ligue 1 ed \u00e8 cos\u00ec diventato il primo allenatore a sperimentare una quarta scalata in Ligue 1. Alla fine del suo contratto, ha firmato per l'Auxerre.\nStatistiche.\nStatistiche da allenatore.\n\"Statistiche aggiornate al 20 dicembre 2020\". In grassetto le competizioni vinte."}
{"id": "1735567", "revid": "1924342", "url": "https://it.wikipedia.org/wiki?curid=1735567", "title": "Then Play On", "text": "Then Play On \u00e8 il terzo album del gruppo rock dei Fleetwood Mac, pubblicato dalla Reprise Records nel settembre del 1969.\nTracce.\nEdizione CD del 2013, pubblicato dalla Rhino Records (R2 535890) "}
{"id": "1735569", "revid": "729019", "url": "https://it.wikipedia.org/wiki?curid=1735569", "title": "Mura di Campagnatico", "text": "Le mura di Campagnatico costituiscono il sistema murario difensivo del centro storico di Campagnatico, nella provincia di Grosseto, in Toscana.\nStoria.\nLa cinta muraria fu costruita dagli Aldobrandeschi tra il XII e il XIII secolo, su preesistenti strutture difensive risalenti al X secolo, per racchiudere e difendere il borgo castellano di Campagnatico. L'opera ultimata includeva anche alcune torri di avvistamento e la rocca.\nNella seconda met\u00e0 del XIV secolo Campagnatico sub\u00ec alcuni assedi, durante i quali la cinta muraria e le relative fortificazioni subirono danneggiamenti, in alcuni casi anche consistenti. Soltanto nel tardo XV secolo, i senesi riuscirono a completare l'opera di ristrutturazione delle mura.\nNel corso dei secoli successivi, la cinta muraria ha subito una serie di modifiche e rimaneggiamenti, che per\u00f2 non hanno fatto perdere, nel complesso, le originarie caratteristiche.\nDescrizione.\nLe mura conservano, nell'insieme, gli elementi stilistici del XII e XIII secolo. Presentano alcuni tratti a vista rivestiti in pietra, che delimitano le corrispondenti aree del borgo, ed altri tratti parzialmente o completamente addossati o incorporati alle pareti esterne di edifici del centro storico.\nDelle originarie strutture fortificate lungo la cinta muraria si sono ben conservati il complesso della Rocca aldobrandesca ed un'altra torre, originariamente di guardia, in seguito trasformata nel campanile della pieve di San Giovanni Battista, la cui area absidale \u00e8 situata in prossimit\u00e0 del corrispondente tratto delle mura."}
{"id": "1735573", "revid": "125918261", "url": "https://it.wikipedia.org/wiki?curid=1735573", "title": "Shemar Moore", "text": "Biografia.\nFiglio di madre originaria dei Paesi Bassi e padre afroamericano. Da bambino ha vissuto assieme alla madre in Danimarca per poi tornare negli Stati Uniti, pi\u00f9 precisamente in California dove \u00e8 nato.\nMoore diventa famoso per il ruolo di Malcolm Winters nella soap opera \"Febbre d'amore\", ruolo che interpreta dal 1994 al 2002 per poi riprendere il personaggio dal 2004 al 2005.\nNel 2002 partecipa alla serie televisiva \"Birds of Prey\", nel ruolo del detective Jesse Reese. Per il cinema ha lavorato nel film del 2004 \"Labirinto d'inganni\" e nel suo sequel del 2007 \"Labirinto d'inganni 2\", inoltre ha recitato al fianco di Kelly Rowland nella commedia romantica \"The Seat Filler\".\nDal 2005 interpreta il ruolo dell'agente speciale Derek Morgan nella serie televisiva poliziesca \"Criminal Minds\". Nel 2016 esce di scena nel diciottesimo episodio dell'undicesima stagione.\nVita privata.\nHa avuto una relazione con la cantante Toni Braxton, dopo essere apparso nel suo videoclip del 1994 \"How Many Ways\", e anche una breve relazione con Halle Berry.\nDoppiatori italiani.\nNelle versioni in italiano delle opere in cui ha recitato, Shemar Moore \u00e8 stato doppiato da:"}
{"id": "1735576", "revid": "110157", "url": "https://it.wikipedia.org/wiki?curid=1735576", "title": "Alfredo Wagner", "text": "Alfredo Wagner \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tabuleiro."}
{"id": "1735578", "revid": "599013", "url": "https://it.wikipedia.org/wiki?curid=1735578", "title": "Florian Ferracci", "text": "Carriera.\nLa sua carriera nel mondo del motociclismo \u00e8 iniziata nella seconda met\u00e0 degli anni ottanta dapprima nei campionati nazionali francesi di velocit\u00e0 per competere anche nelle gare di endurance come il Bol d'Or.\nPassato poi alle competizioni destinate alla Superbike, ha partecipato a campionati europei e al campionato mondiale Superbike del 1992 su una Ducati 888 privata. Dopo essersi classificato al secondo posto nel campionato francese di Superbike del 1995 si \u00e8 conquistato una wild card per partecipare al Gran Premio motociclistico di Francia 1995 nella classe 250 a bordo di una Aprilia.\nL'anno successivo partecipa ad altri due gran premi del motomondiale nella Classe 500, utilizzando due moto diverse, una ROC Yamaha e una Paton.\nDopo il ritiro dalle competizioni attive ha svolto l'attivit\u00e0 di meccanico presso diverse squadre, supportando alcuni piloti di varie classi e categorie."}
{"id": "1735580", "revid": "767487", "url": "https://it.wikipedia.org/wiki?curid=1735580", "title": "Rudy Riou", "text": ""}
{"id": "1735584", "revid": "72396", "url": "https://it.wikipedia.org/wiki?curid=1735584", "title": "Daniel Congr\u00e9", "text": ""}
{"id": "1735587", "revid": "767487", "url": "https://it.wikipedia.org/wiki?curid=1735587", "title": "Dominique Arribag\u00e9", "text": "Carriera.\nTolosa.\nRealizza la sua prima rete stagionale il 2 agosto 1997 contro il Rennes (1-0).\nDopo il ritiro.\nAttualmente ricopre il ruolo di allenatore per il Tolosa."}
{"id": "1735588", "revid": "144796", "url": "https://it.wikipedia.org/wiki?curid=1735588", "title": "Editto di Saint-Cloud", "text": ""}
{"id": "1735592", "revid": "3831", "url": "https://it.wikipedia.org/wiki?curid=1735592", "title": "Don Roberto Angeli", "text": ""}
{"id": "1735595", "revid": "110157", "url": "https://it.wikipedia.org/wiki?curid=1735595", "title": "Kiln House", "text": "Kiln House \u00e8 il quarto album del gruppo rock dei Fleetwood Mac, pubblicato nel 1970. \u00c8 il primo senza il membro fondatore Peter Green."}
{"id": "1735598", "revid": "2161976", "url": "https://it.wikipedia.org/wiki?curid=1735598", "title": "Irradiazioni", "text": "Irradiazioni \u00e8 un album raccolta della cantautrice italiana Giuni Russo, pubblicata il 4 aprile 2003, dall'etichetta discografica NAR International.\nIl disco.\nSull'onda del successo al Festival di Sanremo riscontrato con il brano \"Morir\u00f2 d'amore\", nonch\u00e9 l'omonimo album, la NAR, precedente etichetta discografica di Giuni Russo, pubblica questa raccolta non ufficiale (il titolo \"Irradiazioni\" non incontr\u00f2 il gradimento dell'artista).\nI brani storici, quali \"Good Good Bye\", \"Le contrade di Madrid\", \"Limonata Cha Cha Cha\", \"Mediterranea\", \"Un'estate al mare\", \"Alghero\" e \"Sere d'agosto\" erano stati registrati nel 1997, presso lo studio del chitarrista Alberto Radius, ed erano inizialmente destinati ad un progetto discografico rimasto incompiuto: l'album \"Gelsomini d'Arabia\", la cui uscita era prevista per la fine di quell'anno, ma che non fu mai pubblicato a causa di contrasti tra l'artista e l'etichetta discografica.\nI brani mai inediti su album risalivano invece al periodo in cui la cantante era sotto contratto con la NAR (\"Gabbiano\" e \"Fonti mobili\"), ed erano gi\u00e0 stati pubblicati nell'estate 1997 solo su CD singolo, mentre \"Voce che grida\" era un brano del tutto inedito."}
{"id": "1735603", "revid": "599013", "url": "https://it.wikipedia.org/wiki?curid=1735603", "title": "Jon J\u00f6nsson", "text": ""}
{"id": "1735605", "revid": "268129", "url": "https://it.wikipedia.org/wiki?curid=1735605", "title": "Serie A 1975 (calcio femminile)", "text": "La Serie A 1975 \u00e8 stata l'ottava edizione del campionato italiano di Serie A femminile di calcio.\nIl Milan ha conquistato il suo terzo scudetto. Il titolo di capocannoniere della Serie A \u00e8 andato alla danese Susanne Augustesen, calciatrice della Gamma 3 Padova, autrice di 29 gol. L'Inter Leone Sport e il Roma Club Lido (successivamente riammesso) sono stati retrocessi in Interregionale 1976.\nStagione.\nNovit\u00e0.\nAll'Assemblea Straordinaria di Bologna del 16 febbraio 1975 della F.F.I.U.G.C. (Federazione Femminile Italiana Unificata Giuoco Calcio) si decise di cambiare la denominazione in F.F.I.G.C. (Federazione Femminile Italiana Giuoco Calcio).\nAl termine della stagione 1974 il Cagliari \u00e8 stato retrocesso in Interregionale 1975, mentre l'Assicurazioni Firs Messina era stata esclusa alla quinta giornata. Dalla Serie A Interregionale 1974 sono stati promossi il Tepa Sport Orceana e il Perugia, finalisti per il titolo di campione della Serie A Interregionale, vinto poi dal Tepa Sport Orceana.\nL'A.C.F. Falchi Astro di Montecatini Terme (PT) ha rinunciato al campionato di Serie A e si \u00e8 iscritto alla Serie B Toscana con la nuova denominazione A.C.F. Zelari Piante Pistoia. Anche il ha rinunciato alla Serie A per iscriversi in Interregionale. In loro sostituzione sono ammessi in Serie A il Gorgonzola e l'Internazionale.\nPrima dell'inizio del campionato l'Alaska Lecce cambia denominazione e sede in Pol. Alaska Euroitalica e si trasferisce ad Anzio (RM), dove si fonde con la Pol. La Euroitalica di Roma diventando Pol. La Euroitalica di Roma, che si iscrive in Serie A.\nAvvengono inoltre i seguenti cambi di denominazione:\nFormula.\nLe 12 squadre partecipanti si affrontano in un girone all'italiana con partite di andata e ritorno per un totale di 22 giornate. Le ultime due classificate retrocedono in Interregionale.\nAvvenimenti.\nLa Pol. La Euroitalica ha disputato il campionato fino alla 9\u00aa giornata di andata quando, prima di giocare la 10\u00aa giornata, comunica al Comitato Nazionale Gare (che gestiva i campionati di Serie A e Interregionale) la sua impossibilit\u00e0 a continuare il campionato di Serie A.\nIl C.N.G., con una decisione che i regolamenti F.I.G.C. non potevano giustificare mentre per la F.F.I.G.C. era possibile e attuabile, ha accettato la richiesta dell'A.C.F. Roma Club Lido di Roma (squadra di Serie B laziale), che ha rilevato alcune calciatrici de La Euroitalica e ha continuato il campionato al suo posto.\nClassifica finale.\nLegenda:\nNote:"}
{"id": "1735606", "revid": "486946", "url": "https://it.wikipedia.org/wiki?curid=1735606", "title": "Bombardiere (nave)", "text": ""}
{"id": "1735607", "revid": "125799330", "url": "https://it.wikipedia.org/wiki?curid=1735607", "title": "Forbidden Siren", "text": ", conosciuto come Forbidden Siren in Europa ed Australia, \u00e8 un videogioco survival horror sviluppato dalla Sony Computer Entertainment per PlayStation 2 nel 2004. Il gioco racconta la storia di diversi personaggi, molti dei quali giocabili, intrappolati in un remoto villaggio giapponese per la durata di tre giorni.\n\"Forbidden Siren\" \u00e8 stato seguito da \"Forbidden Siren 2.\" Nel 2008 \u00e8 stato realizzato il remake, intitolato \"\".\nTrama.\n\"Forbidden Siren\" \u00e8 ambientato in un remoto villaggio rurale sulle montagne giapponesi chiamato \"Hanuda\" ( nella versione originale), caratterizzato dall'essere molto legato alle tradizioni e molto xenofobico. In seguito al fallimento di una misteriosa cerimonia rituale, il villaggio si trova a vacillare inspiegabilmente fra il tempo e lo spazio, mentre al posto delle montagne, compare un infinito mare di color rosso sangue a delimitare il luogo (altri elementi che caratterizzano l'ambiente di gioco sono: la fitta nebbia, la pioggia, l'oscurit\u00e0 notturna, le tonalit\u00e0 cromatiche che assume il cielo). La storia si concentra intorno ai tentativi di Hisako Yao, capo di uno strano culto locale, di risvegliare un essere conosciuto come \"Datatsushi\" attraverso alcuni riti.\nLa sirena del titolo \u00e8 il richiamo per Datatsushi, e l'ordine per i residenti di Hanuda di immergersi nel mare rosso sangue, diventando cos\u00ec un esercito di subordinati a Yao, chiamati . Gli shibito hanno il compito di creare un \"nido\" per la forma fisica di Datatsushi una volta che si sar\u00e0 risvegliato, oltre che uccidere e convertire gli esseri umani rimasti a Hanuda. La storia \u00e8 raccontata attraverso il punto di vista di dieci sopravvissuti, alcuni dei quali nativi di Hanuda, ed \u00e8 presentata fuori dal normale ordine cronologico per la durata dei tre giorni in cui accadono gli eventi raccontati. Oltre questi personaggi, ve ne sono altri d'aiuto o che fanno parte della storia.\nUna delle caratteristiche pi\u00f9 innovative del titolo \u00e8 la capacit\u00e0 di vedere attraverso gli occhi di tutti i nemici (e co-protagonisti) in campo, capacit\u00e0 che verr\u00e0 utilizzata dai sopravvissuti per risolvere molti enigmi (apprendere codici, locazione di oggetti ecc.) e per evitare gli scontri (le armi infatti sono molto rare e quelle rinvenute per il livello dai protagonisti sono spesso di natura contundente). Finendo il gioco al 100% si vedr\u00e0 il finale completo e si scoprir\u00e0 che a sopravvivere a questo incubo sono stati in quattro, ovvero: Kyoya Suda, il ragazzo di 16 anni che si scoprir\u00e0 alla fine di \"Forbidden Siren 2\" rimanere nella parte \"oscura\" del mondo. \u00c8 colui che sconfigge tutti gli shibito, grazie anche ad una katana che ha preso da uno degli ultimi mostri affrontati; gli altri sopravvissuti sono Tamon Takeuchi, docente universitario tornato ad Hanuda per riscoprire il suo passato, la sua allieva Yoriko Anno e Harumi Yomoda, una ragazzina di 10 anni riuscita a fuggire dalla sua famiglia trasformata nei mostruosi shibito e salvata, come si pu\u00f2 capire da \"Forbidden Siren 2\", da un soldato che era a bordo di un elicottero (che si scoprir\u00e0 poi essere il Maggiore Takeaki Misawa, all'epoca Capitano).\nDoppiaggio italiano.\nIl gioco ha avuto anche un doppiaggio italiano. Di seguito parte dei doppiatori che vi hanno partecipato.\nAccoglienza.\nLa rivista \"Play Generation\" trov\u00f2 il primo incontro con gli Shibito come la scena pi\u00f9 terrificante dei videogiochi usciti su PlayStation 2."}
{"id": "1735608", "revid": "729019", "url": "https://it.wikipedia.org/wiki?curid=1735608", "title": "Battaglia di Ucl\u00e9s (1108)", "text": "La battaglia di Ucl\u00e9s si combatt\u00e9 nel maggio del 1108, durante la Reconquista spagnola, quando le truppe degli Almoravidi dell'emiro Ali ibn Yusuf, guidate dal fratello dell'emiro, il governatore di Granada, Ab\u016b T\u0101hir Tam\u012bm ibn Y\u016bsuf, che raccoglieva anche gli eserciti di Cordova, Murcia e Valencia, guidate dai rispettivi governatori, avanzarono nella Castiglia orientale, arrivando il 27 maggio di fronte al castello di Ucl\u00e9s.\nAlfonso VI, gi\u00e0 avanti con gli anni (77) e malato, aveva designato il suo erede ed unico figlio maschio, Sancho (1098-1108), coadiuvato dal generale \u00c1lvar F\u00e1\u00f1ez.Le truppe leonesi-castigliane raggiunsero Ucl\u00e9s il 28 maggio e si disposero in formazione di battaglia.Tam\u012bm ibn Y\u016bsuf dispose le truppe di Cordova al centro ed i veterani di Murcia e Valencia ai lati, mentre le truppe di Granada, sotto il suo comando, si schierarono in seconda linea. F\u00e1\u00f1ez e Garc\u00eda Ord\u00f3\u00f1ez, per conto di Sancho, il mattino del 29 maggio, decisero un attacco frontale della sola cavalleria, che inizialmente riusc\u00ec a portare scompiglio nella fanteria di Cordova, che indietreggi\u00f2, ma non cedette; nello stesso tempo per\u00f2 le ali dello schieramento almoravide attaccarono la fanteria cristiana, e, dopo averla neutralizzata e dispersa, chiusero l'accerchiamento intorno alla cavalleria leonese-castigliana, che, raggiunta la seconda linea dei Musulmani, stava combattendo contro le truppe di Granada. I cavalieri cristiani attaccati da ogni parte dovettero cedere e furono annientati. Gli Almoravidi non fecero prigionieri anche per convincere il castello di Ucl\u00e9s ad arrendersiDopo questa vittoria per\u00f2 gli Almoravidi si limitarono a conquistare qualche castello ed alcune citt\u00e0 tra cui Cuenca, ma non sfruttarono a fondo la vittoria, perch\u00e9 preferirono rivolgersi contro gli ultimi Regni di Taifa, operazione che conclusero nel 1111.\nPer ci\u00f2 che concerne la morte dell'infante Sancho, dopo che molti cavalieri castigliani, gli si erano stretti intorno, per proteggerlo, e molti erano gi\u00e0 caduti, si sa che il cavallo di Sancho venne colpito e l'erede al trono rimase appiedato. Poi vi sono due versioni:"}
{"id": "1735614", "revid": "599013", "url": "https://it.wikipedia.org/wiki?curid=1735614", "title": "Fod\u00e9 Mansar\u00e9", "text": "Carriera.\nNazionale.\nHa collezionato 48 presenze in Nazionale."}
{"id": "1735615", "revid": "1543377", "url": "https://it.wikipedia.org/wiki?curid=1735615", "title": "Tullio Treves", "text": "Carriera accademica e giuridica.\nTullio Rodolfo Treves nacque durante l'esilio argentino del padre Renato; si \u00e8 laureato nel 1964 presso l'Universit\u00e0 degli Studi di Milano e ha insegnato diritto internazionale presso le Universit\u00e0 di Sassari, Torino e di Milano. Ha, inoltre, tenuto lezioni in diverse universit\u00e0 in vari paesi del mondo.\nTreves \u00e8 membro di vari tribunali ed organizzazioni internazionali in campo giuridico. In particolare, dal 1996 al 2011 \u00e8 stato membro del Tribunale internazionale del diritto del mare. Presso questo tribunale \u00e8 stato presidente della Camera giudicante le cause riguardanti il fondo marino dal 1999 al 2002, della Camera giudicante i processi concernenti le cause riguardo alla protezione dell'ambiente marino dal 2002 al 2005, e della Camera giudicante le cause tra i pescatori dal 2005. Inoltre, \u00e8 consigliere legale per la missione permanente italiana presso le Nazioni Unite; gi\u00e0 in precedenza, aveva preso parte a diversi processi presso corti internazionali. \nAttualmente \u00e8 membro del \"Curatorium\" dell'Accademia del diritto internazionale dell'Aia. \nDal 2014 \u00e8 membro onorario dell\u2019\"Association Internationale du Droit de la Mer\" (AssIDMer).\nPubblicazioni.\nTreves ha pubblicato manuali ed opere di diritto internazionale. Tra i manuali si ricordano quello pubblicato con Mario Giuliano e Tullio Scovazzi e quello pubblicato solo a suo nome, ma inteso come una continuazione del precedente:\nHa inoltre pubblicato:"}
{"id": "1735617", "revid": "180202", "url": "https://it.wikipedia.org/wiki?curid=1735617", "title": "Il Santo", "text": ""}
{"id": "1735621", "revid": "110157", "url": "https://it.wikipedia.org/wiki?curid=1735621", "title": "Anit\u00e1polis", "text": "Anit\u00e1polis \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tabuleiro.\nFondata nella seconda met\u00e0 del XIX secolo da coloni italiani e tedeschi, deve il suo nome alla celebre eroina Anita Garibaldi, moglie di Giuseppe Garibaldi di origine brasiliana che i coloni italiani non esitarono a celebrare.\nLa popolazione di coloni a maggioranza italiana ha anche fatto s\u00ec che la bandiera di questo comune riprendesse la stessa bandiera italiana con il logo del comune posto nel centro."}
{"id": "1735622", "revid": "599", "url": "https://it.wikipedia.org/wiki?curid=1735622", "title": "Morley Frank", "text": ""}
{"id": "1735623", "revid": "287204", "url": "https://it.wikipedia.org/wiki?curid=1735623", "title": "Alberto Peano", "text": "Fu anche Aiutante di campo Generale onorario di Vittorio Emanuele III.\nBiografia.\nUfficiale di artiglieria, dal 1903 al 1908 prest\u00f2 anche servizio nella Casa Militare di S. M. Vittorio Emanuele III, come aiutante di campo del re.\nAllo scoppio della Prima guerra mondiale era colonnello comandante l'11\u00ba reggimento di artiglieria di campagna in Alessandria. Il 24 maggio 1915 fu inviato al fronte. Nel marzo 1916 fu nominato Maggior Generale nel IX Corpo d'Armata della IV armata. Nella primavera del 1917 partecip\u00f2 alla pianificazione della riuscita offensiva italiana nel maggio successivo. Nell'agosto dello stesso anno part\u00ec per la Romania come addetto militare e responsabile della missione militare italiana in Romania. Pochi anni dopo entr\u00f2 in congedo. \nLa missione in Romania.\nIl 19 agosto 1917 fu inviato a Iasi in Romania come addetto militare (accreditato dal 6.9.1917 al 27.6.1919) e come capo della missione militare italiana presso lo stato maggiore dell'esercito rumeno. La tenuta dell'esercito rumeno costringeva l'Austria-Ungheria a dividere le truppe fra i due fronti ed era quindi vitale per l'Italia e i suoi alleati. I francesi avevano addirittura inviato agli inizi del '17 un contingente di 1500 uomini, guidati dal gen. Berthelot per addestrare le truppe rumene e assistere il loro stato maggiore, in grande difficolt\u00e0. La presenza italiana in Romania era ridottissima, ma molto qualificata e attiva. La situazione rumena, per\u00f2, era ormai compromessa. La sconfitta di Caporetto e il disfacimento dell'esercito russo nelle prime fasi della rivoluzione, consentirono agli Imperi Centrali di concentrare le truppe contro la Romania, sconfiggendola e costringendola all'armistizio di Focsani e successivamente al trattato di pace di Bucarest (7 maggio 1918). La missione militare italiana presso lo Stato Maggiore rumeno si interruppe ai primi di marzo del 1918, anche se il gen. Peano rest\u00f2 in Romania come addetto militare dell'ambasciata, senza poter comunicare con l'Italia per otto mesi. \nGli altri membri della missione, invece, poterono rientrare in Italia, sia pure con enormi difficolt\u00e0 data la belligeranza della Turchia e la necessit\u00e0 di attraversare la Russia, dove era ormai in corso la rivoluzione. Il colonnello Luciano Ferigo, rientrato precedentemente in Italia e nominato generale di brigata, fu posto al comando della Legione Romena d'Italia, composta inizialmente da solo tre compagnie costituite con soldati rumeni precedentemente arruolati nell'esercito austro-ungarico e fatti prigionieri di guerra. Essi furono schierati a partire dal 28 giugno 1918 e si distinsero nella III battaglia del Monte Grappa e nella battaglia di Vittorio Veneto. Anche dopo l'armistizio continu\u00f2 l'addestramento della Legione, composta ora da tre reggimenti, in vista del suo utilizzo da parte del governo rumeno, sottoposto ad aggressioni sia russe (i rivoluzionari comunisti) sia ungheresi (B\u00e9la Kun).\nDecorazioni.\nEbbe le seguenti decorazioni: Grande Ufficiale dell'Ordine dei Santi Maurizio e Lazzaro, croce al merito di guerra, croce d'oro con corona per 40 anni di servizio compiuto, medaglia dell'Unit\u00e0 d'Italia 1848-1918, medaglia internazionale a ricordo della guerra europea 1914-18, medaglia italiana commemorativa della guerra 1915-1918 (4 campagne), Grande Ufficiale della Stella Romena, Commendatore dell'Ordine di Carlo I di Romania, croce commemorativa della guerra rumena 1916-18, Cavaliere Ufficiale della Legion d'Onore di Francia, Cavaliere del Sol Levante del Giappone, Commendatore dell'Ordine della Spada di Svezia, Commendatore dell'Ordine della Corona di Prussia e dell'Ordine dell'Aquila Rossa di Prussia, Commendatore dell'Ordine del Salvatore di Grecia, Commendatore dell'Ordine di Danilo I del Montenegro.\nBibliografia.\nLa documentazione sulla missione militare italiana in Romania, fra cui i rapporti scritti dal gen. Peano sino al marzo 1918, \u00e8 stata pubblicata in:\nPer le vicende della legione romena:\nCollegamenti esterni.\nFoto negli archivi rumeni"}
{"id": "1735625", "revid": "1100311", "url": "https://it.wikipedia.org/wiki?curid=1735625", "title": "Laurent Batlles", "text": ""}
{"id": "1735631", "revid": "1452073", "url": "https://it.wikipedia.org/wiki?curid=1735631", "title": "Forbidden Siren 2", "text": "Forbidden Siren 2, conosciuto in Giappone come , \u00e8 un videogioco survival horror sviluppato dalla Sony Computer Entertainment per PlayStation 2 nel 2006. Il videogioco \u00e8 il sequel di \"Forbidden Siren\" ed \u00e8 seguito da \"\".\nTrama.\nIl videogioco racconta le vicende di un gruppo di personaggi rimasti intrappolati sull'isola \"Yamijima\", in seguito ad un inspiegabile tsunami rosso sangue, che ha ribaltato il traghetto sul quale viaggiavano. Il gioco \u00e8 raccontato attraverso il punto di vista dei vari personaggi, ognuno dei quali dotato delle proprie abilit\u00e0 e debolezze, nella durata di una intera notte. Le situazioni come le ambientazioni sono molto pi\u00f9 varie rispetto al capostipite. La variet\u00e0 degli \"shibito\" (nemici principali della prima storia) \u00e8 molto aumentata e ora i vari superstiti dovranno sopravvivere ad esseri extradimensionali che non sopportano la luce e sono contrari agli shibito: gli \"Yamibito\" (che assumono diverse forme: vermi, fumo, umanoidi). Le armi da fuoco e contundenti a disposizione dei protagonisti sono in numero maggiore rispetto al primo titolo. Il mistero pu\u00f2 essere svelato in modi differenti con, in molti casi, due o pi\u00f9 variazioni di un livello, che avranno quindi obbiettivi leggermente diversi rispetto all'originale. Se il giocatore riesce a sviluppare queste possibilit\u00e0, la storia ed i personaggi avranno una risoluzione diversa dall'originale.\nPersonaggi.\nUn giornalista della rivista di scienza e mistero \"Atlantis\", Mamoru si dirige verso Yamijima per una ricerca per un articolo quando l'imbarcazione sulla quale viaggia viene capovolta da un'enorme onda rosso sangue. Svegliatosi da solo sulle rive dell'isola, incontra presto Yuri Kishida che con l'inganno gli fa aprire le sette porte degli Inferi, liberando gli yamibito. Fugge dagli Inferi con Ikuko Kifune, che tuttavia preferisce proseguire sola. Mamoru capisce che il modo per rimediare al suo errore \u00e8 fermare gli yamibito. Riesce a distruggere sia Tsuneo che Tomoe Ohta con i loro rami Mekkoju. In cima alla Minaccia del Ragno, viene risucchiato nella dimensione della Madre e la sconfigge con l'aiuto di Akiko, Ikuko, e i resti di Annaki, cancellando l'esistenza della creatura dal mondo reale. \u00c8 il primo vero superstite del gioco.\nUna manovale di porto con abilit\u00e0 psichiche che le permettono di possedere le persone sulle quali usa il sightjack. A causa delle sue abilit\u00e0, ha ricordi dolorosi di quando veniva schernita a scuola perch\u00e9 \"diversa\". \u00c8 inoltre la sorella gemella di Ryuko Tagawa, figlia di Noriko Kifune. \u00c8 sul traghetto che si capovolge all'inizio del gioco, essendo stata attratta verso l'isola dall'istinto. Soccorre Mamoru Itsuki negli Inferi e distrugge le sette porte in modo che non possano essere liberati altri yamibito. Si separa da Mamoru subito dopo, preferendo un percorso solitario. Libera l'anima di Shigeru Fujita e si riunisce con Mamoru in cima alla Minaccia del Ragno. Collaborando insieme, sconfiggono la Madre e fuggono verso il mondo reale. \u00c8 la seconda vera superstite del gioco.\nUn soldato semplice del Corpo di Auto-Difesa, Yorito fa un atterraggio di emergenza sull'Isola di Yamijima insieme a Takeaki Misawa e Hiroshi Okita, che muore nell'impatto ma risorge presto come shibito. Privo di esperienza sul campo, Yorito segue Takeaki fin quando si separano nel momento in cui la Sirena suona. Quando incontra di nuovo Takeaki, il maggiore \u00e8 diventato mentalmente instabile, e minaccia di uccidere Ichiko Yagura. Yorito uccide Takeaki per proteggere la ragazza, ma il suo sforzo gli si ritorce contro quando la posseduta Ichiko lo attacca. Infine si unisce con Mamoru Itsuki nello scalare la Minaccia del Ragno, ma cade gi\u00f9 e affronta prima la versione yamibito di Hiroshi Okita e Takeaki Misawa, infine Otoshigo. Quando l'onda rossa lo travolge, cade nella dimensione degli yamibito dove questi ultimi passeggiano come se fossero persone normali. Incapace di dire se quella sia la realt\u00e0 o un'illusione, impazzisce e inizia una carneficina.\nMaggiore del Corpo di Auto-Difesa, Takeaki \u00e8 nell'elicottero che fa un atterraggio di emergenza sull'Isola di Yamijima con il suo compagno Yorito Nagai e Hiroshi Okita. Malgrado il suo atteggiamento deciso, Takeaki \u00e8 costantemente tormentato dagli orribili ricordi dell'operazione dove salv\u00f2 Harumi Yomoda (una dei sopravvissuti di \u201cForbidden Siren\u201d) dal villaggio di Hanuda. Man mano che si svolgono gli eventi, diviene sempre pi\u00f9 psicotico e omicida, ancora pi\u00f9 dopo aver ingerito alcune medicine allucinogene. Ci\u00f2 culmina nel suo incontro con Ichiko Yagura, che minaccia di uccidere perch\u00e9 sospetta. Viene sparato alle spalle da Yorito Nagai mentre cerca di uccidere Ichiko, e muore. Ciononostante, resuscita come kou-yamibito, e infine viene distrutto da Yorito.\nUna chiaroveggente capace di avere visioni del passato usando il sightjack. Viene rapita da Soji Abe nel tentativo di provare la sua innocenza, tuttavia si reca volentieri con lui all'Isola di Yamijima perch\u00e9 sente che l\u00ec troveranno le loro risposte. \u00c8 una delle sole due persone a vedere la Madre per il mostro che davvero \u00e8 (l'altra \u00e8 Ikuko Kifune). Dopo che gli Inferi sono aperti, viene contattata dallo spirito di Shu Mikami che le chiede di liberare l'anima del padre distruggendo la sua forma yamibito e pugnalandolo con un ramo Mekkoju sacro. Fatto ci\u00f2, ha un ultimo flashback psichico e si rende conto che in realt\u00e0 \u00e8 un'incarnazione della Madre, proprio come Kanae lo era 29 anni fa. Questo la trasforma in Kanae. Ad ogni modo, combatte il controllo psichico della Madre, e si suicida pugnalandosi alla pancia con i resti di Annaki. Questo gesto indebolisce la Madre, permettendo a Ikuko e Mamoru Itsuki di sconfiggere il mostro. Si riunisce con Shu Mikami nell'Aldil\u00e0 come Kanae, dove possono stare insieme per sempre.\nUn lavoratore edile e coinquilino di Ryuko Tagawa, la donna picchiata a morte prima degli eventi del gioco. Soji \u00e8 immediatamente sospettato dell'omicidio, e rapisce la chiaroveggente Akiko Kiyota affinch\u00e9 lei possa provare la sua innocenza. \u00c8 sul traghetto che viene capovolto dall'onda rosso sangue, e finisce sull'Isola di Yamijima con Akiko. Sebbene si separi da Akiko temporaneamente, incontra Shu Mikami (che ha gi\u00e0 perso Tsukasa in precedenza), e insieme scendono verso gli Inferi. Dopo, aiuta Akiko a liberare l'anima di Ryuhei Mikami, e si riunisce con Tsukasa, il fedele cane guida di Shu. Insieme, Soji e Tsukasa sopravvivono al collasso della realt\u00e0 subito dopo la sconfitta della Madre, ed emergono in una nuova realt\u00e0 dove la Madre e di conseguenza Ryuko Tagawa non sono mai esistite. \u00c8 il terzo vero superstite del gioco.\nUno sfortunato ufficiale di polizia cresciuto sull'Isola di Yamijima, prima di essersi trasferito sulla terraferma per avere una propria famiglia. Prima degli avvenimenti del gioco, nel 1986, richiede un trasferimento nella sua citt\u00e0 natale per investigare sulle voci riguardanti una giovane donna avvistata sull'isola, che invece dovrebbe essere deserta. \u00c8 a Yamijima quando questa viene travolta dall'onda rosso sangue, e resta coinvolto negli avvenimenti. Soccorre Ichiko Yagura da un'orda di shibito a bordo del Bright Win, e rimane insieme a lei fino al suono della Sirena. Viene poi accoltellato a morte dalla posseduta Ichiko; dopo resuscita come shibito. Infine diventa uno yamibito, e viene distrutto da Ikuko Kifune con il ramo Mekkoju designato per lui alla nascita, liberando cos\u00ec la sua anima.\nUna studentessa quattordicenne frequentante la Scuola Media della Prefettura di Kameishino. Nell'anno 1986 \u00e8 a bordo del traghetto Bright Win con il club di tennis della sua scuola quando il corpo di Yuri Kishida viene trovato nell'oceano e portato a bordo. Il Bright Win si perde poi in un'onda anomala causata da Yuri. Durante la tempesta, Ichiko cade dal traghetto e annega, poi il suo corpo viene usato come ospite da Otoshigo, padre degli Shiryo e compagno della Madre. Riacquista coscienza nella stiva del Bright Win appena iniziano a svolgersi gli avvenimenti del gioco e viene salvata dagli shibito da Shigeru Fujita. Quando la Sirena suona, diviene totalmente posseduta da Otoshigo e accoltella Shigeru a morte. Riprendendo il senno e inorridita da quello che ha fatto, Ichiko vagabonda per l'isola fino ad incontrare Takeaki Misawa, che minaccia di ucciderla. Viene salvata da Yorito Nagai, ma impazzisce subito dopo e diventa totalmente posseduta. Dopo la sua finale trasformazione in Otoshigo, viene distrutta da Yorito.\nUn promettente romanziere, il lavoro pi\u00f9 famoso del quale \u00e8 \"La lacrima della Sirena\", ispirato da un racconto che suo padre gli leggeva quando era bambino. \u00c8 nato e cresciuto sull'Isola di Yamijima con suo padre, Ryuhei Mikami. Da bambino, scopr\u00ec una giovane donna di nome Kanae trascinata dalle onde sulle coste dell'isola. Kanae fu accolta in casa Mikami, e divent\u00f2 la migliore amica di Shu. Dopo aver trovato il corpo del padre assassinato, Shu tenta di scappare dall'isola con Kanae; vengono poi circondati dagli abitanti intenzionati ad uccidere \u201cla strega\u201d. Cadono in mare, e Shu riesce a sopravvivere arrampicandosi su una barca alla deriva. Comunque, l'esperienza \u00e8 cos\u00ec traumatica che egli perde la vista e il ricordo dell'incidente.\nAnni dopo, torna sull'Isola di Yamijima col suo cane guida Tsukasa per recuperare i ricordi perduti. \u00c8 sulla barca che si capovolge all'inizio, e torna alla sua vecchia casa, trovandosi di fronte alla scena dell'omicidio di suo padre (il tempo si \u00e8 sovrapposto). Viene separato da Tsukasa, ma incontra Soji Abe, e insieme scendono negli Inferi. Vedendo la mostruosa Madre con le sembianze della sua perduta compagna di giochi Kanae, la abbraccia e si perde per sempre. Pi\u00f9 tardi, il suo spirito ritorna sotto forma di fantasma ad implorare Akiko Kiyota e Soji di liberare l'anima di suo padre ormai yamibito, e di affidare Tsukasa a Soji. Si riunisce con Kanae nell'Aldil\u00e0 quando Akiko si suicida coi resti di Annaki.\nUn'incarnazione della Madre, mandata per aprire le sette porte per gli Inferi e liberare gli yamibito. Appare per la prima volta nel 1976, quando viene trascinata dalle onde sull'Isola di Yamijima e trovata da uno giovane Shu Mikami. Viene accettata in casa Mikami, e inizia ad adempiere al suo obiettivo di manipolare Shu affinch\u00e9 egli apra le sette porte per lei. A questo proposito, uccide Ryuhei Mikami per avere interamente controllo su Shu, ma viene scoperta da Tsuneo Ohta. Riprendendo il senno ed evitando la successiva caccia all'uomo degli isolani, Kanae cerca di scappare verso la salvezza con Shu. Vengono infine circondati, e cadono nell'oceano. La Madre \u00e8 cos\u00ec adirata dall'interferenza degli abitanti e dal fallimento di Kanae che manda uno tsunami per cancellare Yamijima, causando una sovrapposizione della realt\u00e0.\nIn seguito, Akiko Kiyota (un'altra incarnazione della Madre) viene sopraffatta dal potere psichico della divinit\u00e0 e si trasforma in Kanae. Nonostante questo, Akiko resiste abbastanza al controllo da riuscire a suicidarsi usando i resti di Annaki, indebolendo a sufficienza la Madre affinch\u00e9 Mamoru Itsuki e Ikuko Kifune possano sconfiggerla. Kanae si unisce con Shu nell'Aldil\u00e0, dove possono stare insieme per sempre.\nIl capo di un gruppo di pescatori dell'Isola di Yamijima e anche il protettore dell'isola maledetta (Amimoto). Viveva/vive l\u00ec con sua figlia Tomoe. Nel 1976, viene a conoscenza del fatto che Kanae \u00e8 stata trascinata dal mare sull'isola e, a causa di voci e credenze personali, la considera una strega. In una fatidica notte, ordina ai suoi pescatori di sorvegliare Kanae, e assiste lui stesso alla scena in cui Kanae \u00e8 sul cadavere insanguinato di Ryuhei con un coltello macchiato di sangue tra le mani. Lui e i suoi seguaci (inclusa la figlia) inseguono Kanae e Shu fino al faro, ma una frana fa cadere i due in mare. Tsuneo e il suo gruppo pensano che sia finita ma un enorme tsunami rosso li ingoia tutti, causando una sovrapposizione temporale.\nA causa della sovrapposizione temporale, Shigeru Fujita e Ichiko Yagura lo incontrano nel presente. Tsuneo si riprende per poi morire subito dopo, diventando uno shibito. Nella forma di shibito insegue Shigeru e Ichiko. Pi\u00f9 tardi diventa un kou-yamibito e viene distrutto con il suo ramo Mekkoju da Mamoru Itsuki.\nFiglia di Tsuneo Ohta, vorrebbe visitare la citt\u00e0 sulla terraferma. Aiuta nell'inseguimento di Kanae e, a causa della sovrapposizione temporale, dopo la confonde con Yuri. Frastornata dopo lo tsunami, vaga per l'isola, perdendo il suo ornamento per capelli lungo la via, un dono costoso ed importante di suo padre. Dopo essere stata spaventata da uno shibito entra in panico e scappa via, e saltando da un cornicione resta infilzata su un'antenna. Resuscita sotto forma di shibito, e dopo diventa un otsu-yamibito. Causa diversi problemi, ma viene poi distrutta da Mamoru.\nSorella gemella di Ikuko Kifune, era un'altra incarnazione della Madre. Abitava a Tokyo e in qualche modo aveva dimenticato il suo obiettivo, e viveva come una normale umana, usando il cognome del direttore del ristorante in cui lavorava. Poco dopo aver incontrato Soji, Yuri Kishida arriva, spiegando che \u201cdeve fare questo per la Madre\u201d, e uccide Ryuko. Soji \u00e8 successivamente incolpato per l'omicidio di Ryuko, obbligandolo a fuggire verso l'Isola di Yamijima con Akiko Kiyota.\nYuri \u00e8 in realt\u00e0 una vera persona che ha avuto la sfortuna di imbattersi nell'incarnazione della Madre, che l'ha rapita, preso i suoi vestiti ed assunto la sua identit\u00e0. \u201cYuri\u201d viaggia verso Yamijima, per fare in modo che Mamoru apra le sette porte degli Inferi. Quando ci riesce, rivela la sua vera natura, causando uno shock a Mamoru.\nIl migliore amico di Yorito Nagai nell'Unit\u00e0. Quando muore nell'atterraggio d'emergenza sull'isola, Yorito \u00e8 sopraffatto dal dolore, ma si riprende velocemente quando Okita si rialza come shibito e cerca di uccidere Yorito e Takeaki Misawa. Okita pi\u00f9 in l\u00e0 si trasforma in un yamibito e cerca ripetutamente d'uccidere Misawa e Yorito. Quest'ultimo infine lo uccide una volta per tutte infilandogli del TNT nella gola e detonandolo dopo aver detto un veloce \u201caddio\u201d.\nPadre di Shu Mikami, trasferitosi su Yamijima dopo che la moglie mor\u00ec nelle acque che circondano l'isola. Quando arriv\u00f2 Kanae, la accolse in quanto mostrava una sorprendente somiglianza con sua moglie morta. Condusse alcune ricerche riguardo ai resti di Annaki con il suo amico Omito Takeuchi (il padre di Tamon Takeuchi di \u201cForbidden Siren\u201d). Viene in seguito ucciso da un'apparentemente posseduta Kanae, in modo da avere il controllo completo su Shu. Quando Tsuneo arriva per cogliere Kanae in flagrante, Ryuhei diventa uno shibito e lo fa scappare. Dopo essersi trasformato in un kou-yamibito, viene ucciso da Akiko Kiyota prima che quest'ultima scopra di essere in realt\u00e0 Kanae.\nMadre di Ikuko Kifune e presunta amante di Ichiro. Nel 1986, quando aveva 14 anni, insieme alla sua migliore amica Ichiko Yagura, viaggiava a bordo del Bright Win. Si vocifera fosse incinta del bambino di Ichiro, ma quando il corpo di Yuri fu trovato e portato a bordo del Bright Win, lo tsunami la fece cadere in mare. Questo rimanda ad una credenza di Yamijima in cui si dice che tutte le donne incinte che si immergono nel mare di Yamijima daranno alla luce un figlio maledetto. Noriko fu trovata sulle coste dell'Isola di Yamijima e fu considerata l'unica superstite del traghetto scomparso. Quando la sovrapposizione temporale viene riparata e Ryuko non \u00e8 mai esistita, il suo omicidio \u00e8 sostituito da Noriko che uccide Ichiro.\nIl pastore tedesco di Shu Mikami, il cui ruolo \u00e8 quello di cane guida. Pu\u00f2 essere usato il sightjack su di lei, permettendo a Shu di usare la sua vista per proseguire il suo percorso. Successivamente aiuta Soji Abe e scappano insieme dopo la morte di Shu.\nAmante di Noriko Kifune. Possibile padre di un bambino maledetto, viene ucciso da Noriko dopo che l'esistenza di Ryuko \u00e8 cancellata.\nIl personaggio principale di \u201cForbidden Siren\u201d. Alla fine del primo gioco, scomparve nell'oscurit\u00e0 per intraprendere il massacro degli shibito con la spada sacra Homuranagi. Alla fine di \u201cForbidden Siren 2\u201d, torna per continuare la sua crociata contro il male; questa volta contro gli yamibito. Brandisce ancora la spada della famiglia Kajiro e l'Uryen.\nUn personaggio segreto sbloccabile completando il gioco in Modalit\u00e0 Difficile, fa parte del convoglio di Takeaki Misawa. Nitaka \u00e8 un soldato del Corpo di Auto-Difesa che ha la sfortuna di trasformarsi in uno shibito quando l'onda travolge l'isola. Dopo che Mamoru apre le sette porte degli Inferi e libera gli Yamirei, Nitaka, un commilitone e una donna di nome Momiko sono gli unici shibito sopravvissuti. Il suo scenario consiste nel recuperare il ferro da stiro di Momiko e scappare da un complesso di appartamenti evitando gli yamibito."}
{"id": "1735634", "revid": "767487", "url": "https://it.wikipedia.org/wiki?curid=1735634", "title": "Future Games (album)", "text": "Future Games \u00e8 il quinto album del gruppo rock dei Fleetwood Mac, pubblicato nel 1971. \u00c8 il primo con il chitarrista e cantante Bob Welch."}
{"id": "1735637", "revid": "1100311", "url": "https://it.wikipedia.org/wiki?curid=1735637", "title": "Bryan Bergougnoux", "text": "Carriera.\nClub.\nCresce nelle giovanili dell'Olympique Lione, con cui debutta in prima squadra il 28 luglio 2001 contro il Lens (0-1). Milita nel club lionese sino al 2005, collezionando 36 presenze e 4 gol. Si trasferisce al Tolosa per una cifra vicina ai 3,5 milioni di euro e, in quattro anni di permanenza, totalizza 115 presenze e 9 gol. Il 13 agosto 2009, svincolato, si accorda con il Lecce firmando un contratto triennale. \nIl 31 gennaio 2011 il Lecce comunica di aver ceduto, con la formula del prestito, il diritto alle prestazioni sportive del calciatore allo Chateauroux. \nIl 1\u00ba luglio 2011 ritorna al club di appartenenza, Lecce, per fine prestito.\nIl 26 gennaio 2012 viene ceduto in prestito ai ciprioti dell'Omonia Nicosia.\nIl 31 agosto 2012 Bergougnoux rescinde consensualmente il suo contratto con il Lecce, passa poi al Tours.\nNazionale.\nVanta diverse presenze nella Nazionale Under-21 francese (21 presenze e 10 reti) e due convocazioni nella Nazionale maggiore, senza avere avuto per\u00f2 l'occasione di scendere in campo."}
{"id": "1735638", "revid": "767487", "url": "https://it.wikipedia.org/wiki?curid=1735638", "title": "Third Age of the Sun", "text": "Third Age of the Sun \u00e8 il terzo album del gruppo musicale gothic metal finlandese Battlelore registrato al Sound Suite Studios da Terje Refsnes nella primavera del 2005. Il sound differisce dai due album precedenti, anche per il cambio di formazione avvenuto l'anno precedente, dopo che il cantante Patrik Mennander e lo stesso fondatore Miika Kokkola avevano lasciato la band, sostituiti dal nuovo cantante Tomi Mykk\u00e4nen e il bassista Timo Honkanen. La reinterpretazione dell'album \u00e8 stata disegnata da Ville Pellikka.\nIl cantante Tomi Mykk\u00e4nen si \u00e8 dichiarato non molto soddisfatto della sua performance in \"Third Age of the Sun\" spiegando in un'intervista:\nLa tastierista Maria ha detto dei testi del disco:"}
{"id": "1735644", "revid": "767487", "url": "https://it.wikipedia.org/wiki?curid=1735644", "title": "Rancho Queimado", "text": "Rancho Queimado \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tabuleiro."}
{"id": "1735649", "revid": "767487", "url": "https://it.wikipedia.org/wiki?curid=1735649", "title": "Albin Ebondo", "text": ""}
{"id": "1735652", "revid": "339392", "url": "https://it.wikipedia.org/wiki?curid=1735652", "title": "Castello Visconteo Sforzesco di Vigevano", "text": ""}
{"id": "1735654", "revid": "599013", "url": "https://it.wikipedia.org/wiki?curid=1735654", "title": "Pantxi Sirieix", "text": "Carriera.\nClub.\nCresciuto nelle giovanili dell'Auxerre, esordisce in prima squadra nella stagione 2001/2002. Nel 2004 si trasferisce al , club nel quale ha chiuso la carriera.\nNazionale.\nNon \u00e8 mai stato convocato dalla Francia, ma conta tre presenze con la maglia della Selezione di calcio dei Paesi Baschi. Pur essendo nato a Bordeaux, infatti, \u00e8 basco di origine ed \u00e8 cresciuto nella localit\u00e0 basco-francese di Hasparren."}
{"id": "1735655", "revid": "47767", "url": "https://it.wikipedia.org/wiki?curid=1735655", "title": "Arduina", "text": ""}
{"id": "1735658", "revid": "111706499", "url": "https://it.wikipedia.org/wiki?curid=1735658", "title": "Arnaldo Lucentini", "text": "Carriera.\nHa militato in Serie A con le maglie di , Fiorentina, Triestina e Lazio, totalizzando complessivamente 236 presenze e 35 reti. Ha inoltre totalizzato 16 presenze e 2 reti in Serie B con la maglia del . Conta una presenza in nazionale nel 1951 in amichevole contro la Svizzera. Complessivamente, ha giocato 299 partite da professionista, segnando 38 gol.\nCessata l'attivit\u00e0 agonistica, ha intrapreso quella di allenatore, guidando prevalentemente squadre siciliane delle serie minori.\n\u00c8 scomparso nel 1981 all'et\u00e0 di 51 anni cadendo dalle scale nella sua casa di Gela."}
{"id": "1735660", "revid": "599013", "url": "https://it.wikipedia.org/wiki?curid=1735660", "title": "Moso (Crema)", "text": "Il M\u00f2so (\"M\u00f3s\" in dialetto cremasco) \u00e8 una vasta area agricola a nord-ovest di Crema, parzialmente protetta da un parco locale di interesse sovracomunale.\nStoria.\nIl Moso di fatto \u00e8 una piccola depressione, profonda fino a 4 metri rispetto al livello fondamentale della pianura, rimasta a lungo coperta da un vasto acquitrino.\nLa collocazione all'interno dell'antica Isola Fulcheria ha fatto ipotizzare che la sua formazione abbia avuto origine tra il V e l'VIII secolo dopo Cristo quando una serie di modifiche climatiche con forti precipitazioni avrebbero favorito il ristagno delle acque delle rogge di origine risorgiva.\nIl termine Moso deriva non a caso dalla voce germanica \"mos\", che significa palude. Nella parte meridionale, le rogge Acqua Rossa e Cresmiero permettevano un lento deflusso delle acque. Mai prosciugato al tempo delle bonifiche benedettine e cistercensi, quando il Cremasco divenne un dominio veneto la Repubblica di Venezia ne ostacol\u00f2 il risanamento per questioni strategiche: la palude del Moso rappresentava infatti una barriera naturale a difesa della citt\u00e0 di Crema e delle sue mura.\nSolo nella prima met\u00e0 del XIX secolo, caduta da tempo ogni esigenza difensiva, si inizi\u00f2 lo sfruttamento dell'area con l'estrazione della torba, mentre la costruzione del Canale Vacchelli, dopo il 1887, ne permise la definitiva bonifica e la conversione all'uso agricolo.\nVennero costruite molte cascine: cascina Grande, cascina Borlina, cascina Mosino, cascina Bosco, cascina Merlata, cascina Casello. Nel 1930, non lontano dalla cascina Grande fu innalzato un edificio, oggi privato, da adibire a scuola. In prossimit\u00e0 del medesimo inizi\u00f2, a partire dal 1941 la costruzione di una chiesa da parte della famiglia Vimercati-Sanseverino; si tratta di una costruzione in forme classiche con la facciata scandita da quattro lesene che racchiudono un rosone e due statue, il tutto sormontato da un timpano triangolare. Alla facciata \u00e8 addossato un protiro, sotto il quale sono murate alcune lapidi commemorative riferite agli alpini cremaschi scomparsi, per le quali l'edificio \u00e8 popolarmente chiamato \"chiesa degli alpini\". Nel 1951 vi vennero traslate le spoglie mortali del tenente degli alpini Marcantonio Vimercati-Sanseverino e la chiesa mut\u00f2 dedicazione, dall'originale San Marco all'attuale Santa Caterina in onore della madre dello scomparso. La chiesa risulta in parziale stato di degrado, chiusa al culto e con gli ingressi murati.\nIl Moso oggi.\nMolte cascine sono spopolate o in rovina, conseguenza di una forte meccanizzazione in ambito agricolo e della relativa diminuzione di personale addetto. L'area tuttavia \u00e8 suggestiva per la presenza di una fitta rete idrografica, nella quale vanno quanto meno ricordati il canale Vacchelli, affiancato da una bella e frequentata pista ciclopedonale, e la roggia Alchina, che un tempo attraversava la palude in un letto pensile.\nIl Parco agricolo del Moso.\nLungo le rogge e i corsi d'acqua si riconoscono specie vegetali e animali che ricordano l'antica palude, di fatto una rarit\u00e0 nel panorama dell'intera provincia. Per questo iniziava nel 1999 l'iter istituzionale della creazione di un parco con la stipula di una convenzione tra la Provincia di Cremona ed i comuni interessati; tuttavia, all'atto dell'istituzione, in accordo alla delibera di Giunta provinciale n. 146 del 17 marzo 2009, ne rimanevano fuori i comuni di Trescore Cremasco e Palazzo Pignano non avendo ancora individuato in quell'anno nei loro piani di governo del territorio i rispettivi perimetri.\nIl Parco agricolo del Moso mantiene alcuni lembi boscati, in particolare di farnie e di olmi, e piccole zone umide anche di pregio; non mancano aree boscate di origine artificiale quali i frequenti poppeti..\nL'istituzione del parco, inoltre, si prefigge di ricreare corridoi ecologici tra i boschi per favorire lo spostamento di animali, per lo pi\u00f9 invertebrati e specie animali di piccola taglia.\nContraddistingue l'area la presenza del prato stabile, considerato serbatoio di biodiversit\u00e0 e presente grazie all'abbondante apporto idrico dei numerosi corsi d'acqua di origine risorgiva: questo tipo di utilizzo del suolo era un tempo molto frequente in gran parte del Cremasco e si tratta di una superficie erbosa, sia spontanea sia artificiale, sfalciato quattro o cinque volte l'anno.\nLa cascina Ombrianello.\nNella parte meridionale del Moso, ormai prossima all'espansione urbana e industriale di Crema, si trova la cascina Ombrianello, costruita nel 1880. Il complesso rappresenta un ottimo esempio architettonico di struttura rurale ottocentesca, in perfetto stile unitario, con gli spazi razionalmente organizzati in base alla vita e alle attivit\u00e0 agricole. Un viale oggi del tutto scomparso collegava il complesso agricolo alla residenza della propriet\u00e0: palazzo o villa Rossi a Ombriano. La struttura, in parte rimodernata, \u00e8 oggi adibita prevalentemente a centro ricreativo e sportivo (vi \u00e8 stato allestito un golf club) o affittata per eventi.\nSanta Maria dei Mosi.\nL'area d\u00e0 il nome al piccolo abitato di Santa Maria dei Mosi, frazioncina di Crema lungo la strada per Treviglio. La parrocchia fu creata nel 1949 smembrandola da quella di Santo Stefano in Vairano. Vi sorge una piccola chiesa dedicata alla Beata Vergine Maria e consta di un corpo di fabbrica realizzato in due momenti distinti tra XV e XVII secolo. Ha una semplice facciata ed \u00e8 affiancata da un campanile cinquecentesco alto 20 metri."}
{"id": "1735661", "revid": "110157", "url": "https://it.wikipedia.org/wiki?curid=1735661", "title": "S\u00e3o Bonif\u00e1cio", "text": "S\u00e3o Bonif\u00e1cio \u00e8 un comune del Brasile nello Stato di Santa Catarina, parte della mesoregione della Grande Florian\u00f3polis e della microregione di Tabuleiro."}
{"id": "1735664", "revid": "2161976", "url": "https://it.wikipedia.org/wiki?curid=1735664", "title": "Le pi\u00f9 belle canzoni (Giuni Russo)", "text": "Le pi\u00f9 belle canzoni \u00e8 una raccolta di brani della cantautrice italiana Giuni Russo, pubblicato nel 1990 sotto forma di 33 giri dall'etichetta discografica CGD.\nContiene brani registrati negli anni ottanta, con alcune delle incisioni pi\u00f9 note dell'interprete. Tra essi vi sono: \"Una vipera sar\u00f2\" (1981), \"Un'estate al mare\" (1982), \"Sere d'agosto\" (1983), \"L'addio\" (1981)."}
{"id": "1735666", "revid": "599013", "url": "https://it.wikipedia.org/wiki?curid=1735666", "title": "Nicolas Douchez", "text": "Carriera.\nCresciuto nel Le Havre, dal 1999 \u00e8 in prima squadra senza mai giocare fino al 2003 quando passa al Chateauroux in prestito. Dopo 26 presenze nel 2004, svincolato, si accorda con il Tolosa dove in quattro stagioni gioca 86 partite di campionato. Il 1\u00ba agosto 2008 viene acquistato per 2 milioni di euro dal Rennes dove gioca titolare e in tre anni mette insieme ben 111 presenze entrando peraltro nell'orbita della nazionale francese. Il 10 giugno 2011, svincolato, firma un triennale per il Paris Saint-Germain dove sostituisce Gr\u00e9gory Coupet, appena ritiratosi. \u00c8 il secondo portiere dopo Salvatore Sirigu. A partire dalla stagione 2015-2016 gli viene affibbiato il ruolo di terzo portiere dopo il nuovo acquisto di Kevin Trapp. Scaduto il contratto con i parigini, l'8 luglio 2016 si lega per tre anni al Lens.\nStatistiche.\nPresenze e reti nei club.\n\"Statistiche aggiornate al 27 gennaio 2016.\""}
{"id": "1735672", "revid": "1310927", "url": "https://it.wikipedia.org/wiki?curid=1735672", "title": "Salim Arrache", "text": ""}
{"id": "1735673", "revid": "729019", "url": "https://it.wikipedia.org/wiki?curid=1735673", "title": "Stazione di Ashburys", "text": "La stazione di Ashburys \u00e8 una delle stazioni ferroviarie suburbane di Manchester, in Inghilterra, ad 1\u00a0km dal centro della citt\u00e0 e serve i quartieri di Beswick e West Gorton. La stazione si trova sulla linea per Ashton-under-Lyne e Sheffield.\nQuesta stazione veniva usata dai lavoratori della Rolls-Royce.\nStoria.\nFu aperta nel 1846."}
{"id": "1735674", "revid": "228587", "url": "https://it.wikipedia.org/wiki?curid=1735674", "title": "Live at the Astoria", "text": "Live at the Astoria \u00e8 un filmato del gruppo Radiohead, uscito in VHS nel 1995 ed in DVD nel 2005.\nIl filmato.\nIl filmato documenta il concerto tenutosi al London Astoria il 27 maggio 1994.\nIl VHS \u00e8 stato realizzato nel 1995, mentre il DVD \u00e8 stato pubblicato il 21 novembre del 2005 in Gran Bretagna e il giorno seguente negli Stati Uniti e in Canada.\nTutti i brani sono scritti dai Radiohead e pubblicati dalla Warner Chappell Music Ltd.\nLa grafica \u00e8 stata curata da Stanley Donwood e The White Chocolate Farm."}
{"id": "1735676", "revid": "599013", "url": "https://it.wikipedia.org/wiki?curid=1735676", "title": "Achille Emana", "text": "\u00c8 soprannominato \"La Pantera di Yaound\u00e9\".\nCaratteristiche tecniche.\nDotato di un'ottima visione di gioco, pu\u00f2 giocare in tutti i ruoli del centrocampo, come ad esempio incontrista, esterno o trequartista.\nCarriera.\nClub.\nInizi.\nFino al 1999 gioca nella squadra camerunese Babimbi Douala, poi all'et\u00e0 di 17 anni parte per l'Europa, arrivando alle giovanili del Valencia, in Spagna, dove resta per due stagioni, vincendo anche una Coppa del Re delle giovanili.\nTolosa.\nNel 2001 passa in Francia, al Tolosa dove resta per sette anni, fino al 2008. Il club \u00e8 inizialmente nella terza serie francese dopo alcuni guai finanziari, ed Emana diventa immediatamente titolare, restando in tale stato sino al suo addio. Con la squadra centra due storiche promozioni consecutive nei suoi primi due anni (primo posto in Ligue 2), siglando in totale 5 gol.\nEsordisce quindi in Ligue 1 nel 2003-2004 conquistando la salvezza con il 16\u00ba posto in classifica, mettendo a segno 3 reti. Nelle due stagioni successive il Tolosa si classifica 13\u00ba, con Emana che segna rispettivamente 3 e 2 gol.\nNella stagione 2006-2007 gioca la sesta annata francese, la quarta in Ligue 1: mette a segno 8 gol e trascina il Tolosa al terzo posto in classifica, valido per i preliminari di Champions League dell'anno successivo.\nAi preliminari di Champions il Tolosa gioca contro il Liverpool, finalista della Champions precedente, che elimina Emana e compagni. In campionato la squadra si salva dalla retrocessione per due punti sul Lens, classificandosi 17\u00aa, il peggior risultato per Emana con la maglia del Tolosa. Il camerunese mette comunque a segno 7 gol.\nBetis Siviglia.\nIl 22 luglio 2008 viene ingaggiato dal Betis Siviglia, con cui sottoscrive un contratto quadriennale. Segna la prima rete con i biancoverdi nella partita di campionato del 19 ottobre 2008 contro il Maiorca, vinta dal Betis Siviglia per 3-0. Al termine della stagione il club retrocede, ma Emana risulta il miglior marcatore della squadra pur essendo un centrocampista, avendo messo a segno 11 reti e fornito 7 assist.\nAl-Hilal, Al-Ahli, Al-Wasl e Cruz Azul.\nDopo tre stagioni in Spagna, il 10 agosto 2011 si trasferisce ai sauditi dell'Al-Hilal, firmando un contatto quadriennale.\nNel 2012 viene ceduto in prestito all'Al-Ahli, venendo successivamente acquistato a titolo definitivo.\nIl 24 gennaio 2013 viene ceduto in prestito all'Al-Wasl, squadra rivale dell'Al-Ahli. Dopo soli sei mesi si trasferisce per\u00f2 al Cruz Azul, club militante nella massima serie messicana.\nNazionale.\nEsordisce con la maglia dei \"leoni indomabili\" nel 2003, e subito partecipa alla Confederations Cup 2003 dove il Camerun arriva sino in finale. Nel 2004 non viene convocato per la Coppa d'Africa, mentre nel 2006 s\u00ec. In quel periodo \u00e8 in secondo piano rispetto a centrocampisti come Salomon Olemb\u00e9, Modeste M'Bami, Jean Makoun, Daniel Ngom Kome, Eric Djemba-Djemba.\nCon l'arrivo in panchina di Otto Pfister, nella Coppa d'Africa 2008 \u00e8 sempre titolare siglando anche una rete dopo un'azione personale nel 5-1 allo Zambia: \u00e8 stata la prima rete in Nazionale; scende in campo anche nella finale con l'Egitto, venendo sostituito al 56' sullo 0-0 della partita poi finita con la vittoria dei \"faraoni\".\nNelle qualificazioni per il Mondiale 2010 segna una rete decisiva ai fini della qualificazione (la seconda in Nazionale) contro il Capo Verde. Nella seconda fase di qualificazione sulla panchina della Nazionale arriva Paul Le Guen, che trasforma Emana nell'ispiratore del gioco camerunese. Segna in seguito due reti: la prima \u00e8 il gol del vantaggio nel 2-0 in Gabon, mentre la seconda \u00e8 la rete del 3-0 sul Togo.\nNella Coppa d'Africa 2010 segna una rete direttamente da calcio d'angolo nella sconfitta ai quarti di finale con l'Egitto.\nViene convocato tra i 23 che partecipano alla fase finale del mondiale 2010.\nStatistiche.\nPresenze e reti nei club.\n\"Statistiche aggiornate al 30 gennaio 2012.\""}
{"id": "1735679", "revid": "599013", "url": "https://it.wikipedia.org/wiki?curid=1735679", "title": "Jean-Marc Del\u00e9tang", "text": "Carriera.\nPer quanto riguarda le competizioni del motomondiale ha partecipato a 3 gran premi nella stagione 1993 e in quella del 1996 alla guida di una Yamaha e di una ROC Yamaha in classe 500, senza ottenere risultati di rilievo.\nMigliori risultati Del\u00e9tang ha ottenuto nelle gare di durata, con due vittorie al Bol d'Or, nel 1993 e nel 2000.\nDa registrare anche due stagioni complete e molte partecipazioni nel campionato mondiale Superbike dal 1990 al 1998 e tre vittorie nel campionato nazionale francese delle Superbike tra il 1995 e il 2002, suo ultimo anno di agonismo attivo. In seguito ha gestito un suo team per le partecipazioni alle gare di durata motociclistiche."}
{"id": "1735683", "revid": "767487", "url": "https://it.wikipedia.org/wiki?curid=1735683", "title": "Paradiso rubato", "text": "Paradiso rubato (\"Ums Paradies betrogen\") \u00e8 un film del 2005 diretto da Stefan Bartmann.\nLa pellicola fu divisa in due episodi, diventando cos\u00ec una miniserie trasmessa in televisione."}
{"id": "1735688", "revid": "93556", "url": "https://it.wikipedia.org/wiki?curid=1735688", "title": "Gayatri Joshi", "text": "Ha iniziato la sua carriera come modella nella sua citt\u00e0 natale nel 1996, mentre studiava ancora. Nel 1999 ha partecipato a Miss India ed \u00e8 arrivata tra le prime cinque.\nHa esordito a Bollywood nel 2004, nel suo finora unico film, accanto a Shah Rukh Khan, in \"Una luce dal passato\" (\"Swades\"). Per questa interpretazione ha vinto il premio come miglior attrice debuttante ai Bollywood Movie Awards, Star Screen Award, Zee Cine Award e Global Indian Film Awards.\nSi \u00e8 sposata con Vikas Oberoi il 27 agosto 2005."}
{"id": "1735689", "revid": "1305772", "url": "https://it.wikipedia.org/wiki?curid=1735689", "title": "Moso", "text": ""}
{"id": "1735690", "revid": "767487", "url": "https://it.wikipedia.org/wiki?curid=1735690", "title": "Licio Nencetti", "text": "Biografia.\nNato a Lucignano nell'Aretino. Pur non essendo lui soggetto, per la giovanissima et\u00e0, alla chiamata alle armi della Repubblica Sociale Italiana, a 17 anni decide di ribellarsi e di \"darsi alla macchia\". Si trasferisce con alcuni amici nel basso Casentino, nei pressi di Capolona in localit\u00e0 il Rocolo dove forma la brigata partigiana \"La Teppa\", della quale assume il ruolo di comandante. Successivamente la banda si ingrossa fino ad arrivare a 500-600 componenti e ad operare perfino nel Valdarno Superiore e nel Pratomagno, oltre che in tutto il Casentino stesso. In particolare, si dice che la parte pi\u00f9 \"datata\" della banda, chiamata appunto \"banda volante\" avesse la capacit\u00e0 di spostarsi rapidamente con lunghe e rapide marce da un posto ad un altro anche se i due posti erano a molti km di distanza. Molti atti di guerriglia avvenuti nella zona sono da attribuirsi alla teppa stessa, come ad esempio il salvataggio di tre piloti inglesi nei pressi di Carda, paese del comune di Castelfocognano dove la banda stazion\u00f2 per diversi mesi anche dopo la sua temporanea divisione (per un breve periodo parte della banda si spost\u00f2 in valdichiana per appoggiare l'avanzata degli Alleati).\nViene fucilato a Talla, in Casentino, il 26 maggio 1944 nella piazza davanti alla chiesa.\nA Licio Nencetti sono intitolate numerose piazze e strade nella provincia di Arezzo. Molti musicisti hanno scritto canzoni su di lui, ultimi tra i quali la Casa del Vento, che nel 2004, nell'ambito del progetto musicale \"sessant'anni di resistenza\", gli hanno dedicato la canzone \"il Comandante Licio\". \nEzio Raspanti \"Mascotte\" de \"La Teppa\" afferma che tutti i membri della compagnia hanno chiamato i loro primi geniti Licio, Licia se femmine, mantenendo la promessa fatta da loro stessi alla morte di Licio Nencetti."}
{"id": "1735694", "revid": "172345", "url": "https://it.wikipedia.org/wiki?curid=1735694", "title": "Via Guelfa", "text": "Via Guelfa \u00e8 una lunga via del centro di Firenze, tra piazzale del Crocifisso e via degli Alfani/via Cavour.\nLa lunga strada, nata come antitesi a via Ghibellina, era anticamente divisa in pi\u00f9 tratti ciascuno con nomi diversi, in totale sette. Partendo da via Cavour erano:\nIl nome attuale \u00e8 comunque antico, almeno per il tratto finale, e dovrebbe essere messo in relazione con la vittoria dei guelfi fiorentini nella battaglia di Campaldino dell'11 giugno 1289, giorno di san Barnaba apostolo, evento al quale \u00e8 legata anche la vicina chiesa di San Barnaba. All'incrocio con via San Gallo sulla strada l'ex San Basilio degli Armeni, oggi chiesa avventista episcopale. Esisteva anche il grande monastero di Sant'Orsola, eretto nel 1309 stravolto dopo la soppressione quando fu trasformato in manifattura tabacchi; avvolto per decennia da impalcature liberate solo di recente, la sua destinazione \u00e8 ancora incerta.\nNel tratto finale si trova l'Istituto di Sant'Agnese, della Compagnia del Bigallo.\nLa strada \u00e8 ricca di targhe e tabernacoli. Al numero 3 \u00e8 situato il palazzo dove mor\u00ec l'architetto Giuseppe Poggi, ricordato da una lapide con una lunga epigrafe. Verso piazza dell'Indipendenza un tabernacolo ha la scritta \"Ut a maiori cultu / Maius sit et praesidium\", mentre quello all'angolo con via Panicale ha una \"Madonna col Bambino\" di Domenico Puligo. Un altro si trova all'angolo con via Nazionale e presenta una \"Madonna col Bambino\" di Baccio Maria Bacci. Vicino alla chiesa di San Barnaba, nei pressi dell'ex-convento agostiniano, si trova una targa degli Otto di Guardia e Balia che vieta di fare sporcizia o giocare nei pressi dell'istituzione religiosa:"}
{"id": "1735695", "revid": "131358", "url": "https://it.wikipedia.org/wiki?curid=1735695", "title": "FC Politehnica Ia\u015fi", "text": ""}
{"id": "1735697", "revid": "599013", "url": "https://it.wikipedia.org/wiki?curid=1735697", "title": "Andr\u00e9-Pierre Gignac", "text": "\u00c8 stato vicecampione d'Europa con la nazionale Francese ad Euro 2016.\nBiografia.\nNasce a Martigues, un piccolo paese nel sud della Francia, proviene da una famiglia di umili origini gitane e coltiva sin da piccolo la sua passione per il calcio. \u00c8 inoltre il cugino di Yohan Mollo e di Jacques Abardonado, entrambi calciatori professionisti.\nCarriera.\nClub.\nGli inizi.\nGignac ha iniziato la carriera nelle squadre locali della sua citt\u00e0 natale, in particolare ES Fos e FC Martigues prima di unirsi al FC Lorient giovent\u00f9 academy nel 2002. Ha debuttato con il Lorient in Ligue 2 il 13 agosto 2004, al minuto 78\u00ba sul punteggio di 1\u20131 contro LB Ch\u00e2teauroux. In pochi secondi segna il gol che fissa il punteggio sul 2 a 1 regalando al Lorient la vittoria.\nLa stagione seguente il Lorient raggiunge la promozione nella Ligue 1, senza Andr\u00e9-Pierre che viene prestato durante il mercato invernale al Pau FC (Championnat de France National), dove totalizza 8 gol in 18 presenze.\nAl suo ritorno al Lorient nella stagione 2006-2007 di Ligue 1 ha totalizzato 37 presenze e 9 gol. Il gol d'esordio lo segna durante la prima giornata contro i rivali storici del Nantes solamente dopo 27 minuti.\nTolosa.\nNel giugno 2007 si trasferisce al Tolosa per 4,5 milioni di euro; nella stagione 2007-2008 ha collezionato 28 presenze e solo 2 reti. La stagione successiva \u00e8 nettamente pi\u00f9 proficua. Gignac colleziona 38 presenze, segnando 24 reti e laureandosi capocannoniere della Ligue 1. Con i bianco-viola esordisce anche in Champions League ed Europa League, entrando tra l'altro nel giro della nazionale.\nOlympique Marsiglia.\nIl 20 agosto 2010 Jean-Claude Dassier annuncia il trasferimento del calciatore all'Olympique Marsiglia.\nLa sua prima annata con l'OM non \u00e8 per\u00f2 del tutto soddisfacente, con il giocatore che riesce a segnare soltanto 8 reti. All'inizio della sua seconda stagione a Marsiglia viene relegato per una settimana nella squadra riserve per aver contestato l'allenatore Didier Deschamps. Dopo il reintegro gioca con meno regolarit\u00e0. Conclude la stagione 2011-2012 segnando un solo gol. Per la stagione 2012-2013 decide di cambiare numero di maglia, passando cos\u00ec dal 10 al 9. Conclude la stagione con 13 gol all'attivo. La stagione 2013-2014 comincia molto bene per lui: riesce infatti a mettere a segno tre reti nelle prime tre partite di campionato; conclude il campionato con 16 reti. La stagione 2014-2015 parte benissimo; segna infatti 10 reti nelle prime 10 partite di campionato.\nIl 9 giugno 2015 la societ\u00e0 annuncia che il contratto in scadenza del calciatore non verr\u00e0 rinnovato, lasciandolo cos\u00ec svincolato.\nTigres.\nIl 18 giugno 2015 viene ingaggiato dai messicani del Tigres, con cui firma un contratto triennale.\nIl 15 luglio seguente fa il suo esordio con la nuova maglia, nella semifinale di andata di Copa Libertadores sul campo dell'Internacional (1-2). La settimana successiva, nella partita di ritorno, segna il suo primo gol con il Tigres, risultando decisivo nella vittoria per 3-1 della sua squadra che permette il passaggio del turno. Nella doppia finale, per\u00f2, i messicani vengono sconfitti dal . Nel 2015 vince anche il torneo di Apertura. Nei successivi quattro anni vince altri tre campionato messicani (Apertura 2016, Apertura 2017 e Clausura 2019), una Coppa (Clausura 2014), tre Supercoppe del Messico (2016, 2017 e 2018) e una Campeones Cup (2018).\nNel 2020 si rivela decisivo per la vittoria della CONCACAF Champions League, segnando il gol del 2-1 nella finale contro il . Nel febbraio 2021 partecipa alla Coppa del mondo per club FIFA: dopo la doppietta contro i sudcoreani dell' (2-1) nel secondo turno, decide anche la semifinale contro il (1-0). In finale il Tigres viene sconfitto per 0-1 dal , ma Gignac chiude da capocannoniere della competizione con 3 reti.\nNazionale.\nHa debuttato con la Nazionale francese il 1\u00ba aprile 2009 in Francia-Lituania 1-0, nella partita valida per le qualificazioni ai Mondiali del 2010. Realizza la sua prima rete nella trasferta contro le F\u00e6r \u00d8er nell'agosto successivo. Viene convocato per i Mondiali 2010 in Sudafrica, nei quali scende in campo in tre occasioni durante la fase a gironi. Dopo un periodo di assenza di circa tre anni, ritorna in nazionale nel 2013 grazie alla volont\u00e0 del CT Didier Deschamps.\nViene convocato per gli Europei 2016 in Francia, manifestazione in cui colleziona 5 presenze (sempre da subentrato) e un assist (nella partita vinta 2-0 contro l'Albania). Prende un clamoroso palo negli ultimi minuti dei tempi regolamentari della finale giocata contro il Portogallo, partita che sar\u00e0 poi vinta per 1-0 dai lusitani dopo i tempi supplementari.\nDopo l'Europeo, Gignac colleziona altre due presenze nelle partite di qualificazione ai Mondiali del 2018 di ottobre contro Bulgaria e Olanda, per non venir poi pi\u00f9 convocato dal ct Deschamps.\nIl 3 luglio 2021 viene convocato, come fuoriquota, dal commissario tecnico Sylvain Ripoll per il torneo olimpico di Tokyo 2020. Designato come capitano, esordisce con la maglia della nazionale olimpica il 16 luglio 2021, nell\u2019amichevole vinta per 2-1 contro la Corea del Sud. Il 22 luglio, nella partita d\u2019apertura del torneo, segna su rigore l\u2019unica rete dei transalpini nella sconfitta per 4-1 contro il Messico. Tre gironi dopo, il 25 luglio, mette a segno una tripletta nella vittoria per 4-3 contro il Sudafrica.\nStatistiche.\nPresenze e reti nei club.\n\"Statistiche aggiornate al 5 dicembre 2021.\""}
{"id": "1735703", "revid": "131358", "url": "https://it.wikipedia.org/wiki?curid=1735703", "title": "Politehnica Iasi", "text": ""}
{"id": "1735704", "revid": "339392", "url": "https://it.wikipedia.org/wiki?curid=1735704", "title": "CSMS Ia\u015fi", "text": ""}
{"id": "1735708", "revid": "196390", "url": "https://it.wikipedia.org/wiki?curid=1735708", "title": "Pandurii Targu Jiu", "text": ""}
{"id": "1735709", "revid": "4175", "url": "https://it.wikipedia.org/wiki?curid=1735709", "title": "Goodison Park", "text": "Il Goodison Park \u00e8 uno stadio calcistico inglese di Liverpool. Ospita le partite casalinghe dell'Everton Football Club, che ne \u00e8 anche proprietario.\nL'attuale capienza \u00e8 di poco inferiore ai 40.000 posti contro i 60.000 ancora disponibili all'inizio degli anni '70 mentre il record di presenza risale al derby contro il nel 1948: 78299 spettatori.\nStoria.\nL'arrivo dell'Everton a Goodison Park coincide con la nascita del Liverpool, ovvero il 1892. Sino ad allora infatti l'Everton aveva giocato le sue gare casalinghe per otto anni niente meno che ad Anfield, il campo che diventer\u00e0 sinonimo di Liverpool Qui aveva anche vinto il suo primo titolo nella stagione 1890-91 ma, quando il proprietario del terreno di Anfield decise, con l'avvicinarsi della nuova regular season di aumentare di pi\u00f9 del doppio l'affitto, l'Everton salut\u00f2 e part\u00ec per trovare una nuova casa, che trover\u00e0 a poche yards di distanza semplicemente attraverso Stanley Park, che tuttora divide i due impianti. In tempo per l'inizio del nuovo campionato vennero erette tre tribune di cui una coperta, portando Goodison Park ad un buono standard qualitativo tanto che qui si disput\u00f2 la finale di F.A. Cup del 1894 tra Notts County e Bolton Wanderers. Solo nel 1907 venne costruito il quarto stand, quello verso Stanley park. Nel 1926 una tribuna di due piani sostituir\u00e0 quella in legno datata 1895 su Bullens road. Nel 1938 per celebrare l'ultimazione del nuovo stand su Gwladys Street, giunse in visita re Giorgio VI ma dopo pochi anni i bombardamenti tedeschi danneggiarono seriamente l'intera struttura. Goodison Park riusc\u00ec almeno a ricevere un indennizzo al termine del conflitto mondiale, cosa che non accadde per tutti gli stadi inglesi bombardati.\nDa ricordare che la casa dei Blues fu scelta per ospitare tre partite dei mondiali del 1966 pi\u00f9 il sensazionale quarto di finale tra Portogallo e Corea oltre alla semifinale tra Germania Ovest e URSS. Goodison Park fu uno dei pochi stadi a non avere grossi problemi con il Taylor Report; infatti sin dal 1993 il 90% dei posti era gi\u00e0 tutto a sedere. Da segnalare che proprio le due tribune principali che si trovano lungo le linee laterali furono opera del gi\u00e0 citato Architetto Leitch il quale \u201cfirm\u00f2\u201d il progetto con la sua classica balconata a disegni diagonali ed incrociati.\nSettori.\nIl Goodison Park \u00e8 diviso in quattro settori:\nSuccessivamente alla decisione della UEFA di far ospitare gli Europei all'Inghilterra, il Goodison venne selezionato per ospitarne alcune partite. L'Everton decise cos\u00ec, di ammodernare la Park End scegliendo di dividerla in due anelli. Ma il secondo anello non fu mai costruito a causa degli insostenibili costi e dalla scelta del patron Peter Johnson di far rimanere la Park End un solo ed unico blocco.\nDati statistici.\nLe cinque maggiori affluenze di pubblico per l'Everton a Goodison Park sono:\nLe cinque partite con minor affluenza sono invece:\nIncontri di rilievo.\nRisultato della finale di FA Cup giocata al Goodison Park\nAltri match importanti giocati al Goodison Park"}
{"id": "1735710", "revid": "1543377", "url": "https://it.wikipedia.org/wiki?curid=1735710", "title": "Moussa Sissoko", "text": "Caratteristiche tecniche.\nDi ruolo centrocampista, possiede un buon tiro dalla distanza bravo tecnicamente e che dispone di buona capacit\u00e0 di corsa, tecnica resistenza e atletismo. Bravo in entrambe le fasi di gioco, \u00e8 abile nel recuperare palloni in tackle. Forte fisicamente, si distingue anche per essere un centrocampista box-to-box in grado di trasformare l'azione da difensiva in offensiva. In carriera \u00e8 stato pure impiegato nei ruoli di terzino, esterno e seconda punta.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nClub.\nL'esordio e il passaggio al Tolosa.\nNato a Le Blanc-Mesnil, distante 12\u00a0km da Parigi, ha iniziato la sua carriera di calciatore nella sua squadra locale dell'Esp\u00e9rance Aulnay, situato a Aulnay-sous-Bois, un sobborgo a nord-est di Parigi. Nel 2000 \u00e8 entrato a far parte dei Red Star FC. Dopo due stagioni l\u00ec, si unisce al Tolosa. Sissoko, ha iniziato con la squadra Under 14. Nonostante l'interesse dei club esteri durante il suo tempo nel settore giovanile, in particolare Liverpool e Bolton della Premier League, ha firmato il suo primo contratto da professionista nel gennaio 2007 dalla durata di 3 anni. Fu designato il numero 22 della casacca e si un\u00ec con la prima squadra in preparazione per la stagione 2007-2008.\nHa fatto il suo debutto professionale, e anche il suo debutto europeo, in un turno di Champions League nella terza partita di qualificazione all'andata il 15 agosto 2007 contro il Liverpool sostituendo Albin Ebondo, al minuto 83. La partita si concluder\u00e0 con la sconfitta per 5-0. Ha fatto il suo debutto nel campionato francese contro il Valenciennes nello stesso anno. Ha disputato la sua prima partita da titolare la settimana successiva nella vittoria per 1-0 contro i campioni in carica del Lione. Sissoko ha segnato il suo primo gol da professionista il 1\u00ba settembre 2007 nella vittoria per 2-0 contro l'Auxerre segnando nei minuti di recupero, dopo essere entrato due minuti prima.\nHa anche segnato un gol nella Coupe de France contro il Paris FC, anche se il Tolosa ha perso la partita per 1-2. A fine stagione, il 25 luglio 2008, Sissoko ha firmato un prolungamento di contratto fino al 30 giugno 2012. Nella stagione 2008-09 si conquista il posto da titolare a dicembre segnando il suo primo gol contro il Le Mans, il 7 febbraio 2009 e successivamente segna altri gol contro Bordeaux e Paris Saint-Germain. In totale saranno 40 presenze e 5 gol. \u00c8 stato eletto, insieme al compagno di squadra \u00c9tienne Capoue, miglior giovane del campionato francese di quell'anno.\nPrima dell'inizio della nuova stagione, molti club europei hanno mostrato un forte interessamento nei suoi confronti, su tutti il Tottenham Hotspur che arriva a offrire 15 milioni di euro ma il presidente Olivier Sadran rifiuta categoricamente. Nonostante il rifiuto anche altri club tra cui , , e hanno continuato a interessarsi. Sissoko ha iniziato la stagione 2009-10 segnando nella seconda partita di campionato contro il Saint-Etienne nella vittoria per 3-1. Il 1\u00ba ottobre 2009, ha segnato il suo primo gol europeo della carriera nella partita di Europa League contro il .\nIl 26 novembre, ha firmato un prolungamento di contratto di un anno con il club fino al 30 giugno 2013. Il 5 febbraio 2011 segna una doppietta nella gara vinta per 2-0 contro il Monaco.\nNewcastle.\nIl 24 gennaio 2013 approda nelle file del Newcastle per una cifra vicina ai 2,5 milioni di euro. Il 2 febbraio, alla seconda presenza mette a segna una doppietta, con un bel tiro da fuori area al 90\u00ba minuto che regala la vittoria al contro il per 3-2.\nTottenham.\nIl 31 agosto 2016 viene acquistato dal Tottenham per 30 milioni di sterline, firmando un contratto quinquennale.\nDopo una prima stagione da riserva senza particolari acuti, dalla seconda inizia a trovare maggiore spazio anche tra i titolari della squadra, segnando la sua prima rete nel successo per 4-0 contro l'Huddersfield Town.\nIl 1\u00ba giugno 2019 gioca la sua prima finale di Champions League contro il , persa per 2-0, divenendone protagonista in negativo avendo causato, al 21\u00ba secondo di gioco, con un fallo di mano, il rigore che consente a Mohamed Salah di sbloccare immediatamente l'incontro.\nWatford.\nIl 27 agosto 2021 viene acquistato dal con cui sottoscrive un biennale.\nNazionale.\nDopo aver giocato con tutte le nazionali giovanili francesi, il 10 ottobre 2009 fece il proprio debutto in Nazionale maggiore subentrando al 62\u00ba minuto durante la sfida vinta per 5-0 contro le Isole F\u00e6r \u00d8er a Guingamp. Venne convocato per il Campionato mondiale 2014 in Brasile e per gli Europei casalinghi del 2016. Al Mondiale la Francia venne eliminata dalla Germania futura vincitrice del torneo per 1-0 (partita in cui comunque Sissoko non gioc\u00f2), e lui segn\u00f2 la sua prima rete con la selezione transalpina nel vittorioso 5-2 contro la Svizzera.\nAll'Europeo, dopo aver \"vendicato\" la sconfitta contro la Germania ai Mondiali (tra l'altro prima della partita Sissoko disse che \"\u00abEra il momento di saldare il conto\u00bb\", in riferimento alla sconfitta dei Mondiali) sconfiggendo la Nazionale tedesca per 2-0 in semifinale, nonostante avesse il vantaggio del fattore campo, la Nazionale transalpina venne sconfitta in finale contro il Portogallo ai supplementari per 1-0 con goal di \u00c9der, Sissoko gioc\u00f2 6 delle 7 partite della sua squadra, di cui 4 da titolare (salt\u00f2 solo la terza gara del girone, vinta dai bleus per 2-0 contro l'Albania). Nonostante la sconfitta, si fece notare particolarmente durante la finale in cui, nonostante la sconfitta della Nazionale francese, fu il migliore in campo della propria squadra.\nDopo essere stato escluso dai Mondiali 2018 (poi vinti dai francesi), torna a fare stabilmente parte dei convocati della Francia fino all'europeo, successivamente non verr\u00e0 pi\u00f9 convocato..\nStatistiche.\nPresenze e reti nei club.\n\"Statistiche aggiornate al 29 giugno 2021.\""}
{"id": "1735713", "revid": "287204", "url": "https://it.wikipedia.org/wiki?curid=1735713", "title": "Gloria Buzau", "text": ""}
{"id": "1735718", "revid": "320578", "url": "https://it.wikipedia.org/wiki?curid=1735718", "title": "FC Unirea Voluntari Urziceni", "text": ""}
{"id": "1735720", "revid": "320578", "url": "https://it.wikipedia.org/wiki?curid=1735720", "title": "FC Unirea Valahorum Urziceni", "text": ""}
{"id": "1735721", "revid": "599013", "url": "https://it.wikipedia.org/wiki?curid=1735721", "title": "H\u00e9rita Ilunga", "text": ""}
{"id": "1735728", "revid": "599013", "url": "https://it.wikipedia.org/wiki?curid=1735728", "title": "Nicolas Dieuze", "text": ""}
{"id": "1735730", "revid": "287204", "url": "https://it.wikipedia.org/wiki?curid=1735730", "title": "Herita Ilunga", "text": ""}
{"id": "1735731", "revid": "287204", "url": "https://it.wikipedia.org/wiki?curid=1735731", "title": "Andre-Pierre Gignac", "text": ""}
{"id": "1735732", "revid": "287204", "url": "https://it.wikipedia.org/wiki?curid=1735732", "title": "Fode Mansare", "text": ""}
{"id": "1735734", "revid": "599013", "url": "https://it.wikipedia.org/wiki?curid=1735734", "title": "Fod\u00e9 Mansare", "text": ""}
{"id": "1735736", "revid": "287204", "url": "https://it.wikipedia.org/wiki?curid=1735736", "title": "Jon Jonsson", "text": ""}
{"id": "1735738", "revid": "287204", "url": "https://it.wikipedia.org/wiki?curid=1735738", "title": "Dominique Arribage", "text": ""}
{"id": "1735739", "revid": "287204", "url": "https://it.wikipedia.org/wiki?curid=1735739", "title": "Daniel Congre", "text": ""}
{"id": "1735741", "revid": "287204", "url": "https://it.wikipedia.org/wiki?curid=1735741", "title": "Stephane Cassard", "text": ""}
{"id": "1735742", "revid": "767487", "url": "https://it.wikipedia.org/wiki?curid=1735742", "title": "\u00c9lie Baup", "text": ""}
{"id": "1735743", "revid": "287204", "url": "https://it.wikipedia.org/wiki?curid=1735743", "title": "Elie Baup", "text": ""}
{"id": "1735744", "revid": "287204", "url": "https://it.wikipedia.org/wiki?curid=1735744", "title": "Zoltan Szelesi", "text": ""}
{"id": "1735745", "revid": "287204", "url": "https://it.wikipedia.org/wiki?curid=1735745", "title": "Edgar Loue", "text": ""}
{"id": "1735751", "revid": "712828", "url": "https://it.wikipedia.org/wiki?curid=1735751", "title": "Ciurma di Barbanera", "text": ""}
{"id": "1735763", "revid": "287204", "url": "https://it.wikipedia.org/wiki?curid=1735763", "title": "Filip Sebo", "text": ""}
{"id": "1735765", "revid": "287204", "url": "https://it.wikipedia.org/wiki?curid=1735765", "title": "Zawyet el-Aryan", "text": "Zawyet el-Aryan \u00e8 una localit\u00e0 egiziana, situata tra Giza e Abusir.\nNell'area desertica ad ovest della citt\u00e0 \u00e8 presente una necropoli nota con lo stesso nome. Il sito contiene i resti di due piramidi: quelle nota come \"piramide a strati\" una struttura a gradini, probabilmente mai completata, attribuita a Khaba, sovrano della III dinastia e le fondamenta di una piramide, nota anche \"piramide nord\" di grandi dimensioni che si ritiene risalire alla IV dinastia."}
{"id": "1735767", "revid": "729019", "url": "https://it.wikipedia.org/wiki?curid=1735767", "title": "Strada statale 164 delle Croci di Acerno", "text": "La ex strada statale 164 delle Croci di Acerno (SS 164), ora strada regionale 164/a Innesto SS 18 (Bellizzi)-Cimitero di Montecorvino Rovella (SR 164/a) tra Bellizzi e Montecorvino Rovella, strada regionale 164/b Montecorvino Rovella (localit\u00e0 Palazzo Rosso)-Acerno-Croci di Acerno-Confine provincia (SR 164/b) tra Montecorvino Rovella e il confine con la provincia di Avellino e strada provinciale ex SS 164 delle Croci di Acerno (SP ex SS 164) in provincia di Avellino, \u00e8 una strada regionale e provinciale italiana che si sviluppa in Campania\nStoria.\nLa strada statale 164 venne istituita nel 1953 con il seguente percorso: \"Innesto con la SS. n. 18 presso Bellizzi - Monte Corvino - Acerno - Montella - Innesto con la SS. n. 7 al ponte Romito sul Calore.\"\nCon il Decreto Ministeriale dell'1/02/1962 - G.U. 97 del 13/04/1962 la strada venne prolungata dal ponte Romito sul Calore fino all'innesto con la SS. n. 303 nei pressi di Fontanarosa.\nPercorso.\nInizia nel centro di Bellizzi, in provincia di Salerno, staccandosi dalla strada statale 18 Tirrena Inferiore ed attraversa la zona dei Picentini nei comuni di Montecorvino Rovella ed Acerno, fino ad oltrepassare, al valico delle Croci di Acerno (843\u00a0m s.l.m.), la provincia salernitana e sconfinare nel territorio avellinese nei comuni di Montella, Nusco, Castelfranci e Paternopoli, per giungere infine nel comune di Fontanarosa.\n\u00c8 una strada panoramica e di grande valore naturalistico e paesaggistico: percorrendola si pu\u00f2 ammirare, nel comune di Montecorvino Rovella (in prossimit\u00e0 dello svincolo per Olevano sul Tusciano) il territorio della Piana del Sele, l'intero golfo di Salerno. Proseguendo nel territorio di Acerno si attraversa una zona pi\u00f9 aspramente montana e coperta da castagni, la cui presenza \u00e8 continua fin nei comune di Montella. Qui la strada sbocca, dalla valle del Tusciano, nell'alta valle del Calore Irpino.\nIn seguito al decreto legislativo n. 112 del 1998, dal 17 ottobre 2001 la gestione \u00e8 passata dall'ANAS alla regione Campania, che nella stessa data ha ulteriormente devoluto le competenze alla provincia di Salerno e alla provincia di Avellino per le tratte territorialmente competenti."}
{"id": "1735769", "revid": "287204", "url": "https://it.wikipedia.org/wiki?curid=1735769", "title": "Battaglia di Ucl\u00e8s", "text": ""}
{"id": "1735770", "revid": "729019", "url": "https://it.wikipedia.org/wiki?curid=1735770", "title": "Wright Aeronautical Corporation", "text": "Wright Aeronautical fu una azienda aeronautica con sede nel New Jersey. Fu la societ\u00e0 derivata dalla Wright-Martin. Fu un costruttore di velivoli e di fornitore di motori aeronautici ad altri costruttori. Nel 1929 si fuse con la Curtiss Aeroplane and Motor Company per formare la Curtiss-Wright.\nStoria.\nL'azienda dei fratelli Wright, inizialmente chiamata Wright Company e specializzata nella produzione di motori aeronautici, si rese presto conto di non riuscire a mantenere lo stesso livello tecnico con la concorrenza per cui, nel 1916, si fuse con la Glenn L. Martin Company di Glenn L. Martin trasformandosi in Wright-Martin Aircraft Corporation. Nel settembre 1917, il nuovo socio Glenn L. Martin decise di dimettersi e fondare la \"Glenn L. Martin Company\" in Ohio (poi Maryland), di conseguenza la dirigenza decise di rinominare nuovamente l'azienda che nel 1919 assunse la nuova ragione sociale Wright Aeronautical.\nNel maggio 1923, Wright Aeronautical compr\u00f2 la Lawrance Aero Engine Company, fornitrice United States Navy e non in grado di sostenere le forniture richieste. Charles Lawrance si ritir\u00f2 come vice presidente.\nNel 1925, il presidente della Wright, Frederick B. Rentschler, lasci\u00f2 la societ\u00e0 e fond\u00f2 la Pratt &amp; Whitney Aircraft Company, Lawrance lo sostitu\u00ec come presidente. Rentschler prese dalla Wright diversi collaboratori nella nuova societ\u00e0.\nIl 5 luglio 1929 la Wright Aeronautical perde la sua identit\u00e0 aziendale fondendosi con la concorrente Curtiss Aeroplane and Motor Company, con la quale andr\u00e0 a formare la Curtiss-Wright Corporation."}
{"id": "1735774", "revid": "339392", "url": "https://it.wikipedia.org/wiki?curid=1735774", "title": "Jos\u00e9 Mo\u00f1ino", "text": ""}
{"id": "1735775", "revid": "599013", "url": "https://it.wikipedia.org/wiki?curid=1735775", "title": "Heinz Flohe", "text": "Colpito da ictus nel 2010, a seguito del quale era entrato in coma, non si \u00e8 mai completamente ristabilito fino al decesso, avvenuto nel 2013 all'et\u00e0 di 65 anni .\nCarriera.\nCentrocampista offensivo, gioc\u00f2 per Colonia dal 1966 al 1979, vincendo una Bundesliga e tre coppe di Germania, e termin\u00f2 la carriera nel 1980 nel Monaco 1860.\nCon la gioc\u00f2 dal 1970 al 1978 39 partite impreziosite da otto reti. Partecip\u00f2 ai mondiali di calcio di ( era in panchina per la finale contro l'Olanda vinta per 2 a 1 ) e e al .\nScomparsa.\nMuore nel 2013 a seguito di complicazioni che lo portarono ad un periodo di coma; \u00e8 stato sepolto nel cimitero di Euskirchen."}
{"id": "1735779", "revid": "228587", "url": "https://it.wikipedia.org/wiki?curid=1735779", "title": "Persone apparse su Playmen (1971-1980)", "text": ""}
{"id": "1735789", "revid": "339392", "url": "https://it.wikipedia.org/wiki?curid=1735789", "title": "Campionato italiano maschile di pallacanestro 1999", "text": ""}
{"id": "1735795", "revid": "15626132", "url": "https://it.wikipedia.org/wiki?curid=1735795", "title": "Teoria di campo", "text": ""}
{"id": "1735798", "revid": "15626151", "url": "https://it.wikipedia.org/wiki?curid=1735798", "title": "Osservabile fisica", "text": ""}
{"id": "1735807", "revid": "466539", "url": "https://it.wikipedia.org/wiki?curid=1735807", "title": "Via Sant'Antonino", "text": "Via Sant'Antonino si trova nel centro di Firenze, da piazza dell'Unit\u00e0 italiana a piazza del Mercato Centrale.\nLa strada, dedicata oggi ad Antonino Pierozzi, illuminato arcivescovo di Firenze, si chiamava anticamente via dell'Amore fino a via Faenza, come ricorda ancora oggi la breve traversa di via dell'Amorino. Non si conosce se queste strade fossero legate al meretricio, ma comunque una testimonianza degli intrighi d'amore \u00e8 \"La Mandragola\" di Machiavelli che venne ispirata alle storie di questa parte di citt\u00e0. \nIl tratto successivo fino a via dell'Ariento si chiamava via della Cella di Ciardo e, infine, via Porciaia nel tratto finale, dove oggi si trovano i portici ottocenteschi che costeggiano il Mercato Centrale di Firenze.\nAl numero 11 si trova il Palazzo dei Cartelloni, cos\u00ec chiamato per le lunghissime epigrafi sulla vita di Galileo Galilei che furono fatte mettere sulla facciata dal suo allievo Vincenzo Viviani. Sullo stesso lato, a poca distanza, si trova anche l'oratorio di San Giuseppe, che faceva parte del convento delle Montalve e risale al 1646.\nLa via \u00e8 ricca di tabernacoli, a partire dall'angolo con piazza dell'Unit\u00e0, dove si trova una edicola sulla cantonata con una \"Madonna col Bambino\" in stile robbiano, simile a quello che si trova subito dopo l'angolo in via dell'Amorino. Sul lato dell'Hotel Majestic, costruzione moderna, \u00e8 situato un altro antico tabernacolo con un affresco mariano trecentesco, ridipinto nel Settecento. Il tabernacolo pi\u00f9 notevole si trova comunque subito dopo via guelfa, dedicato alla \"Vergine Annunciata\", come si legge nel cartiglio. Opera di un pittore fiorentino del Trecento, \u00e8 inserito in una cornice in pietra serena e decorazione a stucco con angeli in rilievo."}
{"id": "1735811", "revid": "729019", "url": "https://it.wikipedia.org/wiki?curid=1735811", "title": "Seirbh\u00eds Chabhlaigh na h\u00c9ireann", "text": "Il Seirbh\u00eds Chabhlaigh na h\u00c9ireann (in inglese: \"Irish Naval Service\", in italiano: \"Servizio Navale Irlandese\"), conosciuto semplicemente come An tSeirbh\u00eds Chabhlaigh (en: \"The Naval Service\", it: \"Il servizio navale\") o come INS, \u00e8 la marina militare della Repubblica d'Irlanda ed \u00e8 uno dei tre rami dell'\u00d3glaigh na h\u00c9ireann. Il quartier generale si trova a Haulbowline, nella contea di Cork.\nAlcune navi del Seirbh\u00eds Chabhlaigh sono chiamate con tipici nomi femminili irlandesi presi dalla storia nazionale e dalla mitologia celtica. Il prefisso navale \"L\u00c9\" sta per \"Long \u00c9ireannach\", \"nave irlandese\" in gaelico.\nStoria.\nDal 1922 al 1938.\nIl trattato anglo-irlandese del 1922 stabil\u00ec che lo Stato Libero d'Irlanda dovesse vigilare sulle proprie dogane e sulle attivit\u00e0 di pesca, mentre il Regno Unito avrebbe continuato ad avere il controllo delle acque territoriali irlandesi. Nel 1923 fu creato l'\"Irish Coastal and Marine Service\" (it. \"Servizio marino e costiero irlandese\").\nDurante la guerra civile, nell'agosto del 1922, una nave appartenente alla \"British &amp; Irish Steam Packet Company\" (it. \"Compagnia anglo-irlandese di vapori postali\"), la \"Lady Wicklow\", fu usata per trasportare le truppe repubblicane, situate al largo della costa di Fenit, al porto di Tralee, capoluogo della contea di Kerry. Questa fu probabilmente la prima operazione navale del neonato stato irlandese. Costruita nel 1890 a Dublino la nave misurava 79,89 m. e trasportava 450 soldati, compresi gli ufficiali sbarcati. La citt\u00e0 di Tralee venne poi catturata con successo dai repubblicani.\nLa \"\"CMS Muirchu\", rimanendo formalmente la cannoniera britannica \"Helga\", fu l'unica nave del Coastal Marine Service durante questo periodo. La Muirchu continu\u00f2 ad operare per il pattugliamento delle attivit\u00e0 di pesca prima di essere riarmata nel 1936.\nNel 1938 il Regno Unito consegn\u00f2 tre porti ottenuti col trattato (Cork Harbour, Bere Haven e Lough Swilly). Come conseguenza, la Royal Navy si ritir\u00f2 da Cork Harbour nel luglio del 1938. La \"Fort Rannoch\"\" fu aggiunta in quel periodo alla flotta irlandese.\nDal 1939 al 1945.\nNel 1939 il governo irlandese ordin\u00f2 due torpediniere alla Vospers UK. Quando scoppi\u00f2 la seconda guerra mondiale nel settembre del 1939 fu costituito l'\"Irish Marine and Coastwatching Service\" (it. \"Servizio marittimo e di guardia costiera irlandese\"). Per permettere all'Irlanda di rimanere neutrale divenne chiaro che serviva un servizio navale completo. Il governo ordin\u00f2 quindi altre quattro torpediniere, in aggiunta alle due gi\u00e0 commissionate. Alla fine del 1940 l'IMCS aveva a disposizione sei torpediniere e quattro imbarcazioni. Durante la guerra il corpo protesse il commercio marittimo, le attivit\u00e0 di pesca e min\u00f2 i porti di Cork e Waterford. Alla fine della guerra il corpo fu rinominato \"Irish Marine Service\" (it. \"Servizio marittimo irlandese\").\nDal 1946 al 1971.\nNel settembre del 1946 l'IMS fu incorporato nell'\u00d3glaigh na h\u00c9ireann divenendo cos\u00ec il moderno Naval Service. La marina acquist\u00f2 tre corvette dal Regno Unito tra il 1946 e il 1947. Inizi\u00f2 allora la tradizione di chiamare le navi con nomi tipici della mitologia celtica; le navi furono infatti denominate Macha, Maev e Cliona. Queste tre navi assunsero un ruolo chiave nell'INS tra gli anni cinquanta e sessanta. Nel 1947 avvenne nel Britannia Royal Naval College di Dartmouth (Devon) il primo addestramento degli \"Irish Naval Cadets\" (it. \"Cadetti navali irlandesi\"), i cadetti della marina. Tra il 1968 e il 1970 furono ritirate dal servizio la L\u00c9 Cliona, la L\u00c9 Maev e la L\u00c9 Macha. Queste furono rimpiazzate da tre dragamine commissionate nel 1971: la L\u00c9 Grainne, la L\u00c9 Banba e la L\u00c9 Fola.\nDal 1972 al 1996.\nNel 1971 l'INS commission\u00f2 alla Verlome Cork Dockyard la costruzione di una motovedetta per il pattugliamento lontano dalla costa. Chiamata L\u00c9 Deirdre, fu la prima nave motorizzata costruita in Irlanda a pattugliare le sue acque. Nel 1976 la Zona Economica Esclusiva irlandese fu accresciuta da dodici a duecento miglia. I successivi obblighi dell'INS verso la Comunit\u00e0 Europea portarono alla costruzione o all'acquisto di sette navi, cinque delle quali ancora in servizio attivo; la L\u00c9 Setanta, venduta nel 1980 e la L\u00c9 Deirdre, venduta pochi anni dopo, sono state invece ritirate dal servizio.\nDal 1996 al 2006.\nNel 1996 l'INS comp\u00ec il suo cinquantesimo \"compleanno\". Tra i festeggiamenti vi fu anche una rassegna delle navi della marina da parte della presidentessa irlandese Mary Robinson. Nel 1999 entr\u00f2 in servizio una nuova nave, la L\u00c9 R\u00f3is\u00edn, che segn\u00f2 l'inizio di una nuova classe di motovedette ad ampio raggio d'azione. La pi\u00f9 recente \u00e8 stata invece la L\u00c9 Niamh, entrata in servizio nel settembre del 2001.\nMentre la maggior parte delle missioni dell'INS sono in acque territoriali irlandesi, sono state tuttavia compiute missioni pi\u00f9 lunghe sono state intraprese in supporto delle forze a seguito dell'ONU o di missioni commerciali nazionali. Nel 2002 la L\u00c9 Niamh comp\u00ec una missione in supporto delle truppe irlandesi impiegate in Eritrea; in seguito prosegu\u00ec la sua rotta con un viaggio promozionale toccando l'India, la Malaysia, Singapore, Hong Kong, la Cina, la Corea del Sud e il Giappone, divenendo cos\u00ec anche la prima nave irlandese ad attraversare l'equatore. Nel 2006 la L\u00c9 Eithne viaggi\u00f2 verso l'Argentina per partecipare alle manifestazioni in occasione del centoquarantanovesimo anniversario di morte di William Brown, l'ammiraglio fondatore dell'Armada de la Rep\u00fablica Argentina, nato in Irlanda. La nave prosegu\u00ec il suo viaggio in Uruguay e in Brasile."}
{"id": "1735812", "revid": "599013", "url": "https://it.wikipedia.org/wiki?curid=1735812", "title": "Pinza", "text": "La pinza (termine usato per lo pi\u00f9 al plurale, facendo riferimento alla dualit\u00e0 delle parti componenti: \"un paio di pinze\") \u00e8 un utensile utilizzato per lo pi\u00f9 dai meccanici, elettricisti, falegnami, idraulici e fa parte del corredo degli attrezzi presenti in quasi tutte le case.\nStoria.\nLe pinze furono inventate in Europa intorno all'anno 2000 a.C. per tenere serrati oggetti molto caldi, quali i pezzi di ferro incandescente, da forgiare sopra l'incudine. Tra le pi\u00f9 remote illustrazioni che ritraggono le pinze sono quelle che fanno vedere il dio greco Efesto nella sua fucina.\nDescrizione.\nLa pinza pu\u00f2 assumere varie forme, in funzione del suo utilizzo, ed \u00e8 impiegata per afferrare, stringere, unire e tagliare gli oggetti su cui si lavora. \u00c8 formata da due bracci, spesso simmetrici, mobili, di acciaio che ruotano intorno ad un robusto perno. La parte pi\u00f9 corta dei bracci, il becco, pu\u00f2 essere dritta o curva ed avere varie configurazioni e dimensioni; nelle pinze universali generalmente l'estremit\u00e0 \u00e8 composta da tre porzioni: la prima, lineare, e la seconda, semicircolare o semiovale, sono zigrinate e servono per afferrare e tenere fermi gli oggetti mentre la terza, formata da due cesoie, viene utilizzata per tagliare fili di ferro, cavi, chiodi ecc. La parte pi\u00f9 lunga, che forma i manici, \u00e8 generalmente ricoperta di materiale isolante e antiscivolo per evitare pericoli di folgorazione quando si lavora su oggetti posti sotto tensione elettrica e per migliorare la presa. I materiali utilizzati per realizzare le pinze consistono principalmente in acciai in lega con cromo e/o vanadio.\nFunzionamento.\nIl principio di funzionamento della pinza si basa sulle propriet\u00e0 delle leve di primo genere, dove il fulcro si identifica con il perno ed i punti di applicazione delle forze con i becchi (forza resistente) ed i manici (forza motrice); per la diversa lunghezza dei becchi e dei manici, la forza applicata risulta inferiore a quella esercitata sul pezzo tenuto stretto tra le ganasce.\nUsi non convenzionali.\nNel 1998 il direttore d'orchestra americano David Woodard diresse un requiem sulla fauna selvatica per un pellicano bruno della California usando una pinza piuttosto che un bacchetta del direttore d'orchestra."}
{"id": "1735813", "revid": "73843", "url": "https://it.wikipedia.org/wiki?curid=1735813", "title": "Rosano", "text": "Rosano \u00e8 un cognome italiano diffuso soprattutto nel Meridione. Pu\u00f2 riferirsi :"}
{"id": "1735814", "revid": "599013", "url": "https://it.wikipedia.org/wiki?curid=1735814", "title": "Nicolas Penneteau", "text": "Statistiche.\nPresenze e reti nei club.\n\"Statistiche aggiornate al 21 ottobre 2017.\""}
{"id": "1735815", "revid": "161374", "url": "https://it.wikipedia.org/wiki?curid=1735815", "title": "Ss 164", "text": ""}
{"id": "1735818", "revid": "187795", "url": "https://it.wikipedia.org/wiki?curid=1735818", "title": "Irish Naval Service", "text": ""}
{"id": "1735820", "revid": "1372005", "url": "https://it.wikipedia.org/wiki?curid=1735820", "title": "Federico II di Svevia (duca)", "text": "Biografia.\nEra figlio del duca Federico I di Svevia (1050 \u2013 1105) e di Agnese di Waiblingen (1072/1073 \u2013 24 settembre 1143). Fu il padre di Federico I Barbarossa.\nDopo la morte del padre, Federico gli succedette come duca di Svevia. Nel 1108 partecip\u00f2 alla campagna militare contro Colomanno d'Ungheria. Nel 1110-1111 accompagn\u00f2 l'imperatore Enrico V a Roma per un'udienza con Papa Pasquale II. Dopo aver dimostrato la sua fedelt\u00e0 all'imperatore durante i moti dell'opposizione in Germania, questi nel 1116 lo dichiar\u00f2 suo rappresentante.\nNel 1120 Federico spos\u00f2 la figlia del guelfo Enrico il Nero, Giuditta di Baviera, duchessa di Svevia. Probabilmente nel 1122 nacque loro un figlio: Federico I. Dalla coppia nacque anche una figlia, Berta, che spos\u00f2 Matteo di Lorena.\nDopo la morte di Enrico V, avvenuta il 23 maggio 1125, si radunarono i grandi del regno. Il duca Federico di Svevia fu il primo come pretendente alla corona. Ma questa scelta incontrava soprattutto l'opposizione del Principe elettore Adalberto I, arcivescovo di Magonza. Quando gli elettori si riunirono a Magonza per eleggere il nuovo re, i candidati al trono erano tre: oltre a Lotario e Federico anche Leopoldo III di Babenberg, margravio d'Austria. Quest'ultimo, cognato di Enrico V e patrigno di Federico II, aveva qualche possibilit\u00e0 d'essere eletto, anche se gli altri due restavano comunque favoriti. Per l'elezione venne formato un collegio composto da 10 rappresentanti per ognuno dei grandi ducati: Sassonia, Svevia, Franconia e Baviera, che dovevano raggiungere un'intesa su uno dei tre candidati. Anche se i rappresentanti della Svevia, inizialmente, non erano disposti ad accettare ogni esito della votazione, venne eletto il duca di Sassonia Lotario, dopo che la delegazione bavarese, guidata dal duca Enrico il Nero (suocero di Federico II), aveva deciso di appoggiarlo dopo aver inizialmente patteggiato per il genero (questo cambiamento avvenne perch\u00e9 Lotario promise che la sua unica figlia ed erede, Gertrude, avrebbe sposato il figlio di Enrico, Enrico X di Baviera detto l'Orgoglioso). L'elezione venne comunque riconosciuta anche da Federico II, e Lotario venne incoronato ad Aquisgrana il 13 settembre 1125. Questa elezione cambi\u00f2 lo \"status quo\". Pur riconoscendo il nuovo re in un primo momento, nell'autunno del 1125 Federico gli mosse contro. Durante una battaglia Federico perse un occhio e quindi perse anche i diritti al trono, in quanto gli mancava la necessaria integrit\u00e0 corporale. Nel 1135 comparve davanti al re come penitente e fu graziato.\nDopo la morte di Giuditta, nel 1132 spos\u00f2 Agnese di Saarbr\u00fccken, figlia del conte Federico di Saarbr\u00fccken, dalla quale ebbe un figlio di nome Corrado ed una figlia di nome Jutta/Giuditta. Ebbe anche altri tre figli naturali: Terrikus, che divent\u00f2 monaco, Federico ed Enrico.\nEra appassionato di cavalli. Fond\u00f2 parecchie cittadine e fece edificare numerosi castelli.\nIl duca Federico II trov\u00f2 la sua ultima dimora nel monastero di Santa Valpurga in Bassa Alsazia. Suo figlio Federico gli succedette come Federico III Duca di Svevia e sal\u00ec al trono tedesco nel 1152 come imperatore Federico I, detto Barbarossa.\nDiscendenti.\nFederico II nel 1120 spos\u00f2 Giuditta di Baviera, figlia di Enrico IX il Nero, della dinastia Welfen, e di Wulfhilde di Sassonia, della dinastia dei Billunghi. Essi ebbero:\nAttorno al 1132 spos\u00f2 in seconde nozze Agnese di Saarbr\u00fccken, figlia di Federico di Saarbr\u00fccken, dalla quale ebbe:"}
{"id": "1735822", "revid": "438678", "url": "https://it.wikipedia.org/wiki?curid=1735822", "title": "Riserva naturale Tevere-Farfa", "text": ""}
{"id": "1735825", "revid": "599013", "url": "https://it.wikipedia.org/wiki?curid=1735825", "title": "David Ducourtioux", "text": ""}
{"id": "1735826", "revid": "486946", "url": "https://it.wikipedia.org/wiki?curid=1735826", "title": "Paku Romi", "text": ""}
{"id": "1735828", "revid": "92723", "url": "https://it.wikipedia.org/wiki?curid=1735828", "title": "Arcidiocesi di Przemy\u015bl-Varsavia", "text": ""}
{"id": "1735829", "revid": "1310927", "url": "https://it.wikipedia.org/wiki?curid=1735829", "title": "Guillaume Rippert", "text": ""}
{"id": "1735831", "revid": "767487", "url": "https://it.wikipedia.org/wiki?curid=1735831", "title": "Old Man River (cantante)", "text": " In Italia \u00e8 conosciuto principalmente per il singolo \"La\", che \u00e8 divenuto uno dei tormentoni estivi del 2007.\nBiografia.\nFiglio di genitori entrambi chitarristi, Ohad si iscrive da piccolo al conservatorio musicale di Sydney, una scuola che, in passato, ha lanciato tra gli altri Natalie Imbruglia. Rein dimostra una certa predisposizione allo strumento e, dopo alcuni anni, si sottopone ad alcune audizioni. Nella prima i giudici esprimono scetticismo nei suoi riguardi, ma l'anno successivo la giuria mostra di apprezzare la sua esibizione. Qualche tempo dopo, Rein prende anche lezioni di canto e supera subito il provino.\nDopo aver girato gli Stati Uniti, l'India ed Israele, Ohad ritorna in Australia, dove continua a spostarsi facendo musica dapprima insieme al gruppo musicale dei \"Gelbison\", ed in seguito con il gruppo dei \"Nation by the River\", a cui si aggiunge Luke Steel degli \"Sleepy Jackson\". Alla fine tutto confluisce nel progetto solista di Rein: \"Old Man River\". Nel 2004, sotto questo nome ha pubblicato il suo primo EP indipendente: \"Sunshine\".\nRiguardo al nome, Ohad ha dichiarato al settimanale \"GQ\": \"Il nome \"Old Man River\" mi ha ispirato quando ero in riva al mare. Perch\u00e9 Old? Perch\u00e9 \u00e8 dalla mia infanzia che mi reco sempre in riva al mare e adesso,a maturit\u00e0 raggiunta in pieno,mi sento vecchio e dunque questo nome mi rispecchia\" (in italiano il nome Old Man River significa \"Vecchio uomo di fiume\")!\"\nOld Man River gira l'Australia, facendo da sostenitore ai The Sleepy Jackson, Damien Rice, The Violent Femmes, Bob Evans, Youth Group e Josh Pike.\nNel giugno 2007 arriva nei negozi il suo primo album, intitolato \"Good Morning\". Anticipato dal singolo \"La\", una canzone che riscuote un grande successo di pubblico in ambito mondiale, ricevendo anche molti consensi da parte della critica. Dopo vari mesi, il cantante torna con il singolo Sunshine, che ottiene un buon successo.\n\"Non lo avrei mai detto. Avere raggiunto questa sorta di successo significa avere conquistato fama e maturit\u00e0; ma non \u00e8 tempo di esaltarsi, la strada va avanti e si potrebbe cadere in basso in qualsiasi momento, quindi, avanti cos\u00ec\" (Dichiarazioni durante l'intervista di SKY Tg 24).\nDurante il tour, Old Man River ha toccato anche l'Italia: \u00e8 stato a Verona in occasione della finale del \"Festivalbar\", ed inoltre a Milano, Ancona, Roma, Scandiano e si \u00e8 inoltre esibito come apri concerto per i Negramaro ai loro concerti di Ferrara e Piacenza.\nNel 2008, terminata la promozione del primo album, Ohad annuncia di essere al lavoro per un nuovo album. In autunno Old Man River incide una reinterpretazione del brano \"The Music Goes Round My Head\" per la compilation \"Easy Fever - A Tribute to the Easybeats and Stevie Wright\". A novembre 2009 viene ufficializzato il completamento dell'album e viene ufficializzato il titolo \"Trust\". L'album \u00e8 stato registrato dal 2008 al 2009 a Sydney, Tel Aviv e Mumbai, ed \u00e8 stato pubblicato nell'estate 2010. Il disco \u00e8 stato anticipato dal singolo \"You're On My Mind\", pubblicato l'11 giugno 2010, promosso anche dal \"You're On My Mind Tour\". Il prossimo estratto sar\u00e0 \"Norway (I Like It Like This)\", di cui il videoclip \u00e8 stato pubblicato in rete a fine agosto. Nel 2012 ha pubblicato l'EP \"The Ones That Got Away\", un album contenente alcune b-sides e pezzi rari."}
{"id": "1735832", "revid": "228587", "url": "https://it.wikipedia.org/wiki?curid=1735832", "title": "Live \u00e0 l'Astoria", "text": "Live \u00e0 l'Astoria \u00e8 un EP del gruppo Radiohead, uscito in VHS nel 1995 ed in DVD nel 2005.\nDisco.\nIl CD documenta il concerto tenutosi al London Astoria il 27 maggio 1994, per conto di MTV.\nDel concerto esiste anche il filmato: Live at the Astoria, del quuale vi sono il VHS, realizzato nel 2005, ed il DVD, pubblicato il 21 novembre del 2005 in Gran Bretagna e il giorno seguente negli Stati Uniti e in Canada.\nTutti i brani sono scritti dai Radiohead e pubblicati dalla Warner Chappell Music Ltd."}
{"id": "1735834", "revid": "729019", "url": "https://it.wikipedia.org/wiki?curid=1735834", "title": "Persone apparse su Playmen (1981-1990)", "text": ""}
{"id": "1735835", "revid": "88740", "url": "https://it.wikipedia.org/wiki?curid=1735835", "title": "Eileen Ryan", "text": "Biografia.\nNata in una famiglia cattolica di origini italo-irlandesi, figlia dell'infermiera Rose Isabel Ryan e del dentista Amerigo Giuseppe Annucci, Eileen Ryan fu moglie del regista Leo Penn, morto nel 1998, ed \u00e8 la madre degli attori Chris (morto nel 2006 a 40 anni per una cardiomiopatia) e Sean Penn, e del cantante Michael Penn.\nDurante la sua carriera d'attrice recit\u00f2 principalmente in serie televisive, tra cui \"Ai confini della realt\u00e0\" (1960), \"I detectives\" (1960-1961) e \"Bonanza\" (1961-1972), e a film per il piccolo schermo.\nDagli anni ottanta apparve frequentemente sugli schermi cinematografici, recitando con i figli Chris e Sean in \"A distanza ravvicinata\" (1986). Tra gli altri film a cui partecip\u00f2, sono da ricordare \"Parenti, amici e tanti guai\" (1989), \"Magnolia\" (1999), \"La mia adorabile nemica\" (1999), oltre a diverse pellicole in cui il figlio Sean fu interprete o regista, come \"Tre giorni per la verit\u00e0\" (1995), \"Mi chiamo Sam\" (2001), \"The Assassination\" (2004) e \"Tutti gli uomini del re\" (2006)."}
{"id": "1735836", "revid": "599013", "url": "https://it.wikipedia.org/wiki?curid=1735836", "title": "David Sommeil", "text": ""}
{"id": "1735838", "revid": "188323", "url": "https://it.wikipedia.org/wiki?curid=1735838", "title": "Centralina d'accensione", "text": ""}
{"id": "1735839", "revid": "15626585", "url": "https://it.wikipedia.org/wiki?curid=1735839", "title": "Insorgenze", "text": ""}
{"id": "1735840", "revid": "767487", "url": "https://it.wikipedia.org/wiki?curid=1735840", "title": "Khaled Kharroubi", "text": "Carriera.\nNazionale.\n\u00c8 stato convocato in una occasione dalla nazionale algerina, con cui, il 14 agosto 2006, gioca per\u00f2 solo un incontro non ufficiale contro i francesi dell', vinto dai nordafricani per 2-1."}
{"id": "1735847", "revid": "486946", "url": "https://it.wikipedia.org/wiki?curid=1735847", "title": "Diocesi di Breslavia-Danzica", "text": ""}
{"id": "1735851", "revid": "6923", "url": "https://it.wikipedia.org/wiki?curid=1735851", "title": "Eccidio di Crespino sul Lamone", "text": "L'eccidio di Crespino sul Lamone \u00e8 stata una strage nazifascista avvenuta fra il 17 ed il 18 luglio 1944 nell'omonima frazione del comune di Marradi, in provincia di Firenze Il massacro, perpetrato dal 3. Polizei-Freiwilligen-Bataillon Italien, cost\u00f2 la vita a 44 civili. \nAntefatti.\nIl 15 luglio 1944 un soldato tedesco venne ucciso nei dintorni di Crespino sul Lamone, piccola localit\u00e0 dell'Appennino tosco-romagnolo situata lungo due importanti arterie di comunicazione tra la Toscana e la Romagna: la SS 302 e la ferrovia Faentina. In conseguenza alla morte del militare l'abitato venne perquisito dai nazisti in cerca di partigiani. Nel pomeriggio del 17 luglio una pattuglia tedesca venne presa a fucilate da un gruppo di civili non inquadrati in nessuna formazione partigiana. Nel corso dello scontro a fuoco rimase ucciso un militare, mentre un secondo riusc\u00ec a fuggire e ad avvisare di quanto accaduto i suoi commilitoni.\nLa strage.\nPoche ore dopo la sparatoria la frazione di Crespino sul Lamone venne attaccata dagli uomini del 3. Polizei-Freiwilligen-Bataillon Italien, un reparto di polizia militare composto da ufficiali tedeschi e soldati italiani che nel giugno precedente si era reso responsabile della strage di Niccioleta, costata la vita complessivamente ad 83 persone. Poco dopo il loro arrivo i nazisti fucilarono 21 persone rastrellate in paese sul greto del Lamone. Una volta compiuto questo primo eccidio i tedeschi marciarono verso alcuni poderi situati negli immediati dintorni di Crespino uccidendo altri civili. Il giorno seguente il 3. Polizei-Freiwilligen-Bataillon Italien prosegu\u00ec verso nord, sconfinando nel territorio del limitrofo comune di Palazzuolo sul Senio dove nelle frazioni di Fantino e Lozzole assassinarono un'altra decina di persone. \nLa chiesa del luogo venne profanata ed i civili massacrati a colpi di mitragliatrice.\nLe vittime totali ammontano a 42, compresi l'anziano parroco, don Fortunato Trioschi, e altri due uomini anziani che si trovavano nella chiesa.\nMonumenti ed omaggi.\nIl 17 luglio 1967 venne inaugurato a Crespino sul Lamone il sacrario dove vennero tumulate le vittime dell'eccidio."}
{"id": "1735852", "revid": "256896", "url": "https://it.wikipedia.org/wiki?curid=1735852", "title": "Accademia Musicale &quot;Ferenc Liszt&quot;", "text": ""}
{"id": "1735855", "revid": "188323", "url": "https://it.wikipedia.org/wiki?curid=1735855", "title": "Accensione elettronica", "text": ""}
{"id": "1735856", "revid": "188323", "url": "https://it.wikipedia.org/wiki?curid=1735856", "title": "Accensione elettronica digitale", "text": ""}
{"id": "1735859", "revid": "188323", "url": "https://it.wikipedia.org/wiki?curid=1735859", "title": "Accensione elettronica analogica", "text": ""}
{"id": "1735861", "revid": "188323", "url": "https://it.wikipedia.org/wiki?curid=1735861", "title": "Accensione meccanica", "text": ""}
{"id": "1735862", "revid": "1904508", "url": "https://it.wikipedia.org/wiki?curid=1735862", "title": "Roberto Sanseverino", "text": "Biografia.\nEra il figlio di Giovanni, 9\u00ba conte di Marsico, e Giovanna, entrambi appartenenti alla famiglia Sanseverino. Alla morte del padre, Roberto ne eredit\u00f2 i feudi. Nella guerra tra Angioini e Aragonesi per il trono del Regno di Napoli, Roberto partecip\u00f2 a fianco del Re Ferrante d'Aragona nella battaglia di Sarno: nella notte tra il 6 e 7 luglio 1460, guidato da villani pratici del luogo, sal\u00ec verso i monti che sovrastano Sarno e con indicibile ferocia aggred\u00ec il nemico, piegando i soldati di Giovanni d'Angi\u00f2-Valois. Ma, attaccato sui fianchi, fu costretto a ritirarsi. Roberto, favorito dalla fortuna, bench\u00e9 coperto di ferite e ferito alla bocca, riusc\u00ec a riprendere la via del monte, torn\u00f2 indietro, discese con i fanti verso la porta di Foce Sarno e marci\u00f2 sollecito sulle tracce del Re. La battaglia fu persa ed il Re Ferrante fu costretto a fuggire, mentre Roberto scese a patti con gli Angioini. Ma, dopo il 9 dicembre, ritorn\u00f2 dagli Aragonesi e si rec\u00f2 in Calabria per contrastare gli Angioini che avevano assediato Cosenza. Dopo il successo ottenuto, ritorn\u00f2 in Campania e cinse d'assedio Salerno, che capitol\u00f2 poco dopo la met\u00e0 del mese di settembre del 1462. La citt\u00e0, ormai senza speranza di ricevere soccorso dagli Angioini, si arrese a Roberto che ottenne dal sovrano un indulto per la cittadinanza: il 30 gennaio del 1463 fu investito del titolo di principe di Salerno, con in pi\u00f9 il privilegio di battere moneta, ricevuto il 27 novembre. Fu poi nominato grande ammiraglio del Regno di Napoli e, il 7 luglio 1465, al comando della flotta aragonese, fu con Alessandro Sforza uno dei vincitori della battaglia di Ischia contro Giovanni d'Angi\u00f2-Valois che aveva occupato l'isola. Nel 1470 intraprese la ricostruzione del Palazzo Sanseverino in stile rinascimentale. L'edificio era in passato appartenuto alle famiglie Caldora ed Orsini. Mor\u00ec il 2 dicembre 1474.\nDiscendenza.\nRoberto si spos\u00f2 con Raimondina Orsini del Balzo (\u2020 1490), figlia di Gabriele Orsini del Balzo, duca di Venosa, e di Maria/Giovanna Caracciolo del Sole, dalla quale ebbe un figlio e due figlie: Antonello, Ginevra e Giovanna."}
{"id": "1735863", "revid": "125655782", "url": "https://it.wikipedia.org/wiki?curid=1735863", "title": "Paride", "text": "Paride (; ), detto anche Alessandro o Paride Alessandro, \u00e8 una figura della mitologia greca, figlio secondogenito di Priamo, re di Troia, e di Ecuba.\nPrincipe troiano, esposto ancora neonato sul Monte Ida a causa delle profezie funeste che lo accompagnarono sin dalla nascita, visse da pastore fino a quando non fu scelto dagli d\u00e8i affinch\u00e9 desse il suo giudizio sulla pi\u00f9 bella fra le dee Era, Atena e Afrodite.\nRiconosciuto dal padre, rientr\u00f2 a corte e part\u00ec in missione diplomatica per Sparta, dove conobbe Elena, moglie di Menelao, la donna pi\u00f9 bella del mondo: Afrodite per rispettare la promessa fattagli per ottenere il pomo d\u2019oro fece innamorare la donna perdutamente dell'eroe. Paride rap\u00ec quindi Elena e la port\u00f2 con s\u00e9 a Troia.\nNel corso della guerra che ne segu\u00ec, affront\u00f2 Menelao in duello e fu salvato per intervento di Afrodite; in battaglia uccise Achille con l'aiuto del dio Apollo mentre scoccava la freccia.\nOrigini.\nNella tradizione classica, Paride era figlio di Priamo e di Ecuba. Secondo la tradizione pi\u00f9 accettata, Priamo, re di Troia, all'indomani della sua salita al trono, aveva cinquanta figli, la maggior parte dei quali illegittimi. Come afferma lui stesso nell\u2019\"Iliade\", diciannove di essi erano frutto di una sola donna, riconosciuta come la regina Ecuba.\nNei poemi successivi, Paride appare come il secondo e legittimo figlio del re e di Ecuba, sua moglie. Il troiano aveva dunque nove fratelli (il maggiore, Ettore, seguito da Deifobo, Eleno, Pammone, Polite, Antifo, Ipponoo, Polidoro e forse anche Troilo) e quattro sorelle (Creusa, Laodice, Polissena e la profetessa Cassandra).\nLa predizione di Ecuba, l'abbandono e il riconoscimento di Cassandra.\nUna notte poco prima della sua nascita, Ecuba sogn\u00f2 di partorire una fascina di legna ricolma di serpenti striscianti, e una fiaccola ardente che divampava appiccando fuoco alla citt\u00e0 e ai boschi del monte Ida. Priamo consult\u00f2 Esaco, suo figlio di primo letto, che era stato investito della facolt\u00e0 di emettere oracoli, il quale profetizz\u00f2 che il bambino che Ecuba era in procinto di partorire avrebbe provocato la rovina della citt\u00e0, e consigli\u00f2 di esporlo appena nato.\nIl bambino venne alla luce, ed Esaco si present\u00f2 dal padre esortandolo a uccidere il neonato. Ma quel giorno partorirono due donne nel palazzo di Priamo, la sorella Cilla che partor\u00ec Munippo, ed Ecuba che partor\u00ec Paride. Priamo rinunci\u00f2 a sacrificare la vita del figlio a discapito della vita di sua sorella Cilla e del figlio di lei Munippo, che ella aveva generato quello stesso giorno dal matrimonio con Timete, e si affrett\u00f2 a seppellirli nel santuario di Troo.\nLa stessa visione l'avrebbe avuta in seguito anche Cassandra, figlia di Priamo. Per questo motivo il neonato fu abbandonato sui monti in balia delle fiere e salvato da un pastore e cresciuto da questo come un figlio. Apollodoro ci dice che Priamo mand\u00f2 il suo servo sul monte Ida per esporre il bambino, che per\u00f2 fu allevato per cinque giorni da un'orsa e lo stesso schiavo, meravigliato dalla vicenda, decise di accoglierlo come figlio proprio, e Paride crebbe come un pastore. Il pastore present\u00f2 poi a Priamo la lingua di un cane per far verificare che i suoi ordini erano stati eseguiti; alcuni per\u00f2 sospettano che la stessa Ecuba pag\u00f2 Agelao affinch\u00e9 risparmiasse la vita del figlio che divenne un giovane di straordinaria bellezza.\nParide manifest\u00f2 il suo sangue reale nella sua luminosa bellezza e nella sua forza; ancora ragazzo mise in fuga una banda di predatori di bestiame e riusc\u00ec a recuperare le bestie rubate, meritandosi per queste gesta il soprannome di Alessandro. Il divertimento prescelto dal giovane pastore consisteva nel far lottare i tori di Agelao l'uno contro l'altro; riservava poi al vincitore una corona di fiori, e al perdente una di paglia. Quando cominci\u00f2 a verificare che uno di questi tori vinceva con pi\u00f9 regolarit\u00e0, propose una sfida ai tori delle mandrie circostanti dalla quale uscirono tutti sconfitti. Paride allora promise di coronare d'oro il toro che fosse riuscito a soppiantare il suo finch\u00e9, Ares, per soddisfare un suo capriccio, raccolse la sfida e in sembianze di toro consegu\u00ec la vittoria. Allora Paride lo ricompens\u00f2 con la corona pattuita, conquistando con questo gesto il favore di Ares e degli altri dei che osservavano dall'Olimpo. Per questo motivo Zeus deleg\u00f2 al mortale il compito di arbitro nella disputa delle tre dee.\nQualche tempo dopo, Priamo mand\u00f2 alcuni suoi uomini a procurarsi un toro nella mandria di Agelao; esso sarebbe stato assegnato come premio al campione dei giochi funebri che si celebravano ogni anno in onore del figlio morto del re. Quando la loro scelta ricadde sul toro campione, Paride fu sorpreso dall'irresistibile desiderio di gareggiare ai giochi. Invano Agelao prov\u00f2 a dissuadere il giovane proponendogli di continuare a far lottare i tori in campagna, non riuscendoci accompagn\u00f2 Paride a Troia. Era consuetudine delle celebrazioni che, dopo aver disputato il sesto giro di pista nella gara di cocchi, i concorrenti alla gara di pugilato cominciassero a scontrarsi davanti al trono. Paride decise di misurarsi nello scontro, nonostante le proteste di Agelao, e consegu\u00ec la corona pi\u00f9 per merito del suo coraggio che della sua bravura. Vinse anche la gara di corsa procurando lo sdegno dei figli di Priamo che lo sfidarono di nuovo: il giovane gareggi\u00f2 di nuovo e vinse la terza corona. Imbarazzati per la pubblica umiliazione che il ragazzo aveva loro inflitto, i principi complottarono di ucciderlo e incaricarono una guardia armata di posizionarsi ad ogni uscita dallo stadio mentre Ettore e Deifobo manovravano le spade contro di lui. Paride si rifugi\u00f2 sull'altare di Zeus Erceo e Agelao intercedette per lui annunciando a Priamo che il ragazzo era il figlio che credeva perduto. Priamo consult\u00f2 allora Ecuba la quale, riconosciuto un sonaglio che Agelao aveva trovato nelle mani del bambino abbandonato, verific\u00f2 l'identit\u00e0 di Paride, il quale fu allora condotto trionfalmente a palazzo dove Priamo organizz\u00f2 un sontuoso banchetto e sacrifici agli d\u00e8i per festeggiare il suo ritorno. Tuttavia quando i sacerdoti di Apollo furono al corrente delle manifestazioni di entusiasmo del re, protestarono annunciando che se nessuno avesse inflitto al ragazzo una condanna a morte, Troia sarebbe andata incontro al declino. Ma Priamo non si cur\u00f2 del verdetto, proclamando: \u00abPerisca pure Troia, ma non il mio bel figliolo\u00bb.\nGiudizio di Paride.\nUn giorno, Paride pascolava le sue mandrie sul monte Gargaro, la cima pi\u00f9 alta del monte Ida, quando vide avvicinarsi a lui tre bellissime donne (Era, Atena, Afrodite) scortate dal dio Ermes, il quale ripose nelle sue mani la mela d'oro destinata a quella che fosse stata giudicata la pi\u00f9 bella delle tre, riportandogli l'ordine di Zeus di pronunciare un giudizio in merito. Il giovane consider\u00f2 le promesse delle dee: Era gli assicur\u00f2 che sarebbe diventato l'uomo pi\u00f9 potente del mondo, se avesse dato a lei la vittoria; la stessa cosa fece Atena, promettendogli invece di diventare l'uomo pi\u00f9 sapiente del mondo; infine Afrodite gli garant\u00ec il possesso della donna pi\u00f9 bella che mai si fosse vista. Paride sceglie quest'ultima.\nLa spedizione a Sparta.\nParide architett\u00f2 di appropriarsi di Elena, moglie di Menelao, sfruttando un compito di cui era stato investito, ossia recuperare Esione, sorella del re Priamo. Quando venne convocato un nuovo concilio per esaminare le condizioni per la restituzione di Esione, dal momento che le offerte pacifiche erano state rifiutate dai Greci, Paride si propose volontario a condurre una spedizione, se Priamo avesse organizzato una flotta competente e militarizzata, annunciando ingegnosamente che se non fosse riuscito a recuperare Esione, forse avrebbe portato con s\u00e9 una principessa greca sua pari per ratificare il riscatto. Ma in cuor suo questi aveva gi\u00e0 deciso di imbarcarsi per Sparta e rapire Elena.\nQuel giorno stesso Menelao sbarc\u00f2 con grande sorpresa a Troia e chiese di visitare le tombe di Lico e Chimereo, figli di Prometeo e Celeno annunciando che l'oracolo delfico gli aveva imposto di sacrificare sulle loro tombe per porre fine a una pestilenza che scatenava stragi a Sparta. Paride strinse amicizia con Menelao e gli propose di farsi purificare da lui a Sparta per discolparsi di un assassinio involontario che aveva inflitto a un ragazzino malcapitato, Anteo, figlio di Antenore, con cui si era misurato in una sfida di spade giocattolo da bambino. Quando Menelao cedette a praticare questa operazione, il giovane, sollecitato da Afrodite, si prepar\u00f2 a salpare incaricando Fereclo di preparare la flotta autorizzatagli da Priamo; la prua della nave ammiraglia era dominata da una Afrodite che stringeva tra le braccia un piccolo Eros come prova del consenso che la dea manifestava per la missione. Afrodite stessa predispose Enea al compito di appoggiare il cugino in veste di complice del ratto. Al momento dell'imbarco, Cassandra, percorsa da schizzi e con i capelli irti in testa, predisse la guerra che quel viaggio avrebbe procurato e lo stesso Eleno approv\u00f2 le sue parole; ma non furono sufficienti per persuadere Priamo. Nemmeno Enone riusc\u00ec a dissuadere Paride dal lanciarsi nell'avventura nonostante egli piangesse al momento del commiato.\nQuando la flotta ebbe preso il largo, Afrodite fece soffiare personalmente una brezza marina che sospinse Paride verso la sua meta e qui come prova del patto che i due uomini avevano stretto al momento del loro incontro Menelao festeggi\u00f2 il suo arrivo per nove giorni. Fondamentale per fu la malia con cui la dea rivest\u00ec il giovane.\nMenelao aveva una bellissima moglie di nome Elena; Paride se ne innamor\u00f2 e fu ricambiato. Nonostante il parere contrario di Enea, Paride prese con s\u00e9 Elena e scaten\u00f2 la guerra, dopo essersi messo d'accordo con Antimaco, consigliere di Priamo, che convinse il re e gran parte dei concittadini a respingere ogni possibilit\u00e0 di trattare coi greci. Dall'unione con la donna gli nacquero quattro figli, Agano, Bugono, Corito e Ideo ed una figlia, Elena, chiamata dunque come la madre.\nAllo scoppio della guerra di Troia, Corito, figlio di Paride ed Enone, omonimo del figlio di Elena, giunse in citt\u00e0 per difenderla dagli assalti degli Achei. Elena, colpita dalla sua raggiante bellezza, lo ospit\u00f2 nel suo talamo suscitando l'ira di Paride il quale, geloso, uccise senza piet\u00e0 il figlio.\nLa Guerra di Troia.\nNel corso della guerra Paride si dimostr\u00f2 pi\u00f9 volte timoroso di sostenere un duello con Menelao e, per questo, viene pi\u00f9 volte criticato dal fratello Ettore, che ne esaltava la bellezza esteriore ma la mancanza delle qualit\u00e0 necessarie ad un eroe, come la forza e il coraggio.\nDurante un combattimento contro il marito di Elena, inoltre, Paride fu salvato dalla dea Afrodite, che lo riport\u00f2 al talamo direttamente dalla battaglia. Paride era per\u00f2 un ottimo arciere, non mancava mai il bersaglio. Dopo che Achille uccise Memnone, e ormai i Troiani erano in fuga verso le mura dalla citt\u00e0, Paride scocc\u00f2 una freccia che, guidata da Apollo, and\u00f2 a conficcarsi nell'unico punto debole di Achille - il tallone - uccidendolo.\nLa morte di Paride.\nDopo aver ucciso Achille, mentre Paride entrava in citt\u00e0 attraverso le porte Scee, fu colpito dalle frecce di Eracle scagliate da Filottete.\nAgonizzante, il giovane chiese aiuto alla ninfa Enone, madre dello stesso Corito ucciso da lui in un impeto di gelosia ed esperta in erbe curative, che per\u00f2 si rifiut\u00f2, giustamente, d'aiutarlo; quando ella infine s'impietos\u00ec, la morte l'aveva gi\u00e0 colto.\nVittime di Paride.\nSul numero di avversari uccisi da Paride l'unica fonte esplicita afferma che il figlio di Priamo pose fine alla vita di tre guerrieri. Per riferire il detto, Igino in realt\u00e0 ha compiuto un calcolo molto essenziale delle imprese da lui compiute nell'\"Iliade\". I vari testi ci hanno tramandato una lista pi\u00f9 completa:"}
{"id": "1735865", "revid": "15626841", "url": "https://it.wikipedia.org/wiki?curid=1735865", "title": "Roberto di Sanseverino", "text": ""}
{"id": "1735874", "revid": "1429175", "url": "https://it.wikipedia.org/wiki?curid=1735874", "title": "Polissena", "text": "Polissena (in greco: ) \u00e8 una delle figlie di Priamo e di Ecuba, principessa troiana di mirabile bellezza. La si ritiene responsabile della vaticinata e precoce uccisione di Achille, eroe mitico di proverbiale coraggio. Figura assente nell'\"Iliade\", fu sviluppata dai poeti tragici, che ne temperarono la leggenda sino a definirla un personaggio corrispondente a Ifigenia, la fanciulla con la quale condivise la sorte di vittima di un sacrificio umano per la propiziazione del favore degli d\u00e8i.\nIl suo mito fu ripreso da Euripide in due fortunate tragedie, \"Le Troiane\" e l'\"Ecuba\", nonch\u00e9 nella \"Polissena\" di Sofocle, di cui rimangono pochi frammenti.\nMito.\nPolissena era la figlia pi\u00f9 giovane di Priamo e di Ecuba. Darete Frigio, nella stesura del capitolo in cui esamina i protagonisti del conflitto troiano, ha delineato il ritratto di una giovinetta graziosa, alta, ben proporzionata, che con la sua bellezza superava molte altre donne. I suoi capelli erano sciolti, il collo esile, le gambe aggraziate e le mani sottili, ma la sua indole era ingenua e nascondeva un temperamento da bambina.\nPolissena era legata da un affetto morboso al bellissimo fratellino Troilo, la cui folgorante avvenenza aveva fatto sorgere dibattiti sulla sua effettiva natura umana. Alcuni autori lo definiscono persino il frutto di un amplesso della regina Ecuba con Apollo, ma in ogni modo l'anziano Priamo lo pose sotto la sua protezione, annoverandolo tra i suoi rampolli favoriti. La figlia di Priamo pare gi\u00e0 godesse di liete prospettive di matrimonio, ma solo una di queste sarebbe stata presa in seria considerazione dal padre, quella di Eurimaco, figlio di Antenore, che l'ospit\u00f2 nella sua dimora in attesa delle regali nozze.\nVenne l'inverno del decimo anno di guerra e gli eroi greci si imbattevano nei notabili troiani quando si recavano al tempio di Apollo Timbreo, che era territorio neutro; un giorno, mentre Ecuba stava sacrificando al dio, Achille arriv\u00f2 al tempio con il medesimo proposito e si innamor\u00f2 perdutamente della stessa Polissena.\nOra, era destino che Troia non potesse cadere se Troilo avesse compiuto venti anni di et\u00e0. Nei primi nove anni di assedio, Achille tese un agguato al principe troiano per impedire che la profezia si avverasse. Troilo, che era solito riservare ogni sorta di amore ai suoi cavalli, si era recato ad abbeverarne uno con sua sorella Polissena presso una fontana che si trovava vicina al tempio di Apollo Timbreo. Mentre il giovinetto e sua sorella attingevano acqua, Achille, che attendeva nascosto il loro arrivo alla fontana, si precipit\u00f2 fuori dal suo nascondiglio e assal\u00ec Troilo rovesciandolo dal suo cavallo, prendendolo per i capelli. Ma il figlio di Priamo sfugg\u00ec all'assalto dell'eroe e riusc\u00ec a nascondersi nel santuario di Apollo, trovando asilo sull'altare del dio. Achille, incurante di commettere un sacrilegio in un luogo consacrato al dio, trafisse Troilo con la sua lancia sullo stesso altare e lo decapit\u00f2 sul posto.\nLa raffigurazione vascolare ha colto Polissena di frequente mentre in piedi e con un'anfora sul capo si reca presso una fontana insieme a Troilo giovinetto, l'uno per abbeverare i cavalli e la stessa per attingere l'acqua.\nUna delle leggende sulla morte di Achille racconta come l'eroe, innamorato della fanciulla, si sarebbe recato al Tempio di Apollo a Timbra per averla in sposa; qui avrebbe trovato la morte per mano delle frecce, forse avvelenate, di Paride.\nIl figlio di Achille, Neottolemo (noto anche come Pirro), immol\u00f2 sulla sua tomba Polissena per onorare la memoria del padre. \nPolissena nelle Arti.\nSebbene non particolarmente frequentata nelle arti e nella letteratura, la vicenda di Polissena ne \u00e8 rimasta comunque un tema fin dai tempi pi\u00f9 antichi. \nGi\u00e0 dal VI secolo a.C. ci sono pervenuti alcuni vasi a figure nere, sicuramente ispirati dai \"Canti Ciprii\", attenti ora ad un particolare ora ad un episodio. Abbiamo Achille in agguato di Troilo mentre Polissena riempie l\u2019anfora d\u2019acqua nella \"hydria\" del \u201cPittore di Londra B 76\u201d al Metropolitan o il \"dinos\" del \u201cPittore dei Cavalieri\u201d al Louvre, oppure i due fratelli che fuggono da Achille nel \"kylix\" detto \"Coppa di Siana\" del \u201cPittore C\u201d , o semplicemente Achille che spia Polissena alla fonte nel \"lekythos\" del \u201cPittore di Athena\u201d, ambedue al Louvre, oppure la scena sanguinosa di Neottolemo che sgozza la giovane principessa nell'anfora del British Museum attribuita alternativamente al \u201cPittore di Timiades\u201d oppure al \u201cGruppo Tirrenico\u201d. Una rappresentazione del sacrificio estremamente simile a quest'ultima, ma di pi\u00f9 raffinata fattura, \u00e8 scolpita a bassorilievo sul cosiddetto \"Sarcofago di Polissena\" del Museo Archeologico di \u00c7anakkale. \nUn centinaio d\u2019anni dopo furono composte le gi\u00e0 citate delle tragedie di Euripide e quella perduta di Sofocle. Pi\u00f9 o meno contemporaneamente Polignoto di Taso dipinse, fra le altre, la scena di \u00abPolissena, che sta per essere sacrificata vicino alla tomba di Achille\u00bb in un edificio dell'Acropoli di Atene. \nDall\u2019epoca romana ci \u00e8 giunta in primis la scena del sacrificio in un riquadro della \"Tabula Iliaica Capitolina\" (I secolo a.C.) cui seguono la tragedia di Seneca \"Le Troadi\" e, soprattutto, le \"Metamorfosi\" di Ovidio che resteranno una fonte primaria fino ai tempi moderni. Molto interessante \u00e8 il sarcofago scolpito ad altorilievo con le storie di Achille e Polissena (250 d.c. circa) ora Museo del Prado, proveniente probabilmente da Napoli.\nAgli albori della letteratura italiana la storia di Polissena viene indirettamente citata da Dante nella \"Divina Commedia\", quale causa della morte di Achille, per questo condannato tra i lussuriosi, e come una delle cause della folle disperazione della madre Ecuba, considerata tra i superbi quale rappresentante della sfida troiana ai greci.\nPrima di Dante la vicenda era stata ripresa da Guido delle Colonne nella \"Historia destructionis Troiae\". Poi anche Boccaccio ricord\u00f2 Polissena dedicandole un capitolo delle sue \"De mulieribus claris\" ed in un passaggio dei \"De casibus virorum illustrium\" dove narra, come gi\u00e0 Dante, la disperazione di Ecuba alla morte dei figli. Nelle codici manoscritti delle opere di Guido delle Colonne e Boccaccio ci sono pervenute alcune miniature a rappresentare il \"Sacrificio di Polissena\".\nLa vicenda riscosse una fortuna sempre maggiore tra barocco, classicismo e rococ\u00f2 in Italia e Francia. Per la pittura si possono ricordare tre opere dedicate al \"Sacrificio di Polissena\" eseguite da Pietro da Cortona (1623-1624, Musei Capitolini), Giovanni Francesco Romanelli (dopo il 1630) e Charles Le Brun (1647, ambedue al Metropolitan Museum of Art) e quella di Nicolas Prevost al Mus\u00e9e des Beaux-Arts d'Orl\u00e9ans.\nMolto varia \u00e8 la ripresa nella letteratura a cominciare dal genere epistolare. Pietro Michiel nel suo \"Dispaccio di Venere\" (1649) immagina una serie di epistole in versi tra amorosi, una serie di domande e risposte, iniziata nel 1632: nelle epistole III e IV immagina prima le profferte di Achille e quindi la ingannevolmente seducente risposta di Polissena. Pi\u00f9 impegnata nei significati \u00e8 Madeleine de Scud\u00e9ry nelle sue \"Les Femmes illustres ou les Harangues h\u00e9ro\u00efques\". All\u2019inizio della seconda pi\u00f9 estesa edizione (1644) mette la severa lettera di Polissena a Pirro. Qui la giovinetta afferma di preferire la morte che vivere come schiava, che mai ha voluto essere l\u2019amante dell\u2019uccisore dei fratelli Ettore e Troilo e di considerarlo soltanto un nemico. Chiede solo che il suo corpo sia restituito alla madre e di non essere legata in quanto si offre volontariamente alla morte. Alla fine con un moto d\u2019orgoglio rivendica di essere una principessa e ordina a Neottolemo di affondare il pugnale rinfacciandogli d\u2019essere esperto nello spandere sangue reale.\nNel teatro abbiamo diversi approcci piegati ad esigenze degli autori. Samuel Coster nel suo dramma letterario \"Polyxena\" (1619) si mantiene fedele alle fonti storiche invece Tomas Corneille ne \"La Mort d\u2019Achille\" cambia parzialmente il ruolo del personaggio: Polissena \u00e8 amata da Pirro senza ricambiare ma con una serie di intrighi diplomatici viene promessa sposa ad Achille, alla fine la principessa esce di scena meditando il suicidio mentre Paride uccide Achille.\nNelle tragedie liriche venne utilizzata la variante del suicidio di Polissena cos\u00ec fa Jean Galbert de Campistron nel libretto di \"Achille et Polix\u00e8ne\" di Lully e Collasse (1687) ripresa da Jean-Louis-Ignace de La Serre nel \"Polyx\u00e8ne et Pirrhus\" scritto per Pascal Collasse nel 1706. Anche lo sconosciuto Fermelhuis adotta questa soluzione per l\u2019opera \"Pyrrhus\" di Pancrace Royer che sebbene incentrata sulla figura di Polissena evita di citarla nel titolo in quanto l\u2019atto unico \"Polix\u00e9ne\" di Jean Dumas d'Aigueberre, in scena con successo l\u2019anno precedente, era stato troppo presto ripreso in farsa dalla Com\u00e9die-Italienne. \nLe pitture del \"Sacrificio di Polissena\" della prima met\u00e0 del Settecento, pur mantenendo lo stesso impianto teatrale tipico del rococ\u00f2, restano indecise tra supplizio e suicidio, preferendo mostrare una dignitosa principessa accompagnata davanti all\u2019urna di Achille alla presenza di Pirro. \u00c8 reso sicuro il supplizio dal carnefice con il coltello sguainato nel dipinto di Sebastiano Ricci (1720/30) ad Hampton Court ma in quello di Giovanni Antonio Pellegrini a Poznan (1730) il finale resta aperto. Giambattista Pittoni, il pi\u00f9 prolifico e richiesto in questo soggetto sia negli originali che nelle repliche, present\u00f2 soluzioni alterne. Nel grande quadro (1720), distrutto nella seconda guerra mondiale, di Palazzo Caldogno Tecchio a Vicenza mostrava un anziano con un coltello pronto alla mano e Polissena in atteggiamento di abbandono e con le mani legate, nel piccolo quadro dell\u2019Ermitage e nella replica del Getty Museum (1733/34) il carnefice veste un abito sacerdotale e sembra discutere con Pirro se affidare l\u2019arma ad una altezzosa Polissena. In quello della Staatsgalerie di Stoccarda, e nelle repliche della N\u00e1rodn\u00ed Galerie di Praga e del Walters Art Museum (1735 circa), Polissena attende paziente che i sacerdoti preparino l\u2019incenso mentre in disparte un paggio reca, quasi dissimulato in un piatto, il coltello scarificale. Negli altri dipinti le armi destinate al sacrificio non sono visibili: in quello della Residenza di W\u00fcrzburg Polissena si offre inginocchiata all\u2019altare sacrificale ed in quello gigantesco di Palazzo Taverna a Roma, come nella pi\u00f9 piccola replica del Louvre (1730 circa), si fa dignitosamente accompagnare al sacrificio da Neottolemo. In tutti resta invariabile l\u2019atteggiamento autoritario di Pirro.\nAi primi dell\u2019Ottocento la vicenda viene ancora pi\u00f9 rivoluzionata nell\u2019opera \"Ecuba\" (1812) di Nicola Manfroce su libretto di Giovanni Schmidt. Polissena si innamora di Achille nonostante la recente morte di Ettore e Priamo accetta che si sposino in cambio della pace sebbene Ecuba cerchi di convincere la figlia ad uccidere l\u2019amato. Durante la cerimonia delle nozze giunge la notizia che i greci hanno invaso Troia e Achille, che tenta invano di convincere tutti di non essere partecipe dell\u2019inganno, viene fatto uccidere da Ecuba. Infine i greci entrano nel tempio, uccidono Priamo e rapiscono Polissena. Ecuba rimane sola a lanciare maledizioni mentre la citt\u00e0 viene distrutta.\nIl mito di Polissena continua ad essere un soggetto nelle arti visive romantiche e tardo-romantiche in maniera pi\u00f9 limitata e con connotazioni retoriche diverse. Si va dal bel dipinto di Blondel al Lacma con lo svenimento di Ecuba contrapposto all\u2019atteggiamento contrito ma dignitoso di Polissena, al violento contrasto tra Ecuba e Pirro, che ghermisce la principessa, nella scultura (1865) di Pio Fedi nella Loggia dei Lanzi a Firenze. per finire nel gusto simbolistico che ritrae la principessa morta ai piedi dell\u2019urna di Achille nella versione notturna di Joseph Stallaert (1875) al Koninklijk Museum voor Schone Kunsten di Anversa e d in quella arcadica di Paul Quinsac (1882 - ubicazione ignota).\nPolissena ritorna marginalmente come uno dei personaggi nella pi\u00e8ce pacifista di Jean Giraudoux \"La\" \"Guerre de Troie n'aura pas lieu\". A Polissena \u00e8 dedicata anche una delle tavole disegnate da Pablo Picasso per illustrare le \"Metamorfosi\" di Ovidio (1931, Mus\u00e9e national Picasso).\nUna interpretazione originale del personaggio di Polissena, come prototipo della bellezza indifesa, si trova nel romanzo \"Cassandra\" di Christa Wolf. Nell'interpretazione dell'autrice tedesca la ragazza, costretta a cedere al rude Achille per non meglio precisate \"ragioni di stato\", trascorre quel che le resta da vivere (prima di essere uccisa da Neottolemo) in una sorta di pazzia che tollera soltanto suoni bassi e luci sfumate."}
{"id": "1735881", "revid": "253269", "url": "https://it.wikipedia.org/wiki?curid=1735881", "title": "Leo Penn", "text": "Biografia.\nNacque nel Massachusetts, figlio di Elizabeth Melincoff, di origini russo-ebraiche, e Maurice Daniel Penn. Aveva origini spagnole da parte paterna, pi\u00f9 precisamente sefardite, infatti il reale cognome del padre era Pi\u00f1\u00f3n. Penn prest\u00f2 servizio come ufficiale e bombardiere presso la United States Army Air Forces durante la seconda guerra mondiale.\nDebutt\u00f2 come attore nel 1946 con un piccolo ruolo nel film \"I migliori anni della nostra vita\" di William Wyler. Negli anni seguenti lavor\u00f2 prevalentemente in campo televisivo, anche come regista, dirigendo episodi di serie tv come \"Bonanza\", \"Colombo\", \"La casa nella prateria\", \"Magnum, P.I.\", \"Matlock\" e molte altre. Nel 1988 diresse il film \"Berlino - Opzione zero\".\nVita privata.\nFu sposato con l'attrice Olive Deering, da cui divorzi\u00f2 nel 1952. Nel 1957 spos\u00f2 l'attrice Eileen Ryan, dalla quale ebbe tre figli, gli attori Chris e Sean Penn e il cantante e compositore Michael Penn. Penn mor\u00ec nel 1998, all'et\u00e0 di 77 anni, dopo una lunga battaglia contro il cancro. \n\u00c8 sepolto al Holy Cross Cemetery di Culver City."}
{"id": "1735882", "revid": "109233797", "url": "https://it.wikipedia.org/wiki?curid=1735882", "title": "Indeterminismo", "text": "L'indeterminismo \u00e8 l'atteggiamento filosofico che si oppone al determinismo, negando la cogenza assoluta della necessit\u00e0 posta da questo e con l'ammissione della realt\u00e0 ontologica della contingenza. Come il determinismo, l'indeterminismo \u00e8 concetto ontologico, ma trova estensione antropologica nel concetto di \"libero arbitrio\". Nell'indeterminismo il concetto di contingenza assume un ruolo fondamentale, come risultante di una serie di cause non-lineari, ovvero non connesse fra loro dalla rigida necessit\u00e0 tipica del determinismo. \nSi tenga ben a mente che non si deve assolutamente confondere la contingenza con la casualit\u00e0: con la prima si sostiene che un evento pu\u00f2 tanto accadere quanto non accadere e tutto il resto rimanere uguale, mentre con la seconda si sostiene che la caoticit\u00e0 regola il mondo, rendendo di fatto impossibile l'instaurazione di qualsiasi teoria scientifica o filosofica.\nIndeterminismo ontologico.\nL'indeterminismo ontologico ammette l'esistenza della contingenza quale fattore di causalit\u00e0 nel \"divenire \" della materia. Esso si oppone quindi al determinismo che pretende una rigida concatenazione necessaria tra cause ed effetti di tipo necessitaristico. Alla credenza nel dominio assoluto della necessit\u00e0 teorizzata dal determinismo, l'indeterminismo, pur ammettendola, ne nega la cogenza assoluta nel divenire della materia. \u00c8 per\u00f2 con il principio di indeterminazione di Heisenberg avanzato da Werner Heisenberg nel 1927 che l'indeterminismo nel mondo subatomico riceve la sua definitiva ratifica.\nIndeterminismo in fisica.\nIn fisica, la nozione d'indeterminismo ha una chiara definizione: \"lo stato presente del sistema fisico non \u00e8 completamente definibile oppure a un medesimo stato presente completamente definito possono corrispondere molti stati futuri possibili, uno solo dei quali si realizzer\u00e0.\"\nL'indeterminismo viene introdotto nella fisica moderna dalle disuguaglianze di Heisenberg:\nIn effetti, le relazioni d'indeterminazione implicano la non validit\u00e0 del \"determinismo\" (come si evince fin dal nome di tali relazioni), \"non\" della \"causalit\u00e0\". Questa distinzione non era chiara tra la fine degli anni '20 e i primi anni '30 del Novecento. Max Born scrisse in un articolo del 1927 su indeterminazione quantistica e perdita della causalit\u00e0 in modo analogo ad Heisenberg: \u00ab\"L'impossibilit\u00e0 di misurare esattamente tutti i dati di uno stato impedisce la predeterminazione dello svolgimento successivo. Di conseguenza, il principio di causalit\u00e0 perde, nella sua comune formulazione, ogni senso. Infatti, se \u00e8 impossibile per principio conoscere tutte le condizioni (cause) di un processo, diventa un modo di dire vuoto che ogni evento ha una causa.\"\u00bb\nMa in seguito lo stesso Born cambi\u00f2 opinione: nella meccanica quantistica \u00ab\"non \u00e8 la causalit\u00e0 propriamente detta ad essere eliminata, ma soltanto una sua interpretazione tradizionale che la identifica con il determinismo.\"\u00bb Basta infatti riscrivere l'indeterminazione posizione/momento \nnella forma\nper rendersi conto che non si pu\u00f2 avere, in linea di principio, conoscenza esatta delle condizioni formula_3 del sistema ad un dato istante formula_4: tanto pi\u00f9 si tenta di ridurre l'incertezza sulla variabile formula_5, tanto pi\u00f9 aumenta l'incertezza su formula_6 (relazione di proporzionalit\u00e0 inversa tra le due). Ci si trova nel primo dei due casi possibili d'indeterminismo: \"lo stato presente non \u00e8 completamente definibile\". \nLe disuguaglianze di Kennard e di Robertson mostrano un ulteriore significato dell'indeterminazione quantistica. Mentre le disuguaglianze di Heisenberg implicano sempre una misura, e il conseguente disturbo da questa provocata su misure dell'osservabile coniugata (\"indeterminismo operazionale\"), quelle di Kennard e Robertson evidenziano propriet\u00e0 caratteristiche dei sistemi quantistici (\"indeterminismo intrinseco\"). L'indeterminazione passa dall'essere un fenomeno inerentemente legato agli strumenti e alle misure, ad essere una peculiarit\u00e0 della meccanica quantistica. \u00c8 il formalismo matematico della teoria (spazi di Hilbert a infinite dimensioni) ad implicare l'indeterminismo quantistico, secondo le tesi del \"realismo strutturale\".\nO in alternativa si tratta di una caratteristica degli enti quantistici (fotoni, particelle massive), che si differenziano anche per questo \"indeterminismo intrinseco\" dagli enti della fisica classica (onde o particelle macroscopiche), come sostiene il \"realismo scientifico\". In entrambi i casi, l'indeterminazione risulta essere una peculiarit\u00e0 fondativa ed essenziale della meccanica quantistica.\nDue citazioni, una del 1763 di Ruggero Giuseppe Boscovich (che scriveva della descrizione dinamica di un insieme di punti materiali) e l'altra, di due secoli dopo, del premio Nobel Murray Gell-Mann mostrano l'enorme differenza epistemologica che separa la fisica classica dalla meccanica quantistica:\nSe in meccanica classica si poteva immaginare l'universo come un sistema consequenziale, causativo, univoco e quindi prevedibile, con l'introduzione della meccanica quantistica non \u00e8 pi\u00f9 epistemologicamente possibile darlo per scontato, ma \u00e8 necessario tenere conto che fenomeni basilari della realt\u00e0 \nsono descrivibili solo in termini probabilistici. Dato che l'intero universo \u00e8 composto da particelle quantiche e che pertanto tutti gli eventi e i fenomeni ne sono condizionati, il principio di indeterminazione si proietta sull'intero campo dello scibile umano con forti conseguenze sul piano filosofico e teoretico.\nIndeterminismo in biologia.\nIl biologo Jacques Monod con le sue ricerche degli anni '50 e '60 giunge a una serie di conclusioni, che gli valgono il premio Nobel nel 1965, tra le quali spicca l'indeterminismo delle mutazioni genetiche, peraltro gi\u00e0 implicito in Darwin. Con il saggio \"Il caso e la necessit\u00e0\" egli ribadiva che: \u00ab[Le alterazioni nel DNA] sono accidentali, avvengono a caso. E poich\u00e9 esse rappresentano la sola fonte possibile di modificazione del testo genetico, a sua volta unico depositario delle strutture ereditarie dell'organismo, ne consegue necessariamente che soltanto il caso \u00e8 all'origine di ogni novit\u00e0, di ogni creazione nella biosfera. Il caso puro, il solo caso, libert\u00e0 assoluta ma cieca, alla radice stessa del prodigioso edificio dell'evoluzione: oggi questa nozione centrale della biologia non \u00e8 pi\u00f9 un'ipotesi fra le molte possibili o perlomeno concepibili, ma \u00e8 la sola concepibile in quanto \u00e8 l'unica compatibile con la realt\u00e0 quale ce la mostrano l'osservazione e l'esperienza.\u00bb\nLe acquisizioni di Monod circa il \"caso\" (non-linearit\u00e0 casuale) da allora hanno ricevuto continue conferme in biologia molecolare.\nNell'ambito della neurobiologia assume un ruolo particolare il neurofisiologo americano David J. Linden, autore del saggio \"The Accidental Mind: How Brain Evolution Has Given Us Love, Memory, Dreams, and God\" del 2007. In esso viene messo in evidenza che il cervello svolge compiti eccezionali, grazie all'integrazione funzionale di moltissimi processori neurali, pur essendo un organo raffazzonato e imperfetto.\nNotevoli nella conferma del caso come motore dell'evoluzione biologica sono state anche le ricerche del biologo giapponese Motoo Kimura. L'evoluzione utilizza casualit\u00e0 per farne opportunit\u00e0 e il caso \u00e8 motore dell'evoluzione gi\u00e0 a livello di molecole, sostiene Motoo Kimura nei suoi studi degli anni '60, culminati con la pubblicazione del suo \"The Neutral Theory of Molecular Evolution\" che si incentra sulla sua affermazione che \u00ab A livello molecolare la maggior parte dei cambiamenti evolutivi \u00e8 provocata dalla \u201cderiva casuale\u201d di geni mutanti che sono equivalenti di fronte alla selezione.\u00bb\nIndeterminismo in antropologia.\n\u00c8 l'ammissione del \"libero arbitrio\" umano di autodeterminarsi. In senso teologico \u00e8 la negazione di ogni costrizione ad esercitare la propria volont\u00e0 di fare il bene o il male, in quanto concessa da Dio sin dalla creazione. In tale prospettiva teologica molte forme di ateismo si sono indirizzate per contrasto verso la radicalizzazione di un determinismo assoluto, poich\u00e9 la necessit\u00e0 \u00e8 stata spesso vista come il grimaldello con cui scardinare in termini metafisici gli apriori fideistici della dottrina cristiana. In realt\u00e0 il problema si \u00e8 posto ben prima dell'apparire degli ateismi settecenteschi, perch\u00e9 \u00e8 con la teologia di Spinoza che il libero arbitrio \u00e8 messo radicalmente fuori causa dal suo panteismo deterministico.\nStoricamente la libert\u00e0 individuale umana \u00e8 stata vista sotto due punti di vista principali:\n1\u00b0 \"incondizionata\", come autodeterminazione, autocausalit\u00e0 e assenza di vincoli all'azione.\n2\u00b0 \"condizionata\", come possibilit\u00e0 di scelta d'azione, ma con limiti imposti dal contesto.\nIl tipo (1\u00b0) \u00e8 stata tipica del mondo antico e ha avuto il suo primo formulatore in Aristotele, che nell\"'Etica Nicomachea\" (III, 5, 1113 b) sosteneva che l'uomo \"\u00e8 il principio dei suoi atti\". Sostanzialmente anche Epicuro e Lucrezio erano di quest'idea e il secondo in \"De Rerum Natura\" (II, 260) sostiene essere il volere il principio della libert\u00e0 d'azione. Anche Cicerone che nel \"De Fato\" (11) afferma essere l'uomo libero in quanto uomo, quindi \"per sua natura\".\nIl tipo (2\u00b0) \u00e8 prevalso nella modernit\u00e0 ed \u00e8 esposta chiaramente da Locke, che nel \"Saggio sull'intelligenza umana\" (II, 21, 27) sostiene che per libert\u00e0 umana si deve intendere la possibilit\u00e0 di scelta, di preferenza e di inibizione. (Tesi riproposta da Martin Heidegger in \"Essere e Tempo\" del 1927: la trascendenza dell'uomo rispetto al mondo \u00e8 contemporaneamente libert\u00e0 d'azione e limitazione della libert\u00e0 stessa)\nIndeterminismo in pedagogia.\nLa sostituzione del modello deterministico mediante il modello indeterministico comporta la rinuncia al carattere assoluto della conoscenza. Il libro di Giorgio Vuoso applica al settore pedagogico le implicazioni della svolta epistemologica indeterministica (G. VUOSO,\"Indeterminismo,\" Aracne editrice, Roma 1998, pp.322)."}
{"id": "1735883", "revid": "1714743", "url": "https://it.wikipedia.org/wiki?curid=1735883", "title": "Volfango del Palatinato-Zweibr\u00fccken", "text": "Biografia.\nEra l'unico figlio maschio di Luigi II, conte palatino di Zweibr\u00fccken e di sua moglie Elisabetta d'Assia, figlia di Guglielmo I, langravio d'Assia. Suo padre mor\u00ec nel 1532, cos\u00ec la reggenza del Palatinato-Zweibr\u00fccken pass\u00f2 al fratello minore di Luigi, Roberto fino al 1543. Nel 1557 Volfango ricevette il territorio del Palatinato-Neuburg in conformit\u00e0 del contratto di Heidelberg. Nel 1548 l'imperatore del Sacro Romano Impero Carlo V occup\u00f2 i suoi territori protestanti reintroducendo le pratiche cattoliche. L'imposizione dur\u00f2 fino al 1552. La pace di Augusta del 1555 pose fine al conflitto religioso e nel 1557 diversi stati ecclesiastici in Germania furono secolarizzati, alcuni dei quali andarono a Volfango. Nel 1566 prest\u00f2 servizio come ufficiale di cavalleria nelle guerre turche.\nNel 1569 giunse in aiuto degli ugonotti francesi con 14.000 mercenari durante la \"terza guerra\" delle guerre di religione francesi (il suo intervento fu finanziato dalla regina Elisabetta I d'Inghilterra). Invase la Borgogna, ma fu ucciso nel conflitto.\nFu sepolto a Meisenheim.\nSuccessione.\nDopo la sua morte, le terre di Volfango furono divise fra i suoi cinque figli maschi, che poi crearono tre rami:\nFilippo Luigi (casato del Palatinato-Neuburg), Giovanni (casato del Palatinato-Zweibr\u00fccken) e Carlo (casato del Palatinato-Birkenfeld). Ottone Enrico e Federico non ebbero figli sopravvissuti.\nIl casato del Palatinato-Neuburg eredit\u00f2 l'elettorato del Palatinato nel 1685 ed il suo ramo cadetto del Palatinato-Sulzbach anche la Baviera nel 1777.\nIl casato del Palatinato-Birkenfeld eredit\u00f2 poi l'elettorato del Palatinato e la Baviera nel 1799.\nIl Casato del Palatinato-Zweibr\u00fccken contribu\u00ec alla monarchia in Svezia dal 1654 in poi attraverso il suo ramo cadetto Palatinato-Zweibr\u00fccken-Kleeburg.\nFamiglia e figli.\nVolfango spos\u00f2 nel 1545 Anna d'Assia, figlia di Filippo I, langravio d'Assia. Ebbero i seguenti figli:"}
{"id": "1735884", "revid": "1501558", "url": "https://it.wikipedia.org/wiki?curid=1735884", "title": "Perseo", "text": "Pers\u00e8o (o P\u00e8rseo; ) \u00e8 un eroe della mitologia greca, figlio del re degli Dei Zeus e di Danae e nipote del re di Argo Acrisio. Attraverso la madre discende dalla danaide Ipermnestra e dall'egittide \"Linceo\" a loro volta figli dei fratelli Danao ed Egitto.\nPerseo viene ricordato soprattutto per l'uccisione della Gorgone Medusa, per aver salvato Andromeda, poi diventata sua sposa, da un mostro marino e per essere stato re di Tirinto, dopo aver rinunciato al trono di Argo a favore di Megapente, e di Micene, citt\u00e0 che fond\u00f2 lui stesso. Dalla moglie Andromeda ebbe molti figli, tra cui Elettrione (suo erede e nonno di Eracle) e Gorgofone (madre di Icario e nonna di Penelope, sposa di Odisseo).\nIl mito.\nNascita e infanzia.\nAcrisio, nonno di Perseo e re di Argo, temeva per le sorti del proprio regno: aveva infatti avuto dalla moglie Aganippe una sola figlia femmina, Danae, e in assenza di eredi maschi non sapeva a chi avrebbe trasmesso il titolo di sovrano. Spinto dal desiderio di conoscere il destino della sua citt\u00e0, chiese all'oracolo di Delfi come avrebbe potuto avere figli: il dio gli rispose che sua figlia Danae avrebbe avuto un figlio che avrebbe raggiunto la gloria, ma anche lo avrebbe ucciso. Preso dal pi\u00f9 grande sconforto e terrore, Acrisio rinchiuse la figlia in una torre ben fortificata, con porte di bronzo guardate da cani ferocissimi, con la speranza di aggirare la profezia.\nMa nonostante queste precauzioni, Danae concep\u00ec un figlio: alcuni sostengono che Perseo era nato per opera di Preto, fratello d'Acrisio, e che qui \u00e8 da ricercare l'origine della disputa sorta fra i due fratelli; ma per lo pi\u00f9 si racconta che il seduttore fu lo stesso Zeus, il quale, trasformato in pioggia d'oro, penetr\u00f2 attraverso una fessura del tetto e ottenne l'amore della ragazza. Rinchiusa nella prigione con la propria nutrice, Danae pot\u00e9 avere il figlio di nascosto e allevarlo per vari mesi. Un giorno, per\u00f2, mentre stava giocando, il bambino emise un grido, udito da Acrisio, il quale, non sapendo chi fosse il responsabile di questa nascita misteriosa, pens\u00f2 che il fratello Preto avesse sedotto sua figlia per fargli un dispetto. Danae insisteva nel dire che il padre del bambino non era un mortale, ma Acrisio non le credette e, terrorizzato dalla rivelazione dell'oracolo, fece uccidere la nutrice e chiudere Danae e il figlioletto in una cassa di legno che mise su una nave lasciata alla deriva.\nLa cassa navig\u00f2 cos\u00ec a caso con la madre e il bambino, e atterr\u00f2 sulla riva dell'isola di Serifo, dove fu fermata da un pescatore di nome Ditti, fratello del tiranno dell'isola, Polidette. Vedendo la cassa e credendo che contenesse qualcosa di prezioso, Ditti la port\u00f2 a riva; apertala, vi trov\u00f2 Danae e Perseo ancora miracolosamente vivi, quindi li aiut\u00f2 a riprendere le forze e li condusse al cospetto del re che, preso da piet\u00e0 per i due, offr\u00ec loro ospitalit\u00e0.\nPassarono gli anni e Perseo cresceva forte e valoroso, imparando a pescare, navigare, nuotare, combattere e cacciare, sotto la guida del padre adottivo Ditti. Danae, che la maturit\u00e0 aveva reso ancora pi\u00f9 bella, era oggetto dei desideri del re Polidette che cercava in tutti i modi di convincerla a sposarlo; ma ella, il cui unico pensiero era il figlio Perseo, non ricambiava il suo amore.\nLa proposta e l'impresa di Perseo.\nAllora Polidette pens\u00f2 di eliminare Perseo con un piano astuto: disse di aspirare alle nozze con Ippodamia per il bene del regno e, dopo aver radunato gli amici confinanti e lo stesso Perseo, annunci\u00f2 i suoi propositi di nozze e chiese a tutti un cavallo come regalo da ognuno dei presenti. Mortificato perch\u00e9 non possedeva nulla di simile da donargli, Perseo afferm\u00f2 che, se il re non avesse pi\u00f9 insidiato sua madre Danae, gli avrebbe procurato qualunque cosa avesse chiesto. Polidette fu molto lieto in cuor suo pensando che questo fosse il mezzo per liberarsi di lui, ed espresse l'estroso desiderio di avere come dono di nozze la testa di Medusa, una delle tre Gorgoni.\nPer poter raggiungere Medusa, Perseo doveva procurarsi tre cose: i sandali alati per spostarsi a gran velocit\u00e0, una sacca magica (la \"kibisis\") per riporvi la testa recisa e l'elmo di Ade (\"kun\u00e8\") che rende invisibili. Intanto Atena gli aveva fornito uno scudo lucido come uno specchio, raccomandandogli di guardare Medusa solo di riflesso. Ermes gli regal\u00f2 un falcetto di diamante affilatissimo, col quale l'eroe avrebbe decapitato il mostro. Quegli oggetti erano custoditi dalle ninfe dello Stige che abitavano in un luogo noto solo alle Graie: nate gi\u00e0 decrepite e grinzose, esse erano in tre, ma disponevano di un solo occhio e di un solo dente che usavano a turno, e abitavano in un palazzo custodito da Atlante. Allorch\u00e9 Perseo le raggiunse, attese il momento dello scambio di questi due vitali strumenti e li rub\u00f2 entrambi, e le Graie, prive dei loro organi, si trovarono in grande difficolt\u00e0 e accettarono di rivelare dove risiedevano le ninfe Stigie in cambio del maltolto.\nDopo essersi rifiutato di rendere l'occhio e il dente alle Graie, e quando le Ninfe consegnarono i sandali, la sacca e l'elmo, Perseo si diresse verso il paese degli Iperborei, una popolazione che abitava nelle regioni fredde e spoglie del Nord, un luogo dove la terra, le erbe, il cielo e la natura in generale avevano un colore grigio e sinistro. La foresta nella quale si incammin\u00f2 per giungere presso Medusa era pietrificata e cosparsa di strane statue color piombo rappresentanti uomini e donne in diversi atteggiamenti; anzi, Perseo si accorse subito che quelle non erano statue, ma esseri umani che avevano avuto la sventura di guardare il volto di Medusa.\nResosi invisibile grazie all'elmo di Ade, avanz\u00f2 camminando all'indietro, guardando nello scudo sorretto da Atena; quando fu abbastanza vicino al mostro da sentirne sibilare i serpenti che gli si agitavano sul capo, lo decapit\u00f2 col falcetto mentre dormiva. Dal collo mutilato della Medusa scaturirono un cavallo alato, Pegaso, e un gigante, Crisaore. Perseo sollev\u00f2 la pesante testa e la depose e l'avvolse su un telo, in segno di piet\u00e0 affinch\u00e9 la nuda terra non la insozzasse, poi si alz\u00f2 in volo con i suoi sandali alati per allontanarsi il pi\u00f9 in fretta che poteva da quel luogo sinistro. Perseo raccolse pure il sangue colato di Medusa, che aveva propriet\u00e0 magiche: quello che era colato dalla vena sinistra era un veleno mortale, mentre quello colato dalla vena destra era un rimedio capace di resuscitare i morti. Inoltre, un solo ricciolo dei suoi capelli, mostrato a un esercito assalitore, aveva il potere di sconfiggerlo.\nLa liberazione di Andromeda e la contesa con Fineo.\nStando a una versione, avendo la testa di Medusa nelle sue mani, Perseo si rec\u00f2 da Atlante che non aveva voluto aiutarlo nell'impresa: estratta la testa micidiale dalla sacca, lo trasform\u00f2 in montagna. Sulla via del ritorno, devi\u00f2 sopra il deserto libico, dove fece cadere il dente e l'occhio delle Graie e alcune gocce del sangue di Medusa, popolando in tal modo il deserto di serpenti, scorpioni e orribili animali dotati di un veleno micidiale.\nMentre volteggiava sul territorio della Filistia, vide incatenata a uno scoglio una donna nuda e bellissima di nome Andromeda, figlia del re di Etiopia Cefeo e di Cassiopea. La giovane era condannata a essere divorata da un mostro marino perch\u00e9 sua madre, orgogliosa dell'avvenenza di sua figlia, aveva affermato che superava in bellezza tutte le Nereidi: le ninfe del mare si erano offese e Poseidone, dopo aver mandato sulle coste una forte mareggiata che aveva spazzato via l'abitato, aveva inviato un orribile mostro che faceva stragi e terrorizzava gli abitanti, al che l'integerrimo Cefeo, per salvare il suo popolo, consult\u00f2 l'oracolo e fu costretto a offrirgli la propria figlia per placarne l'ira. Quando Perseo giunse, Andromeda era ormai rassegnata alla sua terribile sorte, ma l'eroe si offr\u00ec di liberare la fanciulla e il luogo da quella calamit\u00e0 purch\u00e9 il re gli consentisse di sposare Andromeda. Cefeo e Cassiopea sulle prime non erano favorevoli, poich\u00e9 avrebbero preferito darla in moglie ad un pretendente pi\u00f9 ricco e pi\u00f9 potente, ma furono costretti dagli eventi ad acconsentire.\nPerseo ingann\u00f2 il mostro marino che doveva divorare Andromeda con dei giochi d'ombra sull'acqua, quindi riusc\u00ec ad ucciderlo e riport\u00f2 la giovane dai genitori. Durante i successivi festeggiamenti di nozze, Agenore, un ex pretendente alla mano di Andromeda, giunse alla reggia accompagnato da uomini armati, pronto a tutto pur di averla; fu Cassiopea, che non gradiva Perseo come genero, a dare il segnale della battaglia. Per difendersi, l'eroe estrasse ancora una volta la testa di Medusa ottenendo l'effetto voluto: Cassiopea divenne una statua inerte, cos\u00ec come Agenore e tutti quelli tra i suoi seguaci che non erano stati precedentemente uccisi da Perseo.\nSecondo una diversa e pi\u00f9 diffusa tradizione, presente gi\u00e0 in alcuni mitografi greci e accolta anche da Ovidio nelle sue \"Metamorfosi\", fu invece Fineo, zio paterno e aspirante sposo di Andromeda, a fomentare disordini; scontento del matrimonio con Perseo, ord\u00ec un complotto contro di lui, venendo per questo criticato anche da Cassiopea oltre che da Cefeo. La reggia divenne cos\u00ec un grande campo di battaglia, finch\u00e9 Perseo, mostrando la testa della Gorgone a Fineo e ai suoi amici ancora in vita, li trasform\u00f2 in altrettante statue di pietra. Il vincitore prese per mano Andromeda, e grazie ai sandali alati fece rotta verso la Grecia atterrando a Serifo. Autori greci pi\u00f9 antichi identificano anch'essi il nemico di Perseo a Fineo, che avrebbe per\u00f2 tentato il rapimento di Andromeda con l'aiuto di un solo suo amico, Abaride; Perseo convert\u00ec entrambi in statue (mentre in Ovidio Abaride, che \u00e8 solo uno dei tanti seguaci di Fineo, \u00e8 tra le prime vittime dell'eroe greco, quelle non pietrificate dalla testa di Medusa).\nLa vendetta di Perseo a Serifo ed il ritorno ad Argo.\nNell'isola, Perseo trov\u00f2 in un tempio la madre Danae e Ditti che si nascondevano da Polidette il quale, non avendo nessuna intenzione di sposare Ippodamia, non aveva smesso di insidiare la madre. Perseo allora fu preso da un'ira incontenibile, e dopo aver nascosto Andromeda, si avvi\u00f2 alla reggia di Polidette: giunto al palazzo e portando il dono di nozze, venne deriso ed insultato dal sovrano, ma egli, per vendicarsi dei torti subiti, tir\u00f2 fuori ancora una volta dalla sacca magica la testa della Medusa pietrificando il re e i suoi cortigiani. Quindi consegn\u00f2 al patrigno il potere sull'isola di Serifo, e don\u00f2 poi ad Ermes i sandali, la bisaccia e l'elmo di Ade, ossia gli oggetti che gli avevano permesso di uccidere la Gorgone, e che Ermes rese alle ninfe. La testa di Medusa fu donata invece ad Atena, che la pose in mezzo al proprio scudo (l'Egida).\nVolendo rivedere suo nonno Acrisio, Perseo ritorn\u00f2 in seguito ad Argo insieme alla moglie Andromeda e alla madre Danae. Ma Acrisio, venendo a sapere le intenzioni dell'eroe suo nipote e temendo sempre l'oracolo che gli aveva predetto la morte per sua mano, part\u00ec per Larissa, nel paese dei Pelasgi, all'altra estremit\u00e0 della Grecia. Perseo lo raggiunse, lo rassicur\u00f2 perch\u00e9 non gli portava rancore e riusc\u00ec a convincerlo a tornare ad Argo. A Larissa, il re Teutamide dava giochi in onore di suo padre, e Perseo vi giunse come competitore. Al momento di lanciare il disco, s'innalz\u00f2 un vento violento, e il disco, deviato malauguratamente, fin\u00ec tra gli spettatori e colp\u00ec Acrisio ad un piede; il dolore fu talmente grande che il vecchio sarebbe morto dopo poco tempo, cosicch\u00e9 il vaticinio dell'oracolo si comp\u00ec. Pieno di dolore, Perseo gli tribut\u00f2 onori funebri e lo fece seppellire fuori dalla citt\u00e0 di Larissa.\nDivenuto signore di Argo, ma non sentendosela di regnare su quella terra, Perseo si rec\u00f2 a Tirinto e propose a Megapente, succeduto a suo padre Preto, di scambiarsi i regni: secondo una variante Megapente sal\u00ec al trono dopo che Perseo ebbe pietrificato Preto con la testa di Medusa, mentre un'altra riporta che Perseo fu ucciso da Megapente per vendicare Acrisio. Perseo poi fond\u00f2 Micene, facendo costruire ai Gasterochiri delle mura invincibili come quelle di Tirinto. Perseo ebbe da Andromeda molti figli maschi e una femmina: Perse, Alceo, Stenelo, Eleio, Mestore, Elettrione e Gorgofone.\nAlla morte di Perseo, la dea Atena, per onorare la sua gloria, lo trasform\u00f2 in una costellazione cui pose a fianco la sua amata Andromeda, Cefeo e Cassiopea, la cui vanit\u00e0 aveva fatto s\u00ec che i due giovani si incontrassero. Ancor oggi queste costellazioni portano i loro nomi.\nScudo di Perseo, fiaba e metafora.\nChe legame nasce da questa triade? Il punto nevralgico del discorso risiede proprio nella fiaba, un genere conosciutissimo che ha come oggetto desideri inattuabili, ma che divengono realt\u00e0. Essa consente al lettore di compiere un viaggio onirico nel cosiddetto \"altrove\", caratterizzato da misteri, orrori, prove da superare che, a livello educativo, permettono al bambino di conoscere un nuovo mondo e perdersi al suo interno: \nL'oggetto della \"fiaba\" deve, per\u00f2, assumere una forma che affascina i piccoli lettori e questo \u00e8 possibile attraverso l'uso della metafora, che si inserisce nell'ampio quadro delle figure retoriche e, con il suo potere estremamente \"figurato\", \u00e8 in grado di oltrepassare il significato proprio di un termine giungendo ad una concezione astratta dello stesso, che magari in quel caso richiama un aspetto del tutto concreto. \nPer un lettore bambino, costantemente logorato da paure legate alla sua delicata et\u00e0, la \"metafora\" pu\u00f2 annientare la forza evocativa di certi termini che esprimono timore, facendo pervenire al fanciullo un'idea che desta in lui anche curiosit\u00e0, in quanto cerca di riprodurre quella determinata scena di fronte ai suoi occhi e che ora, grazie al senso \"figurato\" del termine, sembra essere pi\u00f9 vicina al mondo che lo circonda. \nPresentare ai bambini fiabe, testi che includono metafore, allenarsi sull'utilizzo delle stesse concorre al loro sviluppo cognitivo perch\u00e9 sar\u00e0 proprio la loro costante curiosit\u00e0 nelle cose, a costituire per gli insegnanti un punto di partenza per lo scioglimento di un termine metaforico l\u00ec per l\u00ec distante dalla loro cultura. \nLa \"metafora\", inoltre, protegge lo stesso fanciullo dall'impatto negativo che certi termini posso avere in lui. \u00c8 in questo contesto che rientrano, afferma Bruner le metafore della letteratura che riflettono lo scudo di Perseo. Quest'ultimo, secondo la mitologia greca affronta la Gorgone Medusa e come far\u00e0 ad ucciderla? Si solleva su sandali alati e dall'alto vede riflessa la sua immagine sullo scudo. E' resa evidente, a tal proposito, la metafora relativa al prendere le distanze dal guardare l'orrore della vita. Solo in questo modo siamo in grado di sconfiggerlo, cos\u00ec come \"Perseo\" mozza la testa di \"Medusa\" e la sconfigge definitivamente.\nIconografia antica.\nPerseo \u00e8 raffigurato come un giovane (completamente armato o con un abito corto) che tiene in mano una spada ricurva, dono di Ermes. Talvolta indossa calzari alati o viene raffigurato in sella al cavallo Pegaso.\nPerseo nell'arte moderna.\nPerseo \u00e8 un soggetto ricorrente nelle opere d'arte. Tra le pi\u00f9 importanti si ricordano:"}
{"id": "1735885", "revid": "88740", "url": "https://it.wikipedia.org/wiki?curid=1735885", "title": "Seligman", "text": ""}
{"id": "1735887", "revid": "729019", "url": "https://it.wikipedia.org/wiki?curid=1735887", "title": "Battaglia di Roundway Down", "text": "La battaglia di Roundway Down \u00e8 stato un scontro avvenuto il 13 luglio 1643 fra le truppe fedeli a re Carlo I Stuart e quelle guidate dal Parlamento. La vittoria fu dei realisti, guidati da Lord Ralph Hopton, che riuscirono, con una vittoria decisiva, a sconfiggere le truppe parlamentari al comando di William Waller."}
{"id": "1735891", "revid": "6923", "url": "https://it.wikipedia.org/wiki?curid=1735891", "title": "Saudi Binladin Group", "text": "La Saudi Binladin Group (SBG) (), con i suoi 5 miliardi di dollari di capitale e i suoi 22.000 lavoratori stabili, \u00e8 una delle pi\u00f9 potenti multinazionali di tipo conglomerato del mondo arabo, specializzata nel settore delle costruzioni edili, e che detiene quote azionarie di diversi gruppi americani.\n\u00c8 di propriet\u00e0 della famiglia bin Laden e ha sede legale a Gedda, in Arabia Saudita.\nStoria.\nLa societ\u00e0 fu fondata nel 1931 dallo yemenita Mohammed bin Laden, i cui rapporti di amicizia con il fondatore della casata degli \u0100l Sa\u02bf\u016bd, \u02bfAbd al-\u02bfAz\u012bz \u0100l Sa\u02bf\u016bd, che costitu\u00ec l'Arabia Saudita, ricevette l'incarico, tra l'altro, di restaurare i santuari di La Mecca (la Ka\u02bfba) e di Medina (la Moschea del Profeta).\nGrazie a queste relazioni politiche ottenne ulteriori importanti contratti pubblici. Mohammed ebbe 22 mogli (ma 4 mogli per volta, in ossequio alle norme della \"shar\u012b\u02bfa\") e 52 figli, fra i quali Osama bin Laden.\nDopo la morte dello shaykh Mohammed nel 1968, la societ\u00e0 fu guidata dal cognato Mohammed Bahareth, fratello della prima moglie di Mohammed.\nNel 1972, assunse la guida della societ\u00e0 il figlio primogenito, lo \"shaykh\" Salem bin Laden, con la collaborazione di alcuni fratelli.\nDopo la sua morte nel 1988 in un incidente aereo, il secondogenito, Bakr, divenne capo della societ\u00e0 insieme ad una trentina dei suoi fratelli, i pi\u00f9 rilevanti dei quali, per incarichi ricoperti, sono: Hassan, Yeslam e Yahya."}
{"id": "1735895", "revid": "124043193", "url": "https://it.wikipedia.org/wiki?curid=1735895", "title": "Necessit\u00e0", "text": "In filosofia la necessit\u00e0 \u00e8 un principio metafisico secondo il quale la dinamica della materia in ogni suo aspetto (compresa quella biologica) \u00e8 governata da un nesso diretto causa/effetto, ovvero da \"causalit\u00e0 lineare\", sicch\u00e9 si nega la realt\u00e0 del caso. La concezione necessitaristica, a base del determinismo, teorizza inoltre che l'evidenza della casualit\u00e0 nel divenire della materia deve essere considerata quale pura ignoranza di qualche causa sconosciuta.\nStoria antica.\nLa necessit\u00e0 ontologica, cio\u00e8 il fatto che tutto ci\u00f2 che \u00e8 ed accade \"debba essere cos\u00ec e non altrimenti\" nasce con Parmenide. Prima di lui, e in particolare nei primi creatori della filosofia su base naturalistica (Talete e Anassimandro) il necessitarismo non era stato posto.\nSecondo una testimonianza di Simplicio (\"Physica\", 179, 31) Parmenide avrebbe detto nel suo poema \"Sulla natura\" (versi 15-18): \"Di modo che \u00e8 necessario o che sia del tutto o che non sia per nulla. Giammai poi la forza della convinzione verace conceder\u00e0 che dall'essere alcunch\u00e9 altro da lui nasca\". E pi\u00f9 avanti (versi 28-38): \"Per cui tutto \u00e8 contiguo: difatti l'essere \u00e8 a contatto con l'essere. Ma immobile nel limite di possenti legami sta senza conoscere n\u00e9 principio n\u00e9 fine, dal momento che nascere e perire sono stati risospinti ben lungi e li ha scacciati la convinzione verace. E rimanendo identico nell'identico stato, sta in se stesso e cos\u00ec rimane l\u00ec immobile. Infatti la dominatrice Necessit\u00e0 lo tiene nelle strettoie del limite che tutto intorno lo cinge; perch\u00e9 bisogna che l'essere non sia incompiuto e non manchevole. Se lo fosse mancherebbe di tutto\".\nParmenide ha posto le basi di tutta la metafisica posteriore a cominciare da Platone fissando alcuni punti fermi che sono: ci\u00f2 che \"\u00e8\" \u00e8 immutabile; ci\u00f2 che \u00e8 immutabile \u00e8 reale; ci\u00f2 che \u00e8 immutabile \u00e8 vero; ci\u00f2 che \u00e8 vero \u00e8 necessario. Ci\u00f2 che muta, in quanto tale, non \u00e8; ci\u00f2 che \"non \u00e8\" \u00e8 necessariamente falso; il non-necessario non pu\u00f2 esistere e sarebbe comunque falso. Platone \u00e8 necessitarista, ma senza che il principio della necessit\u00e0 ontologica emerga costantemente nei suoi dialoghi, mentre in Aristotele essa \u00e8 sostenuta con chiarezza. Egli afferma nella \"Metafisica\" (V, 5,1014) che la necessit\u00e0 si presenta come \"l'impossibilit\u00e0 dell'altrimenti\" .\nNella filosofia stoica la necessit\u00e0 coincide con la verit\u00e0 e il Logos \u00e8 la necessit\u00e0 stessa dell'essere e il dossografo Aezio riferisce che Zenone di Cizio (Hermann Diels, \"Doxographi Graeci\", 322) diceva essere il destino la forza che muove il tutto sempre nello stesso modo di necessit\u00e0, e che essa si identifica con l'essere che pu\u00f2 essere chiamato Natura o Provvidenza.\nIn Plotino l'Uno \u00e8 in s\u00e9 necessario e crea le sue emanazioni in modo necessario. Nelle \"Enneadi\" (VI, 8, 9) dice che per lui l'Uno \u00abnon \u00e8 per accidente, bens\u00ec era necessario che cos\u00ec esso fosse\u00bb.\nDalla tarda antichit\u00e0 al XVII secolo.\nLa necessit\u00e0 caratterizza le filosofie panteistiche e quindi il Neoplatonismo dei seguaci di Plotino, specialmente Proclo, confermano il necessitarismo del Dio plotiniano. I neoplatonici sussisteranno sino al V secolo, convivendo col Cristianesimo ormai trionfante, come un residuo del politeismo pagano rivisto e corretto.\nCorrenti necessitariste si riscontrano sotterraneamente anche in alcune correnti del cristianesimo e Marsilio Ficino ne \u00e8 esponente importante. Anche Giordano Bruno \u00e8 necessitarista e nel II dialogo metafisico del \"De la causa, principio et uno\" sostiene che Dio \u00e8 Causa Prima \u00abin quanto tutte cose sono dopo lui, secondo certo ordine di priore e posteriore\u00bb.\nSpinoza \u00e8 sicuramente il pi\u00f9 importante teorico della Necessit\u00e0 divina che governa la Natura in ogni sua espressione con un determinismo assoluto.\nEpoca moderna.\nI Deisti britannici erano deterministi, specialmente Anthony Collins e John Toland, ma anche i materialisti atei del Settecento Claude-Adrien Helv\u00e9tius e Paul Henri Thiry d'Holbach erano necessitaristi. Anche Voltaire, soprattutto nella tarda maturit\u00e0, era diventato necessitarista.\nAnche in Georg Wilhelm Friedrich Hegel la necessit\u00e0 ontologica \u00e8 uno dei fondamenti del suo Idealismo."}
{"id": "1735901", "revid": "1543377", "url": "https://it.wikipedia.org/wiki?curid=1735901", "title": "Divina liturgia", "text": "La divina liturgia \u00e8 la liturgia eucaristica del rito bizantino. Viene usata dalla Chiesa ortodossa e dalla Chiesa apostolica armena, nonch\u00e9 in tutte le Chiese cattoliche orientali. Alcuni ortodossi adottano invece il termine \"santa offerta\" (in siriaco: \"qurbono qadisho\", in armeno: \"surb badarak\") per le proprie liturgie eucaristiche. Alcune volte si applica questa denominazione anche alle liturgie del rito latino, bench\u00e9 sia prevalente l'uso del termine Messa.\nTipi di liturgie.\nIl rito bizantino (attualmente il pi\u00f9 diffuso tra i riti orientali) prevede tre differenti liturgie:\nSi ritiene che la divina liturgia di san Giovanni Crisostomo sia una forma abbreviata di quella di san Basilio Magno. Entrambe discendono dalla pi\u00f9 antica divina liturgia di san Giacomo di Gerusalemme, che tradizionalmente \u00e8 attribuita al primo vescovo di Gerusalemme, Giacomo il Giusto. Quest'ultima viene celebrata una volta all'anno, il 31 dicembre, in occasione della festa del santo, tradizionalmente solo a Gerusalemme, ma oggigiorno anche in altri luoghi.\nIn linea generale non \u00e8 possibile attribuire con certezza la composizione delle liturgie ai tre rispettivi santi; certamente la Liturgia dei Presantificati non \u00e8 stata composta direttamente da Papa Gregorio Magno.\nCaratteristiche generali.\nI sacerdoti di rito orientale non celebrano la divina liturgia tutti i giorni, ma solamente nelle domeniche e nelle grandi feste e sempre al mattino. In ogni chiesa vi \u00e8 un unico altare e ad uno stesso altare non pu\u00f2 essere celebrata pi\u00f9 di una liturgia al giorno (vale la regola che gli altari debbano essere \"a digiuno\" dalla mezzanotte, come i sacerdoti che vi celebrano sopra); pertanto se vi sono pi\u00f9 sacerdoti a celebrare nello stesso giorno e nella stessa chiesa, questi concelebrano. Un vescovo non celebra mai da solo, ma concelebra sempre. Nelle grandi cattedrali vi possono essere pi\u00f9 altari e quindi pi\u00f9 divine liturgie nello stesso giorno, ma mai pi\u00f9 di una per ogni altare.\nPer quanto attiene la lingua liturgica, la divina liturgia pu\u00f2 essere celebrata in tutte le lingue, non esiste pertanto alcuna uniformit\u00e0. La lingua pi\u00f9 utilizzata \u00e8 lo slavo antico (nel Patriarcato Russo) e si celebra sia in lingue vive, sia in lingue morte (ad esempio in Grecia viene utilizzata una forma pi\u00f9 antica del Greco moderno, ma diversa dal greco classico).\nGli orientali hanno conservato intatto il rito bizantino, senza apportare modifiche praticamente dalla sua fissazione, a partire dal IV secolo; n\u00e9 \u00e8 ammissibile che si vada a cambiare alcunch\u00e9 di quanto fissato e stabilito dal rito (non esiste pertanto l'idea di riforma liturgica).\nTutto quanto sopra riportato \u00e8 valido sia per gli orientali in comunione con Roma sia per gli orientali ortodossi.\nStruttura.\nLa divina liturgia segue uno schema fisso, sebbene le letture e gli inni variino secondo il calendario liturgico.\nLa divina liturgia consiste sempre in tre parti:\nLiturgia della preparazione.\nQuesta parte della liturgia \u00e8 privata, recitata solo dal sacerdote e dal diacono. Simboleggia gli anni della vita privata di Cristo.\nLiturgia dei catecumeni.\nQuesta \u00e8 la parte pubblica della liturgia:\nLiturgia dei fedeli.\nNella Chiesa antica solo i battezzati in stato di grazia erano ammessi a questa parte dei misteri eucaristici.\nSi noti che quasi tutti i testi sono cantati durante la divina liturgia, non solo gli inni ma anche le litanie, le orazioni, il credo e le letture bibliche. L'omelia \u00e8 invece recitata.\nCollegamenti esterni.\nCristiani d'Oriente:"}
{"id": "1735931", "revid": "28592", "url": "https://it.wikipedia.org/wiki?curid=1735931", "title": "Accademia Imperiale d'Arte", "text": ""}
{"id": "1735932", "revid": "20768", "url": "https://it.wikipedia.org/wiki?curid=1735932", "title": "Caicco", "text": "Il caicco (turco \"kay\u0131k\", \"barca\") \u00e8 una barca bialbero di origine turca, nata come barca da pesca e carico, costruita in legno e molto spaziosa.\nSi differenzia dalla \u201c\"gulet\"\u201d per avere l'albero prodiero (o di maestra) pi\u00f9 alto di quello poppiero (o di mezzana).\nHa una notevole larghezza rispetto alle barche a vela e questo garantisce il loro comfort.\nFurono proprio la spaziosit\u00e0 e la conseguente comodit\u00e0 che favorirono, nel tempo, la trasformazione dei caicchi da barche da lavoro in barche da crociera.\nA tal fine i caicchi sono a motore e le rande non possono essere spiegate per la navigazione velica a causa dell'ingombro provocato dalla cabina di pilotaggio e da altre sovrastrutture necessarie a rendere pi\u00f9 confortevole la navigazione. Pu\u00f2 essere quindi usato il solo fiocco, ma in condizioni di mare non formato. Esso ha il pregio di stabilizzare il movimento di rollio della barca in navigazione in presenza tuttavia di mare appena increspato.\nPrevalentemente i caicchi sono in legno, quale il mogano, il teak, l'iroko o il semplice legno di pino. Recentemente i caicchi sono costruiti per\u00f2 anche in acciaio.\nLa forma dei caicchi \u00e8 di tre tipi:\nGulet: con una poppa rotonda ed un armamento a ketch o a schooner con 2 o 3 fiocchi;\nAynakic: con poppa squadrata e normalmente armato a ketch;\nTirhandil: con poppa appuntita, originariamente utilizzate con vele latine, ormai armate a ketch."}
{"id": "1735933", "revid": "773636", "url": "https://it.wikipedia.org/wiki?curid=1735933", "title": "Aleksandr Andreevi\u010d Ivanov", "text": ""}
{"id": "1735934", "revid": "120858692", "url": "https://it.wikipedia.org/wiki?curid=1735934", "title": "Crateri di Campo del Cielo", "text": "Il Campo del Cielo (nell'idioma indigeno toba: \"Ping\u00fcen N'onaxa\" o \"Ping\u00fcen Nunralta\", in Wich\u00ed: \"Otumpa\") \u00e8 un'estesa zona geografica situata in Argentina nella divisione del Chaco Austral. \nCaratteristiche.\nLa zona \u00e8 particolarmente conosciuta per la presenza di numerosi crateri meteoritici, almeno 21 quelli riconosciuti attualmente. Il campo \u00e8 situato sul confine delle province di Chaco e Santiago del Estero, a circa 800\u00a0km a nord-ovest di Buenos Aires. Secondo gli studi effettuati, circa 4000 anni fa la zona \u00e8 stata colpita da una pioggia meteorica dovuta dalla disintegrazione di un grosso meteorite del peso di circa 840.000\u00a0kg esploso a contatto con l'atmosfera. L'impatto dei frammenti con la superficie terrestre ha portato alla formazione dei crateri attualmente presenti e alla dispersione, nella zona circostante l'impatto, di una grande quantit\u00e0 di frammenti metallici, ancora oggi rinvenibili nell'area.\nFormazione.\nIl pi\u00f9 grande e pi\u00f9 studiato dei crateri \u00e8 situato vicino al villaggio di Chorotis, e ha 50 metri di diametro. L'et\u00e0 dell'evento che ha creato i crateri \u00e8 valutata a meno di 4.000 anni (Olocene). La presenza di miti tra la popolazione indigena collegabili all'evento meteorico che diede origine ai crateri, indica che queste popolazioni hanno assistito alla caduta.\nI frammenti meteorici trovati nei crateri e attorno ad essi sono composti principalmente di ferro, con un 6,68% di nichel e percentuali minori di cobalto, fosforo ed altri elementi."}
{"id": "1735938", "revid": "287204", "url": "https://it.wikipedia.org/wiki?curid=1735938", "title": "Gerardo Bedoya", "text": "Soprannominato \"El Gladiator\", inizia la sua carriera come difensore e successivamente ricopre il ruolo di mediano nella squadra colombiana dell'Independiente Santa Fe nella Categor\u00eda Primera A.\n\u00c8 considerato dall'emittente colombiana \"Caracol\" uno dei giocatori pi\u00f9 violenti del calcio colombiano possedendo il record di cartellini rossi rimediati in carriera. \nIl 23 settembre 2012, nel derby della citt\u00e0 di Bogot\u00e0 contro il Millonarios, riceve la sua 41\u00aa espulsione in incontri ufficiali atterrando con una gomitata il calciatore Jhonny Ramirez e rifilandogli poco dopo un calcio al viso. Per questo gesto riceve una maxi squalifica di 15 giornate e un'ammenda di 500\u20ac. Altri episodi di violenza lo avevano gi\u00e0 visto protagonista nel 2003 e nel 2005 quando, militante prima nel Deportivo Cali e poi nell'Atletico Nacional, aveva colpito un avversario alla nuca con una ginocchiata e due anni pi\u00f9 tardi si era ripetuto con una testata e un successivo colpo proibito allo stomaco.\nCarriera.\nClub.\nLa sua carriera da professionista ha inizio nel 1996 tra le file del Deportivo Pereira passando poi al Deportivo Cali nel 1998 dove vince il suo primo campionato nazionale. Nel 2001 si trasferisce nel campionato argentino indossando la casacca del Racing Club de Avellaneda aiutando il club nella conquista del Campionato di Apertura. Nel 2004 gioca per il Col\u00f3n de Santa Fe e l'anno successivo colleziona tre presenze, tutte in Coppa Libertadores, con gli argentini del Boca Juniors. A seguito di questa breve esperienza viene tesserato per la squadra messicana del Puebla F\u00fatbol Club.\nNel 2005 decide di ritornare in Colombia giocando prima per l'Atl\u00e9tico Nacional e l'anno successivo per il Millonarios. Dopo una fugace esperienza con il Envigado nella stagione 2010 gioca per il Boyac\u00e1 Chic\u00f3 F\u00fatbol Club. Nel 2011 firma un contratto annuale e si trasferisce all'Independiente Santa Fe.\nNazionale.\nViene convocato con una certa continuit\u00e0 e schierato come terzino sinistro nella nazionale del suo paese fino al 2008. Nel 2001 conquista la Coppa America."}
{"id": "1735939", "revid": "56620", "url": "https://it.wikipedia.org/wiki?curid=1735939", "title": "Berenice (giornalista)", "text": ""}
{"id": "1735940", "revid": "729019", "url": "https://it.wikipedia.org/wiki?curid=1735940", "title": "Jewels II", "text": "Jewels II \u00e8 una raccolta di brani della rock band Queen, pubblicato il 26 aprile 2005 solo per il mercato giapponese.\nTracce.\nVideo.\n17. We Will Rock You (estratto da \"Queen on Fire - Live at the Bowl\" dvd)\n18. Sheer Heart Attack (estratto da \"Queen on Fire - Live at the Bowl\" dvd)"}
{"id": "1735946", "revid": "36426", "url": "https://it.wikipedia.org/wiki?curid=1735946", "title": "Effetto Pigmalione", "text": "L'effetto Pigmalione, noto anche come effetto Rosenthal, deriva dagli studi classici sulla \"profezia che si autorealizza\" il cui assunto di base pu\u00f2 essere cos\u00ec sintetizzato: se gli insegnanti credono che un bambino sia meno dotato, lo tratteranno, anche inconsciamente, in modo diverso dagli altri; il bambino interiorizzer\u00e0 il giudizio e si comporter\u00e0 di conseguenza; si instaura cos\u00ec un circolo vizioso per cui il bambino tender\u00e0 a divenire nel tempo proprio come l'insegnante lo aveva immaginato.\nVa specificato che questo comportamento pu\u00f2 essere attribuito al fatto che il bambino, in maniera inconscia, creda che il giudizio negativo del proprio insegnante svaluter\u00e0 i suoi eventuali risultati; quindi appartenendo ad un contesto sociale dove viene valutato in base al suo rendimento, il fatto che ad un uguale risultato per lui corrisponda una valutazione differente, lo pu\u00f2 portare a giudicare il suo lavoro dispersivo. Inoltre il fatto che l'insegnante stesso dia pi\u00f9 credito ad un alunno in particolare facilita il lavoro di quello specifico alunno, in quanto giustifica verso le altre persone (sia compagni che genitori) il suo impegno allo studio. Una discriminazione da parte dell'insegnante, quindi, potrebbe potenzialmente diffondersi a tutte le persone che ne sono a conoscenza.\nAspetti mitologici e artistici.\nFilostefano di Cirene, un mitografo greco del III secolo a.C., aveva narrato, in un ciclo di storie cipriote per noi perdute, la vicenda di Pigmalione, re di Cipro, che si era innamorato della statua di Afrodite al punto di crederla vera e immaginare di potersi ricongiungere a essa.\nIn Ovidio (\"Metamorfosi\", X, 243), la vicenda fu trasformata. Pigmalione non \u00e8 pi\u00f9 un re ma un artista, in particolare uno scultore, che si innamor\u00f2 di una sua statua, raffigurante una figura di donna, fino al punto di implorare Afrodite affinch\u00e9 la trasformasse in un essere umano, per poi poterla sposare.\nLa definizione di \"Pigmalione\" attribuita da Rosenthal a questo effetto psicologico \u00e8 stata influenzata dall'omonima opera teatrale di George Bernard Shaw, derivante dal mito greco di Pigmalione, nella quale un insegnante cerca di addestrare una ragazza, di umili origini e priva di cultura e di educazione, ai modi garbati ed elevati della classe abbiente.\nMaria Montessori aveva stabilito una regola deontologica per la quale un professore doveva astenersi dal pensare male di uno studente, in quanto temeva che anche il semplice pensiero trasmettesse all'allievo una spinta negativa.\nEsperimento psicosociale.\nL'\u00e9quipe guidata dal ricercatore americano Robert Rosenthal ide\u00f2 negli anni sessanta un esperimento nell'ambito della psicologia sociale, sottoponendo un gruppo di alunni di una scuola elementare californiana a un test di intelligenza. Successivamente selezion\u00f2, in modo casuale e senza rispettare l'esito e la graduatoria del test, un numero ristretto di bambini e inform\u00f2 gli insegnanti che si trattava di alunni molto intelligenti.\nRosenthal, dopo un anno, ripass\u00f2 nella scuola, e verific\u00f2 che i suoi selezionati, seppur scelti casualmente, avevano confermato in pieno le sue previsioni migliorando notevolmente il proprio rendimento scolastico fino a divenire i migliori della classe. Questo effetto, in questo caso benefico, si avver\u00f2 grazie all'influenza positiva degli insegnanti che riuscirono a stimolare negli alunni segnalati da Rosenthal una viva passione e un forte interesse per gli studi.\n\"L'effetto Pigmalione\" pu\u00f2 manifestarsi non solamente nell'ambito scolastico, ma anche in altri contesti, come in quello lavorativo nel rapporto fra capi e dipendenti oppure in quello familiare nelle relazioni fra genitori e figli e in tutti quei contesti dove si sviluppino rapporti sociali. Quindi le aspettative possono condizionare la qualit\u00e0 delle relazioni interpersonali e il rendimento dei soggetti.\nRosso Malpelo, protagonista dell'omonima novella di Giovanni Verga, \u00e8 un esempio di effetto Pigmalione.\nL'effetto Pigmalione e il razzismo.\nL'insegnante americana Jane Elliott, nota per il suo attivismo anti-razzista, elabor\u00f2 un test denominato \"blue-eyed/brown-eyed\", costituito da esercizi discriminanti in base al colore degli occhi e della pelle; i due gruppi di studenti formatisi, a giorni alterni, dovettero sopportare l'umiliazione e l'influenza di teorie negative e razziste nei loro confronti oltre all'esaltazione delle qualit\u00e0 dell'altro gruppo; l'insegnante verific\u00f2 che il rendimento degli studenti era direttamente proporzionale alla stima e al grado di rispetto mostrato durante lo svolgimento degli esercizi.\nRisulta evidente quanto possa influenzare, positivamente o negativamente, il giudizio di valutazione distorto formulato da un superiore nei confronti di un dipendente, basato unicamente su una fissazione di un aspetto della personalit\u00e0 di quest'ultimo, che potrebbe oscurare, agli occhi dell'osservatore, tutte le caratteristiche positive dell'individuo osservato.\nBibliografia.\nVictor Stoichita, \"L'effetto Pigmalione. Breve storia dei simulacri da Ovidio a Hitchcock\", Milano, il Saggiatore, 2006.\nPaul Watzlawick, Profezie che si autodeterminano, in \"La realt\u00e0 inventata. Contributi al costruttivismo\", Milano, Feltrinelli, 2018."}
{"id": "1735950", "revid": "78273", "url": "https://it.wikipedia.org/wiki?curid=1735950", "title": "Superhero Movie", "text": ""}
{"id": "1735952", "revid": "599013", "url": "https://it.wikipedia.org/wiki?curid=1735952", "title": "David Ferreira", "text": ""}
{"id": "1735960", "revid": "122694911", "url": "https://it.wikipedia.org/wiki?curid=1735960", "title": "S\u00f2ma d'aj", "text": "La soma d'aj (pronuncia: ) \u00e8 una ricetta tipica piemontese, costituita da una fetta di pane sfregata di aglio e cosparsa d'olio d'oliva.\nIn piemontese \"aj\" significa aglio, mentre il termine \"s\u00f2ma\" \u00e8 da ricollegarsi al carico che si pone in groppa ad una bestia. Per cui una traduzione approssimativa del termine potrebbe essere \"carico d'aglio\".\nSolitamente si accompagna con un grappolo di uva Barbera, soprattutto durante la vendemmia."}
{"id": "1735961", "revid": "287204", "url": "https://it.wikipedia.org/wiki?curid=1735961", "title": "Gran Fondo della Vernaccia", "text": "La Gran Fondo della Vernaccia \u00e8 una manifestazione ciclistica, inserita nel Giro del Granducato di Toscana (che si disputa su pi\u00f9 prove valide per le classifiche di combinata, individuale e di squadra, oltre che cicloturistica; quest'ultima \u00e8 valida per la classifica finale TOP TEAM), per cicloturisti e cicloamatori, purch\u00e9 tesserati con la F.C.I. o con Enti di Promozione Sportiva che siano riconosciuti dal CONI; sono ammessi alla prova anche cicloturisti stranieri purch\u00e9 in possesso di tessera riconosciuta dalla federazione ciclistica di appartenenza.\nLa manifestazione, cui partecipano ogni anno oltre 1.500 partenti, provenienti da ogni parte del mondo (nell'edizione 2008 \u00e8 numerosa la partecipazione di australiani e sudamericani), \u00e8 organizzata dal G.C. Amatori di San Gimignano e dalla Associazione Pedalando fra le torri di San Gimignano, con il patrocinio della Regione Toscana, della Provincia di Siena e dei Comuni di San Gimignano, Colle Val d'Elsa, Gambassi Terme, Barberino Val d'Elsa, Certaldo, lungo i quali si snoda il percorso."}
{"id": "1735967", "revid": "599013", "url": "https://it.wikipedia.org/wiki?curid=1735967", "title": "John Restrepo", "text": ""}
{"id": "1735971", "revid": "206516", "url": "https://it.wikipedia.org/wiki?curid=1735971", "title": "CMMI", "text": ""}
{"id": "1735974", "revid": "647919", "url": "https://it.wikipedia.org/wiki?curid=1735974", "title": "Isole di Kerkennah", "text": ""}
{"id": "1735977", "revid": "1305772", "url": "https://it.wikipedia.org/wiki?curid=1735977", "title": "Rolando (Mai dire Gol)", "text": "Rolando \u00e8 un personaggio televisivo interpretato da Aldo Baglio del trio \"Aldo, Giovanni e Giacomo\" nelle edizioni 1995-96 e 1996-97 di \"Mai dire Gol\".\nSfoggiava un parrucchino riccio ed era vestito con una maglietta a maniche corte color verde militare. Ogni volta che appariva in video - e soprattutto quando incontrava un VIP, che per\u00f2 spesso confondeva con altri personaggi famosi - Rolando era solito dire la frase \"Non ci posso credere!\" accompagnandola con la mimica delle braccia, un gesto che divenne popolare all'epoca. Molto spesso Rolando interagiva con altri personaggi dello show, come ad esempio l'insegnante d'inglese Mr. Flanagan interpretato da Giacomo Poretti, per creare gag divertenti.\nNella puntata del 9 dicembre 1996, la Gialappa's Band fece vedere un servizio di Studio Sport che riguardava i possibili nuovi arrivi nel campionato italiano; tra gli attaccanti, per un errore di grafica, anzich\u00e9 Ronaldo, all'epoca centravanti del Barcellona, venne scritto \"Rolando\" e, da quel momento, il personaggio pens\u00f2 di essere il calciatore pi\u00f9 forte del mondo. Nella stessa stagione, quando il passaggio di Ronaldo all'Inter andava concretizzandosi, nella trasmissione venne confezionato un servizio fittizio in cui veniva si dava notizia dell'ingaggio di Rolando come centravanti dell'Inter; per accontentare il nuovo acquisto, la societ\u00e0 decideva addirittura di adottare una maglia color verde militare al posto della classica maglia nerazzurra. Alcuni dirigenti e giocatori della societ\u00e0 meneghina, come Massimo Moratti, Sandro Mazzola, Maurizio Ganz, Marco Branca e Giuseppe Bergomi, si prestarono allo scherzo comparendo in video.\nNel 2013, quando il difensore portoghese Rolando fu ingaggiato prima dal Napoli e poi dalla stessa Inter, in rete si scaten\u00f2 l'ironia dei tifosi che ricordavano il personaggio di Rolando interpretato da Aldo."}
{"id": "1735982", "revid": "1714743", "url": "https://it.wikipedia.org/wiki?curid=1735982", "title": "Giovanni I del Palatinato-Zweibr\u00fccken", "text": "Nacque a Meisenheim come il secondo dei figli maschi di Volfango, conte palatino di Zweibr\u00fccken e di sua moglie Anna d'Assia. Nel 1588 cambi\u00f2 la religione di Stato da luteranesimo a calvinismo. Mor\u00ec a Germersheim nel 1604 e fu sepolto nella Alexanderkirche a Zweibr\u00fccken.\nFamiglia e figli.\nSpos\u00f2 nel 1579 la duchessa Maddalena di J\u00fclich-Kleve-Berg, figlia di Guglielmo \"il Ricco\", duca di J\u00fclich-Kleve-Berg, dalla quale ebbe dodici figli:"}
{"id": "1735992", "revid": "767487", "url": "https://it.wikipedia.org/wiki?curid=1735992", "title": "Golfo di Gab\u00e8s", "text": "Il golfo di Gab\u00e8s (arabo \"Khlij Gabes\", \u062e\u0644\u064a\u062c \u0642\u0627\u0628\u0633), anticamente chiamato \"Syrtis Minor\" (\"Piccola Sirte\"), \u00e8 un golfo lungo la costa sud-orientale della Tunisia. Esso si estende per oltre 200 km tra la citt\u00e0 di Sfax e le isole Kerkennah a nord e l'isola di Djerba a sud.\nIl golfo si trova in una posizione privilegiata al centro del Mediterraneo. La sua profondit\u00e0 \u00e8 scarsa: l'isobata dei 50 metri si trova solo a 110 chilometri dalla costa, e quella dei 200 metri a 250 chilometri. Il grado di salinit\u00e0 delle acque del golfo varia tra 38 e 39 per mille; la sua temperatura tra 14 e 29 \u00b0C. Ben Othmane ha descritto, nel 1971, l'esistenza di 208 specie marine in questa regione (tra 0 e 300 metri di profondit\u00e0). L'ampiezza delle maree, la pi\u00f9 forte di tutta la Tunisia, \u00e8 in media di 2 metri, con punte di 2 metri e mezzo in primavera. Infatti, il golfo comprende un'ampia piattaforma continentale priva di rilievi e in lieve pendenza. Presenta caratteristiche topografiche e biologiche particolari, che favoriscono la riproduzione e lo crescita di numerose specie marine. \nIl golfo consente diversi tipi di pesca: pesca artigianale lungo la costa, pesca con la sciabica o con la lampara. Importanti anche la pesca delle spugne e del tonno. Costituisce una delle pi\u00f9 importanti aree pescose del paese, essendo una delle zone pi\u00f9 produttive del mar Mediterraneo. Inoltre, gode di condizioni climatiche favorevoli, che consentono lo sviluppo abbondante di specie di grande valore come il gambero reale. Costituisce quindi un'importante risorsa per gli abitanti della citt\u00e0 di Gab\u00e8s (che ospita il 61% della flotta da pesca tunisina) da cui prende nome.\nLa situazione del golfo si \u00e8 per\u00f2 deteriorata per via dell'inquinamento industriale (in particolar modo a causa dell'immissione di grandi quantit\u00e0 di gesso prodotte dalle fabbriche di acido fosforico e di fertilizzanti chimici), il che ha portato alla sparizione della vegetazione acquatica che ricopriva i fondali del golfo. Il comandante Jacques-Yves Cousteau vi si \u00e8 recato per sensibilizzare l'opinione pubblica su questo problema. Il programma di industrializzazione realizzato dallo stato \u00e8 all'origine della sparizione di numerose specie animali: l'inquinamento delle acque si rivela una catastrofe economica per i pescatori locali. Il numero delle specie marine \u00e8 passato da circa 250 nel 1965 a meno di 100 nel 1990."}
{"id": "1735995", "revid": "34928", "url": "https://it.wikipedia.org/wiki?curid=1735995", "title": "Piccola Sirte", "text": ""}
{"id": "1736005", "revid": "287204", "url": "https://it.wikipedia.org/wiki?curid=1736005", "title": "Golfo di Gabes", "text": ""}
{"id": "1736010", "revid": "812213", "url": "https://it.wikipedia.org/wiki?curid=1736010", "title": "Bimbo Gigi", "text": ""}
{"id": "1736012", "revid": "21880", "url": "https://it.wikipedia.org/wiki?curid=1736012", "title": "Riserva Regionale Palata Menasciutto", "text": ""}
{"id": "1736017", "revid": "1442080", "url": "https://it.wikipedia.org/wiki?curid=1736017", "title": "Castello di San Giorgio", "text": ""}
{"id": "1736020", "revid": "15756", "url": "https://it.wikipedia.org/wiki?curid=1736020", "title": "Borgo Ognissanti", "text": "Borgo Ognissanti (talvolta indicata anche come \"via Borgognissanti\" o \"Borgo d'Ognissanti\") \u00e8 una lunga strada della zona ovest del centro di Firenze, che deve il suo nome alla chiesa di Ognissanti, cos\u00ec come per l'omonima piazza che si apre lungo il tracciato. Corre pi\u00f9 o meno parallela all'Arno e va da piazza Goldoni al Prato di Ognissanti, dal lato dove si incontrano via Curtatone e via Santa Lucia. Lungo il tracciato si innestano: via del Porcellana, piazza d'Ognissanti, via Melegnano e via Maso Finiguerra.\nStoria.\nLe strade dette \"borghi\" erano quelle che partivano dalle porte della cerchia antica di mura.\nL'arrivo degli Umiliati nel 1250 mut\u00f2 la zona, impiantandovi numerosi laboratori per la produzione della lana. Essi fondarono la primitiva chiesa di San Salvatore d'Ognissanti, poi ingrandita e abbellita nei secoli successivi, e per circa tre secoli segnarono fortemente con la loro presenza la localit\u00e0, vuoi per il loro impegno religioso, vuoi per la loro attivit\u00e0 nel settore della lavorazione della lana. La zona era tradizionalmente controllata dalla famiglia Vespucci, mecenati e benefattori della vicina chiesa e di altre istituzioni lungo la via.\nQuando venne inclusa nella cerchia del 1284 divenne il principale accesso per e da Porta al Prato, molto trafficata a tutte le ore del giorno. Lo stesso Ponte alla Carraia si chiamava cos\u00ec per il traffico dei carri, carichi di balle di lana, che andavano e venivano dal grande e industrioso convento degli Umiliati, i quali contribuivano moltissimo allo sviluppo dell'Arte della Lana fiorentina.\nIl Borgo anticamente attraversava un terreno basso rispetto al livello dell'Arno, solcato da fossi, lungo i quali lavoravano, in un clima malsano, i galigai, cio\u00e8 i conciatori di pelli. La bonifica del terreno acquitrinoso venne compiuta dagli Umiliati, con il loro grande convento simile ad un'isola industriale. Furono proprio essi a far murare il secondo ponte fiorentino, il Ponte alla Carraia; furono essi a far costruire attraverso il fiume la pescaia di Santa Rosa, per mantenere l'acqua ad un certo livello anche in tempo di magra; furono essi a regolare l'andamento dei fossi, dove l'acqua scorreva per mettere in moto mulini e gualchiere (come il Fosso Macinante, che scorreva lungo l'attuale via Solferino), o per smaltire i rifiuti delle conce e delle tintorie.\nQui correvano i cavalli durante il Palio dei barberi e qui non erano infrequenti i passaggi di cortei e carrozze, come durante l'ingresso trionfale di Eleonora di Toledo, a celebrazione della quale Niccol\u00f2 Tribolo realizz\u00f2 tutta una serie di straordinarie decorazioni e scenografie effimere per addobbare la strada.\nDescrizione.\nIl tracciato occupa ancora oggi un ruolo significativo nella viabilit\u00e0 cittadina, rappresentando l'asse principale anche veicolare della direttrice che dal ponte alla Carraia giunge al Prato e di qui al circuito dei viali. La sua significativa lunghezza giustifica la mancanza di un carattere unitario: da piazza Carlo Goldoni a piazza d'Ognissanti la strada \u00e8 segnata da nobili palazzi che, per lo pi\u00f9, ospitano al terreno negozi d'antiquariato e di arredamento; da piazza d'Ognissanti verso il Prato il carattere \u00e8 invece quello residenziale popolare, con una significativa presenza di esercizi commerciali funzionali alle necessit\u00e0 quotidiane del quartiere. In antico infatti le abitazioni pi\u00f9 semplici e popolari erano tipiche delle zone pi\u00f9 \"periferiche\", cio\u00e8 a ridosso delle mura.\nEdifici.\nGli edifici con voce propria hanno le note bibliografiche nella voce specifica.\nLapidi.\nIn angolo con piazza Goldoni una lapide ricorda l'artista Antonio Santarelli:\nANTONIVS \u00b7 SANTARELLIVS GEMMARVMFORMARVMQVE \u00b7 NVMIS \u00b7 MISSILIBVS \u00b7 FERIVNDISCAELATOR \u00b7 EXIMIVSHAS \u00b7 AEDES \u00b7 INCOLVIT \u00b7 ET \u00b7 IN \u00b7 IISDEM \u00b7 OBIITIII\u00b7 KAL \u00b7 IVN \u00b7 AN \u00b7 M\u00b7D\u00b7CCC\u00b7XX\u00b7VI AN \u00b7 AVTEM \u00b7 M\u00b7D\u00b7CCC\u00b7LVIALBERTVS \u00b7 RICASOLIVS \u00b7 FIRIDOLFIVSIN \u00b7 HANC \u00b7 SPECIEMAMPLIFICANDO \u00b7 REFECIT\nLa traduzione \u00e8: \"Antonio Santarelli incisore insigne di gemme e stampi per coniare medaglie abit\u00f2 questa casa e vi mor\u00ec il 30 maggio 1826. Poi nel 1856 Alberto Ricasoli Firidolfi la fece ampliare in questa forma.\"\nAl 4, davanti all'ex-teatro dei Solleciti, una lapide del 2005 ricorda Luigi del Buono e il suo Stenterello:\nAl 20 una lapida ircorda la casa di Amerigo Vespucci:\nTraduzione: \"I padri di San Giovanni di Dio, in onore di Amerigo Vespucci patrizio fiorentino che nobilit\u00f2 il suo nome e quello della sua patria con la scoperta dell'America e ampli\u00f2 i confini del mondo, su questa dimora un tempo dei Vespucci abitata da un cos\u00ec illustre proprietario, in segno di riconoscenza e di memoria posero nell'anno di grazia 1719\".\nAl 21 una memoria dell'edificio dove mor\u00ec il musicista Luigi Gordigiani:\nAl 34-36 rosso una lapide dei Signori Otto:\nTraslitterando in italiano corrente si pu\u00f2 leggere: \"Per comandamento di Sua Altezza Serenissima gli Spettabili Signori della Balia di Firenze hanno fatto decreto il 26 settembre 1635 che vicino a 300 braccia da questa chiesa d'Ognissanti non abitino donne di malavita, con pena a chi non ubbidisce di essere subito cacciata e buttategli le robe in strada e ai padroni delle case di tenerle spigionate (sfitte) per due anni, e secondo l'arbitrio del magistrato. Stefano Cupres cancelliere.\""}
{"id": "1736030", "revid": "767487", "url": "https://it.wikipedia.org/wiki?curid=1736030", "title": "Giuseppe Campani", "text": "Biografia.\nDi origine contadina, nato in una piccola localit\u00e0 nei pressi di Spoleto, Giuseppe Campani si stabil\u00ec in giovane et\u00e0 a Roma, dove impar\u00f2 a smerigliare le lenti presso i suoi due fratelli, noti nel campo dell'orologeria: \"Matteo\", parroco a S. Tommaso e appassionato di meccanica, e \"Pier Tommaso\", orologiaio di professione. A Roma Giuseppe impar\u00f2 a molare lenti e, con i suoi due fratelli, costru\u00ec un orologio silenzioso che, dopo essere stato presentato al papa Alessandro VII, procur\u00f2 loro grande notoriet\u00e0.\nIn seguito, Giuseppe Campani si dedic\u00f2 a tempo pieno alla costruzione di lenti, e per circa 50 anni costru\u00ec telescopi ottici e lenti per persone e istituzioni importanti, fra cui l'Osservatorio Reale di Parigi, diretto a quell'epoca da Cassini. Nel 1664 cre\u00f2 un proprio laboratorio nel quale costru\u00ec lenti e telescopi di grande lunghezza focale, costruendoli in legno in luogo della carta comunemente utilizzata. Miglior\u00f2 anche i tubi di legno dei suoi telescopi, ricoprendoli con cuoio, con una tecnica che sarebbe stata seguita sino al XIX secolo. Sebbene piuttosto ingombranti, i suoi telescopi sono durati a lungo. A lui si deve anche l'invenzione di microscopi con messa a fuoco attuata per mezzo di un profilo elicoidale, pi\u00f9 preciso del sistema a scorrimento ed attrito utilizzato sino allora. Ide\u00f2 anche un oculare che porta il suo nome.\nAttivit\u00e0 scientifica.\nEgli stesso utilizz\u00f2 i suoi telescopi per osservazioni astronomiche: tra il 1664 ed il 1665 osserv\u00f2 i satelliti di Giove e gli anelli di Saturno. Dibatt\u00e9 col suo rivale Eustachio Divini, anch'egli costruttore di telescopi a Roma e anch'egli autore di osservazioni astronomiche, la priorit\u00e0 nell'osservazione delle macchie di Giove."}
{"id": "1736033", "revid": "55935", "url": "https://it.wikipedia.org/wiki?curid=1736033", "title": "Notturnale", "text": ""}
{"id": "1736036", "revid": "124119985", "url": "https://it.wikipedia.org/wiki?curid=1736036", "title": "Conte Uguccione", "text": "Il Conte Uguccione (nome completo Uguccione Alarico Tancredi Amedeo Orpello degli Orpelli) \u00e8 un personaggio televisivo immaginario, inventato da Bebo Storti il 4 ottobre 1995 a Milano 2, presente nelle trasmissioni \"Mai dire Gol\" (edizioni del 1995-96 e del 1996-97) e \"Quelli che il calcio\" (edizione del 2001-02). Il personaggio \u00e8 nato durante una riunione del programma Mai dire Gol, prima della partenza della stagione 1995/1996, dove Bebo Storti, in mezzo al tavolo con tutti gli altri comici, inizi\u00f2 a utilizzare le esclamazioni divenute poi tipiche del Conte, unito anche dall'esigenza di trovare un personaggio che fosse nuovo, un po' sopra la righe e tifoso della Fiorentina.\nCaratteristiche.\nIl Conte Uguccione \u00e8 un nobile del Granducato di Toscana, ricco nullafacente dalla mattina alla sera, con in testa due soli pensieri: Gabriel Omar Batistuta, attaccante della Fiorentina dal 1991 al 2000, e le donne con cui voleva andare a letto (o come diceva lui: \"trombare\").\nNell'edizione 2001-2002 di \"Quelli che il calcio\" faceva l'inviato allo stadio di Firenze durante le partite casalinghe della Fiorentina, in una stagione disastrosa per il club viola, conclusa con la retrocessione in Serie B e, successivamente, con il fallimento della societ\u00e0 e la retrocessione in Serie C2."}
{"id": "1736041", "revid": "3082", "url": "https://it.wikipedia.org/wiki?curid=1736041", "title": "Cronografia del 354", "text": ""}
{"id": "1736044", "revid": "767487", "url": "https://it.wikipedia.org/wiki?curid=1736044", "title": "Adone Stellin", "text": "Carriera.\nClub.\nInizi\u00f2 la sua carriera da professionista in Serie B con l'Udinese dove disput\u00f2 due campionati. I primi anni milit\u00f2 in squadre del nord Italia e si distinse principalmente con quella del Padova. Nella stagione 1947-1948 viene ingaggiato dal Genova allenato dall'inglese William Garbutt e in seguito da Federico Allasio.\nL'esordio in Serie A avvenne il 12 ottobre 1947, alla quinta giornata di campionato, nella gara con l'Alessandria che si concluse con la vittoria della squadra ligure per 3-0.\nDopo l'esperienza con il Genova, Stellin pass\u00f2 al allenato dall'ungherese Gy\u00f6rgy S\u00e1rosi che lo fece giocare 32 volte nella stagione 1948-1949 e 26 volte nel campionato 1949-1950 che si concluse con la retrocessione della squadra pugliese in Serie B. Fu l'ultima sua stagione nella massima serie.\nIn seguito gioc\u00f2 ancora per un anno con il Bari in Serie B per poi passare al Maglie allenato da Carlo Alberto Quario, con cui vinse il girone meridionale della Serie C 1951-1952 (perdendo poi il girone-promozione).\nNazionale.\nNell'estate del 1948 partecip\u00f2 ai Giochi olimpici di Londra disputando 2 gare nella Nazionale italiana allenata da Vittorio Pozzo. L'esordio con la Nazionale avvenne il 2 agosto 1948 a Brentford contro gli USA, in una gara valevole per gli ottavi di finale. La partita, durante la quale realizz\u00f2 una rete su calcio di rigore, termin\u00f2 con il risultato di 9-0 a favore dell'Italia. La seconda gara, valevole per i quarti di finale, fu giocata a Londra contro la Danimarca che si aggiudic\u00f2 l'incontro per 5-3."}
{"id": "1736054", "revid": "767487", "url": "https://it.wikipedia.org/wiki?curid=1736054", "title": "Sulejman Halilovi\u0107", "text": "Carriera.\nDebutta da professionista nel 1977 con la Dinamo Vinkovci, con cui raggiunge la massima serie jugoslava nella stagione 1982-1983, dove segna ben 18 gol, diventando capocannoniere del torneo.\nSi trasferisce quindi alla Stella Rossa di Belgrado, dove vince la Coppe di Jugoslavia 1985.\nPassa quindi al Rapid Vienna, dove gioca per tre stagioni, vincendo due campionati austriaci, una Coppa d'Austria e tre Supercoppe d'Austria.\nCon la Nazionale jugoslava ha partecipato agli Europei del 1984."}
{"id": "1736058", "revid": "263777", "url": "https://it.wikipedia.org/wiki?curid=1736058", "title": "La venere d'Ille", "text": ""}
{"id": "1736059", "revid": "287204", "url": "https://it.wikipedia.org/wiki?curid=1736059", "title": "Sulejman Halilovic", "text": ""}
{"id": "1736070", "revid": "767487", "url": "https://it.wikipedia.org/wiki?curid=1736070", "title": "Runaway Brides", "text": "Runaway Brides \u00e8 il secondo album della band Brides of Destruction; \u00e8 stato pubblicato nel 2005.\nL'album presenta cambi di genere musicale rispetto al lavoro precedente, presentandosi quindi nuovo anche nello stile. Nikki Sixx non partecip\u00f2 alla registrazione in studio, ma comunque scrisse assieme agli altri membri alcune delle canzoni. la traccia \"Aunt Biente\" funge da introduzione dell'album. \u00c8 suonata con una tastiera, e alla fine della traccia si sente un rumore di sbattere di zoccoli, che proseguir\u00e0 nella traccia \"Lord of the Mind\""}
{"id": "1736073", "revid": "72811", "url": "https://it.wikipedia.org/wiki?curid=1736073", "title": "Card Captor Sakura Original Drama Album", "text": ""}
{"id": "1736074", "revid": "122544630", "url": "https://it.wikipedia.org/wiki?curid=1736074", "title": "Marcello Casco", "text": "Biografia.\nNato in Egitto nel 1936 da famiglia italiana, frequent\u00f2 il Liceo Don Bosco di Alessandria. Rientrato in Italia, alla fine degli anni sessanta, dopo alcune esperienze come autore per la Rai, interpret\u00f2 il personaggio \"Figlio di Menuel\" nella trasmissione radiofonica \"Alto gradimento\", con il duo Renzo Arbore e Gianni Boncompagni, prendendo di mira le sette mistiche.\nAlla fine degli anni settanta fece cabaret, rilanciando un antico teatro di Roma nel rione Esquilino, \"La Chanson\". In seguito dette vita al teatro cabaret \"Al Fellini\", con maggiore successo.\nNel 1987 fu il presentatore in TV su Rai 3, di \"Stiffelius\", un programma demenziale di sua creazione e produzione.\nVita privata.\nEra sposato, con tre figli. Trascorreva gran parte dell'anno nel piccolo borgo umbro di Stifone, dove\u00a0\u2013 con un gruppo di amici, tra cui lo scrittore Luigi Silori \u2013 dette vita a manifestazioni culturali e artistiche di vario genere. Mor\u00ec nel 1999. I suoi funerali si tennero nella chiesa della Rai in viale Mazzini a Roma."}
{"id": "1736075", "revid": "339392", "url": "https://it.wikipedia.org/wiki?curid=1736075", "title": "J League", "text": ""}
{"id": "1736077", "revid": "124123", "url": "https://it.wikipedia.org/wiki?curid=1736077", "title": "Isaac Beeckman", "text": "Biografia.\nBeeckman nacque a Middelburg nel 1588.\nStudi\u00f2 letteratura e filosofia a Leida e si laure\u00f2 nel 1618 in medicina presso l'Universit\u00e0 di Caen. Dopo un breve periodo di lavoro presso l'azienda del padre, che produceva candele e condutture d'acqua, Beeckman divenne l'assistente del rettore prima nella citt\u00e0 di Utrecht e dopo a Rotterdam. Nel 1627 divenne rettore della scuola latina a Dordrecht. Mor\u00ec all'et\u00e0 di 48 anni nella stessa Dordrecht.\nStudi e carriera d'insegnante.\nDal 1607 al 1610, studi\u00f2 filosofia e lingue a Leida. Nel 1612, part\u00ec per studiare a Saumur, poi nel 1618, si trasfer\u00ec a Caen per studiare medicina. I professori di Beeckman, furono Simon Stevin (a Leyde e Saumur) e Rudolf Snellius, che gli insegn\u00f2 la logica non-aristotelica.\nLa curiosit\u00e0 di Beeckman lo spinse a essere molto pi\u00f9 vicino agli artigiani, ai tecnici e agli ingegneri di quanto non fossero in generale gli universitari di quel periodo. Nel 1620, fond\u00f2 a Rotterdam il Collegio mechanicum. Nel 1627, venne nominato rettore della nuova scuola latina di Dordrecht.\nIl diario.\nI dettagli della sua vita sono conosciuti grazie al suo diario che teneva aggiornato con precisione. Riscoperto nel 1905, negli archivi municipali di Middelburg, \u00e8 stato pubblicato da Cornelis de Waard e resta una risorsa preziosa di informazioni su Beeckman e Cartesio, che lo conobbe il 10 novembre 1618 ed in seguito divenne suo amico. Il suo diario ci descrive un Beeckman ricercatore che segue la stessa direzione dei grandi pensatori di questa fine del rinascimento.\nBeeckman in seguito fu in relazione con il matematico Gerolamo Cardano e con Marin Mersenne. Fa parte con Simon Stevin e con gli Snellius padre e figlio, della nuova ondata di scienziati, vicina agli astronomi Tycho Brahe e Keplero, al filosofo Francesco Bacone, a William Gilbert e William Harvey.\nIl suo diario ci spiega anche il suo rapporto con Cartesio. Beeckman infatti lo incit\u00f2 a lavorare nell'ambito della matematica e della fisica. Cartesio ne \u00e8 cosciente e ringrazier\u00e0 pi\u00f9 volte il suo amico per averlo spinto su questa via. Gli dedica infatti, nel 1619, il \"compendium musicae\" scritto l'anno precedente. Ma la loro non \u00e8 un'amicizia tranquilla anzi sar\u00e0 destinata e dissolversi. Beeckman infatti si era vantato di aver composto egli stesso il compendio e Cartesio era venuto a saperlo. A dimostrazione del rapporto incrinato, alla morte dell'olandese Cartesio invier\u00e0 le sue condoglianze fredde e laconiche.\nPrimi sviluppi filosofici.\nBeeckman era uno scienziato notevole: il matematico e filosofo Pierre Gassendi, suo contemporaneo, parl\u00f2 di lui come del miglior filosofo che avesse mai incontrato.\nLa principale qualit\u00e0 di Beeckman era la sua naturale curiosit\u00e0. Il desiderio di accrescere sempre le proprie conoscenze gli impedirono di sistemizzare il suo approccio molto originale alla filosofia della natura.\nLo scienziato.\nBeeckman aveva una concezione dell'universo di tipo atomista. Era influenzata sia dal \"De rerum natura\" di Lucrezio che dal pensiero di Democrito. Elabor\u00f2 contemporaneamente a Sebastien Basson il concetto di molecola e svilupp\u00f2 l'idea che una sostanza fisico-chimica potesse essere concepita come un aggregato di particelle secondarie composte da atomi classici.\nA volte Beeckman viene citato come precursore del principio di inerzia e della caduta dei gravi, ma la concezione del movimento che espone nel suo diario sembra avere qualche problema. In effetti, non sembra fare distinzione tra il moto rettilineo uniforme ed il moto circolare uniforme. Egli afferma che nel vuoto un moto uniforme iniziato in maniera rettilinea o circolare rimarr\u00e0 invariato - mentre sappiamo che i moti circolari necessitano di forze centrali.\nEgli ha contribuito alla teoria delle corde vibranti dimostrando che la frequenza delle vibrazioni delle corde \u00e8 inversamente proporzionale alla loro lunghezza.\nBeeckman era un empirico che ha sempre cercato di illuminare la scienza con l'esperienza e dandole applicazioni tecniche. Si oppose inoltre agli scolastici, rinfacciando loro di ragionare sul nulla e di utilizzare degli argomenti antropomorfi.\nMise in pratica le sue convinzioni analizzando il funzionamento di una pompa (1615) e formulando una teoria sulla pressione dell'aria (1629) contrapposta alla teoria di quel periodo basta sull\"'horror vacui\" della natura. Egli era interessato alle innovazioni del suo tempo: dal telescopio al primo sottomarino di Cornelius Drebbel.\nLa teoria delle corde vibranti.\nBeeckman riflette sulla generazione del suono e ritiene che il fenomeno si possa spiegare in termini meccanici e corpuscolari. Egli sostiene che la corda vibrante suddivide l'aria circostante in corpuscoli sferici che vengono lanciati in modo vero e proprio fino all'orecchio, dove sono percepiti come suoni.\nInoltre, gi\u00e0 a partire dal 1614, Beeckman \u00e8 in grado di dimostrare in termini matematici la proporzionalit\u00e0 inversa tra la lunghezza di una corda e la sua frequenza. \nLa dimostrazione di Beeckman mette in evidenza che quando le lunghezze delle corde sono in rapporto di formula_1 (e quindi producono l'ottava) vibrano con frequenze che sono in rapporto di formula_2.\nBeeckman sostiene inoltre che il tono corrisponde alla frequenza e l'intensit\u00e0 alla quantit\u00e0 di aria colpita (la nostra ampiezza).\nFigura 1.\nLa corda \"AC\" insieme alla sua met\u00e0 \"CD\", genera un'ottava. \nSe il punto \"D\" viene tirato fino a \"B\" il punto \"F\" viene tirato fino a \"E\". \nQuando si lascia andare la corda, i punti \"B\" e \"E\" ritornano in \"D\" ed \"F\" alla stessa velocit\u00e0. \nMa formula_3. \nQuindi \"E\" si muove alla stessa velocit\u00e0, ma passa per \"F\" due volte nello stesso tempo in cui \"B\" passa per \"D\" una volta sola. \nIn altre parole, met\u00e0 della corda vibra con una frequenza doppia di quella della corda intera."}
{"id": "1736078", "revid": "2161976", "url": "https://it.wikipedia.org/wiki?curid=1736078", "title": "Onde leggere", "text": "Onde leggere \u00e8 un album raccolta di brani musicali della cantautrice italiana Giuni Russo, pubblicato nel 1996 in formato CD dall'etichetta discografica Tring.\nL'album si apre con nuove versioni di \"Limonata cha cha cha\" ed \"Un'estate al mare\", registrate nel 1993. La versione qui presente di \"Un'estate al mare\" era infatti gi\u00e0 apparsa, sebbene senza la lunga coda finale, nella compilation \"Mai dire compilation!\", edita nel 1993 dalla Dig It International.\nTutti gli altri brani provengono dall'album \"Se fossi pi\u00f9 simpatica sarei meno antipatica\" (ad eccezione del brano omonimo, qui escluso)."}
{"id": "1736081", "revid": "72811", "url": "https://it.wikipedia.org/wiki?curid=1736081", "title": "Card Captor Sakura Original Drama Album 2", "text": ""}
{"id": "1736082", "revid": "6837", "url": "https://it.wikipedia.org/wiki?curid=1736082", "title": "Strani fenomeni", "text": ""}
{"id": "1736083", "revid": "1573940", "url": "https://it.wikipedia.org/wiki?curid=1736083", "title": "Osservatorio Reale del Belgio", "text": "L'osservatorio reale del Belgio, conosciuto ufficialmente in francese come \"Observatoire royal de Belgique\", ed in fiammingo come \"Koninklijke Sterrenwacht van Belgi\u00eb\", si trova ad Uccle, nella periferia sud di Bruxelles.\nI principali ambiti di ricerca dell'osservatorio sono:\nStoria.\nSaint-Josse-ten-Noode.\nAdolphe Quetelet propose al governo dei Paesi Bassi di fondare un osservatorio astronomico a Bruxelles nel 1823. Il re Guglielmo I accolse la sua richiesta nel 1826 e l'anno successivo iniziarono i lavori di costruzione nel sito di Saint-Josse-ten-Noode. Le rilevazioni meteorologiche iniziarono presto, mentre la consegna e l'impianto degli strumenti astronomici procedette lentamente. Quetelet fu nominato direttore nel 1828.\nDurante la Rivoluzione belga si verificarono degli scontri intorno all'osservatorio. Quetelet conserv\u00f2 il suo incarico sotto il nuovo governo e cominci\u00f2 le osservazioni scientifiche. Nel 1834 edifici e attrezzature furono finalmente completate. Dopo la morte di Adolpe Quetelet nel 1874 gli successe il figlio Ernest.\nUccle/Ukkel.\nNel 1876 divenne direttore Jean-Charles Houzeau, il quale cominci\u00f2 subito a progettare di spostare l'osservatorio a Uccle. Egli riusc\u00ec ad ottenere maggiori finanziamenti con i quali assunse nuovi collaboratori e rinnov\u00f2 l'attrezzatura. La prima spedizione astronomica belga fu inviata a Santiago del Cile ed a San Antonio per osservare il transito di Venere del 1882. Houzeau prov\u00f2 anche a separare i dipartimenti di astronomia e di meteorologia, ma il governo rifiut\u00f2. Nel 1883 inizi\u00f2 la costruzione del nuovo osservatorio di Uccle, ma le dimissioni di Houzeau nel 1883 ritardarono il trasferimento, che venne completato solo nel 1890-1891.\nNel 1900 fu nominato direttore Georges Lecointe: sotto la sua guida, nel 1901, iniziarono i rilevamenti sismologici e furono lanciate le prime sonde aerostatiche. Il Belgio partecip\u00f2 al progetto della \"Carte du Ciel\" e al collegato Catalogo Astrografico, le cui osservazioni proseguirono fino al 1964. Nel 1913 il dipartimento meteorologico divenne infine autonomo con il nome di Regio istituto meteorologico. \nL'asteroide 1276 Ucclia \u00e8 stato battezzato in onore dell'osservatorio e il pianetino 16908 Groeselenberg \u00e8 chiamato col nome della collina su cui sorge l'osservatorio.\nDal 1981 l'osservatorio ospita il centro mondiale per la raccolta dei dati sulle macchie solari (Sunspot Index Data center) e ha acquisito la gestione delle previsioni del \"tempo\" spaziale (\"space weather\"), precedentemente attribuita all'osservatorio di Parigi."}
{"id": "1736084", "revid": "729019", "url": "https://it.wikipedia.org/wiki?curid=1736084", "title": "Bul'var Dmitrija Donskogo", "text": "Bul'var Dmitrija Donskogo () \u00e8 il capolinea meridionale, nonch\u00e9 la stazione pi\u00f9 recente della Linea Serpuchovsko-Timirjazevskaja, la linea 9 della Metropolitana di Mosca. \u00c8 la prima stazione della rete che sorge al di fuori del MKAD, la grande cintura viaria che circonda la citt\u00e0 di Mosca. La fermata \u00e8 stata inaugurata il 26 dicembre 2002 e consente il trasbordo alla stazione Ulica Staroka\u010dalovskaja della Linea Butovskaja, la linea di metropolitana leggera inaugurata nel 2003.\nDesign.\nVi sono due ingressi per l'accesso alla stazione; il pavimento del secondo piano \u00e8 in marmo bianco e nero. La stazione presenta colonne nere e soffitto in piastrelle grigio chiaro. I pavimenti sono adornati coi colori nero, grigio e rosso, e sono tutti in granito. Ci sono delle scale che conducono dalle banchine ai piani superiori della stazione."}
{"id": "1736085", "revid": "93556", "url": "https://it.wikipedia.org/wiki?curid=1736085", "title": "Alice Prin", "text": "Biografia.\nGli anni giovanili.\nFiglia illegittima, ebbe una infanzia poverissima e venne affidata alla nonna fino all'et\u00e0 di 12 anni, quando raggiunse la madre a Parigi.\nModella, futura pittrice essa stessa, cantante, inizi\u00f2 a posare nuda a soli 14 anni, incontrando le prevedibili opposizioni della madre. Un giorno sua madre irruppe nell'atelier dove stava posando nuda e le proib\u00ec di tornare a casa, dando cos\u00ec inizi\u00f2 un periodo di cui si hanno scarse informazioni, caratterizzato da una notevole instabilit\u00e0 abitativa.\nIn seguito Kiki divenne, grazie alla sua bellezza e al suo carattere anticonformista, amica degli artisti della Parigi degli anni '20, interpretando tra l'altro alcuni film nel ruolo della \"donna perduta\" e posando per dozzine di artisti, inclusi Cha\u00efm Soutine, Tsuguharu Foujita, Francis Picabia, Jean Cocteau, Arno Breker, Alexander Calder, Per Krohg, Hermine David, Pablo Gargallo, Mayo e Tono Salazar. Mo\u00efse Kisling dipinse un famoso ritratto di Kiki intitolato \"Nu assis\" (nudo seduto), mentre il pittore e regista Fernand L\u00e9ger film\u00f2 il suo sorriso enigmatico nel film \"Ballet m\u00e9canique\".\nNel 1929 diede alle stampe la sua autobiografia, \"Souvenirs\", la quale godette anche di un'introduzione di Ernest Hemingway (e che negli Stati Uniti fu proibita sino al 1996 per il suo linguaggio scabroso e i contenuti marcatamente anti-borghesi). Il libro ci regala il ritratto di una donna molto indipendente, che anche in tempi difficili rimaneva \"bohemienne\" e positiva (nella sua autobiografia scriveva: \"Ho solo bisogno di una cipolla, un tozzo di pane e una bottiglia di vino rosso, e trover\u00f2 sempre qualcuno che me li offre\").\n\"Se siete stanchi dei libri scritti dalle signore della letteratura per entrambi i sessi, questo \u00e8 un libro scritto da una donna che non \u00e8 mai stata una signora. Per quasi dieci anni \u00e8 stata a un passo dal diventare quella che oggi sarebbe considerata una Regina, il che, naturalmente, \u00e8 molto diverso dall'essere una signora\" (dall'introduzione di Hemingway del 1929).\nLa relazione con Man Ray.\nMolto nota \u00e8 la relazione amorosa che dur\u00f2 sei anni con Man Ray, di cui divenne la musa ispiratrice e che la dipinse e ritrasse in alcune celebri e \"scandalose\" (per l'epoca) foto, come ad esempio \"Violon d'Ingres\", che fece scandalo e che si trova attualmente al Getty Museum di Los Angeles, per la quale Man Ray sovrappose il fotogramma del suo corpo nudo ai segni ad effe del violoncello. Il corpo della donna diventa allora uno strumento da suonare, un concetto molto lontano dalle idealizzazioni classiche.\nKiki incontr\u00f2 Man Ray nel 1921. A quanto racconta nella sua autobiografia, era seduta a un tavolino di un caff\u00e8 assieme con un'amica; era senza cappello e il cameriere non la voleva servire. Gli chiese: \"\"Non ci vuole servire perch\u00e9 pensa che siamo due puttane?\", sfilandosi le scarpe e appoggiando un piede sul tavolo e un altro su una sedia. Alla scena stava assistendo un signore straniero. Era Man Ray, giunto da pochi giorni dagli Stati Uniti per unirsi al movimento dadaista, che subito la invit\u00f2 a posare per lui.\nAll'inizio Kiki era riluttante, perch\u00e9 non aveva mai fatto da modella per un fotografo e temeva che la macchina fotografica mettesse in risalto i suoi difetti fisici. Poi tutto si appian\u00f2 in una camera d'albergo, dato che la relazione amorosa inizi\u00f2 subito, e \"il primo pomeriggio non facemmo neanche uno scatto\".\nLa relazione dur\u00f2 sei anni e Man Ray, diventato uno dei maggiori esponenti del dadaismo, la ritrasse in centinaia di foto. Nel frattempo Kiki si esibiva al Jockey, un locale notturno dove ballava il can-can e cantava canzoni di dubbio gusto. Spesso ubriaca, si scordava le parole, ma il momento clou dello spettacolo era quando saliva su un tavolo e con la testa in gi\u00f9 alzava le gambe. Lo stupore era assicurato, in considerazione del fatto che Kiki non portava mai le mutande. Man Ray era sempre presente, gelosissimo, e le liti scoppiavano di continuo. La picchiava davanti a tutti, e Kiki rispondeva sferrandogli calci, scagliandogli addosso piatti e bicchieri e reagendo in maniera plateale.\nGli ultimi anni.\nNel 1940, quando Parigi venne invasa dai tedeschi, Kiki, ricercata dalla Gestapo per la diffusione di alcuni volantini, si rifugi\u00f2 negli USA e non fece pi\u00f9 ritorno a Parigi, perlomeno da residente. Gli ultimi anni non furono per\u00f2 sereni. Kiki era ingrassata (gi\u00e0 a 33 anni, bevendo troppo e nutrendosi male, pesava 80\u00a0kg), malandata di salute, dipendente dalle droghe (venne coinvolta in un traffico di stupefacenti) e si era ridotta a leggere la mano ai clienti dei bistrot.\nMor\u00ec a Parigi nel 1953 per complicanze dovute all'abuso di alcool e droghe. Ai suoi funerali, tenuti a Parigi, partecip\u00f2 una folla commossa che accompagn\u00f2 il feretro sino al Cimitero di Montparnasse. Tsuguharu Foujita, l'unico dei vecchi amici a venire al funerale, disse sconsolato che con lei erano finiti i giorni belli di Montparnasse.\nLa scritta sulla sua tomba dice \"Kiki, 1901-1953, cantante, attrice, pittrice\". Nel 1974 fu deciso di spostare il feretro della modella al Cimitero parigino di Thiais, ove giace da allora.\nAncora molti anni dopo la sua scomparsa, Kiki rimane l'incarnazione della schiettezza, dell'audacia e della creativit\u00e0 che hanno caratterizzato quel periodo forse irripetibile della vita in Montparnasse. Nel 1989, i suoi biografi Billy Kl\u00fcver e Julie Martin l'hanno definita \"una delle prime donne veramente indipendenti del secolo\".\""}
{"id": "1736086", "revid": "767487", "url": "https://it.wikipedia.org/wiki?curid=1736086", "title": "Carnival of Souls (film 1962)", "text": "Carnival of Souls \u00e8 un film horror del 1962 diretto da Herk Harvey.\nProdotta dallo stesso regista Herk Harvey con un budget minimo, la pellicola venne bollata come B-movie e non guadagn\u00f2 l'attenzione del pubblico all'uscita nelle sale.\nIl film ha un vasto seguito in America per il suo status di cult movie e di tanto in tanto viene proiettato nei festival cinematografici locali, specialmente ad Halloween.\nTrama.\nIl film racconta la storia di Mary Henry (Hilligoss), una giovane e talentuosa organista. All'inizio del film Mary \u00e8 in macchina con un paio di amiche quando alcuni ragazzi le sfidano ad una corsa. Ad un certo punto le ragazze corrono sul lato di un ponte e finiscono nel fiume. Mentre le altre occupanti dell'auto muoiono annegate, Mary misteriosamente sopravvive.\nQuando Mary torna sulla scena dell'incidente, e poi ancora quando esegue un concerto improvvisato in una fabbrica di organi, il suo personaggio si rivela. Mentre \u00e8 indubbiamente un'organista di talento, nel suo interagire con il supervisore della fabbrica appare fredda e priva di emozioni, e vi \u00e8 il suggerimento che sia diventata cos\u00ec a causa dell'incidente.\nMary si reca quindi a Salt Lake City, dove ha ottenuto un nuovo posto di lavoro come organista in una chiesa. Mentre si sta recando l\u00ec in auto vede un grande padiglione abbandonato (nella realt\u00e0 \u00e8 il parco di divertimenti Saltair a Salt Lake City), che sembra invitarla nel crepuscolo. Poco dopo, mentre guida lungo un tratto di strada deserto, ha un'apparizione: una figura deforme e macabra (alias l\"'Uomo\", interpretato dal regista Herk Harvey), la cui immagine sostituisce quella di lei riflessa nel finestrino dal lato passeggeri. Egli la fissa attraverso il finestrino della macchina in movimento fino a che l'immagine di lei non ritorna.\nMentre il film procede, Mary fa conoscenza con la sua nuova padrona di casa e con un sinistro e libertino coinquilino (interpretato da Sidney Berger). Sempre pi\u00f9 spesso la sua immagine riflessa \u00e8 sostituita da quella dell\"'Uomo\" e allo stesso tempo continua ad avere visioni dell'Uomo non pi\u00f9 confinate solo a specchi o finestre. Anche se nessuno \u00e8 a conoscenza di questa presenza, Mary comincia a vivere esperienze terrificanti in cui lei stessa diventa invisibile ed impercettibile al resto del mondo, come se semplicemente non ci fosse.\nLa dinamica diventa ben presto quella del suo essere sospesa tra il mondo normale e il mondo dell'Uomo, o, pi\u00f9 semplicemente, tra il regno dei vivi e dei morti. A volte si tiene a distanza dal suo coinquilino, chiaramente disgustata dai suoi desideri carnali; altre sembra incoraggiarlo. Un momento sembra avere il controllo della sua vita, sprezzante del soprannaturale (compresa la potenziale salvezza della religione); il momento successivo \u00e8 terrorizzata dall'ignoto, al di l\u00e0 dell'aiuto della scienza (nella persona di un medico dal quale cerca aiuto) e della religione, rappresentata dal sacerdote (Art Ellison) della chiesa in cui suona. Dopo il suo arrivo in citt\u00e0, Mary comincia a essere ossessionata dal padiglione, come se vi fosse in qualche modo legata per motivi che non riesce a capire. Mary \u00e8 anche ossessionata dalla musica d'organo che le sembra di udire, una musica che, a differenza delle melodie gradevoli che suonava all'inizio del film, diventa sempre pi\u00f9 cupa (questa degenerazione \u00e8 accresciuta dal fatto che la colonna sonora \u00e8 suonata su un organo da teatro in grado di produrre suoni unici che, nel contesto del film, risultano piuttosto spaventosi). Guidando verso Salt Lake City, sull'autoradio non riesce a sintonizzare altro che questa strana musica. A un certo punto, mentre sta suonando gli inni sull'organo della chiesa, la musica diventa lugubre mentre a sua insaputa l\"'Uomo\" appare sotto l'organo; pi\u00f9 tardi, mentre fa il bagno, esegue una serie di passi seguendo la musica nella sua testa, in un incrocio tra il suonare l'organo e ballare. \nQueste ultime sequenze prefigurano una delle scene pi\u00f9 spaventose e meglio girate. Mentre all'inizio Mary non era in grado di connettersi al mondo \"reale\", all'improvviso comincia ad aprirsi e a collegarsi fin troppo facilmente al mondo dell\"'Uomo\"; questo cambiamento \u00e8 abilmente rappresentato, in una scena chiave, con la sua improvvisa metamorfosi da pudica organista di chiesa a seduttrice, forse involontaria. Una notte, mentre \u00e8 da sola in chiesa che si esercita a suonare, cade in trance. Fa una breve pausa e quando riprende a suonare, la musica cambia bruscamente da un rispettabile inno religioso ad una strana melodia demoniaca. Tra immagini di vetrate colorate e ombre allungate, Mary comincia a ondeggiare suggestivamente al ritmo della sua musica, e le sue dita distese ora accarezzano i tasti con ampi gesti sensuali molto diversi da quelli usati in precedenza, mentre i suoi piedi nudi si muovono trasognati lungo la fila di pedali, con le dita che li azionano delicatamente quasi sulle punte, in un civettuolo balletto.\nMentre continua a suonare Mary cade ancora pi\u00f9 profondamente in trance, e comincia a vivere una prolungata visione di una folla di spettri che emergono dall'acqua per ballare il valzer sulle note della sua musica nella sala da ballo del padiglione in rovina. L\"'Uomo\" si avvicina e cerca di raggiungerla mentre lei lo guarda pietrificata dal terrore, ma poco prima che ci riesca, all'improvviso appare il sacerdote che strappa le mani di Mary dall'organo, ed infuriato definisce la sua musica sacrilega. Egli le chiede di rassegnare le dimissioni per la sua mancanza di rispetto e di consapevolezza delle cose importanti per la chiesa e lamenta la sua \"mancanza di anima\". Prima che lei se ne vada, per\u00f2, ammorbidisce un po' il suo atteggiamento e le dice che la Chiesa pu\u00f2 offrirle aiuto. Mary se ne va in totale e silenzioso abbattimento. A questo punto sembra rendersi conto che \u00e8 perduta, e da questo momento in poi gli appelli d'aiuto ai suoi amici si fanno pi\u00f9 disperati.\nDopo quella scena, gli spettri appaiono sempre pi\u00f9 spesso. In una scena successiva, il regista Harvey attenua ulteriormente la distinzione tra reale e surreale, mostrandoci che Mary, almeno apparentemente, ha sognato le scene con gli spettri. Sebbene Mary cerchi freneticamente di sfuggire loro -a un certo punto sale a bordo di un autobus nel tentativo di lasciare la citt\u00e0 e scopre che tutti i passeggeri sono spettri- alla fine non riesce ad evitare di essere riportata al padiglione un'ultima volta, dove gli spettri le danno la caccia e la rapiscono. Il sacerdote, il medico, e la polizia, che arrivano al padiglione per indagare, non riescono a spiegare la sua misteriosa scomparsa, poich\u00e9 le orme dei suoi piedi nella sabbia (le uniche) si interrompono bruscamente e il suo corpo non si trova. La scena finale del film, tuttavia, mostra ci\u00f2 che era stato nascosto di Mary: un'immagine del suo corpo senza vita nell'auto immersa nel fiume. Era morta dall'inizio.\nProduzione.\nProdotta dallo stesso regista Herk Harvey con un budget di 33.000 dollari e musicato da Gene Moore, \"Carnival of Souls\" si basa pi\u00f9 sul clima che sugli effetti speciali per creare l'atmosfera horror.\nHerk Harvey era, fino ad allora, un regista e produttore di filmati didattici per la Centron Corporation e viveva a Lawrence (Kansas). Svilupp\u00f2 il soggetto del film durante una vacanza a Salt Lake City, passando casualmente nei pressi del padiglione abbandonato di Saltair (Utah). Il film venne girato a Lawrence e Salt Lake City in sole tre settimane e vennero utilizzati principalmente talenti locali, mentre il ruolo di protagonista venne affidato alla allora sconosciuta Candace Hilligoss, allieva di Lee Strasberg.\nDistribuzione.\nLa pellicola \u00e8 entrata nel pubblico dominio negli Stati Uniti.\nHome video.\nLa lunghezza del film varia dai 78 minuti della versione per le sale cinematografiche ai 91 minuti del montaggio originale. L'edizione del film \"Criterion Collection\" contiene i 78 minuti della versione cinematografica e un \"Director's Cut\" di 83 minuti. L'edizione \"Legend Films\" contiene sia la versione in bianco e nero che quella a colori del citato \"Director's Cut\", nonch\u00e9 un divertente commento audio di Michael J. Nelson, autore e protagonista della serie comica di culto \"Mystery Science Theater 3000\", in cui un uomo ed il suo robot fedele assistente sono tenuti prigionieri in una navicella spaziale da uno scienziato cattivo e costretti a guardare terribili B-movie di fantascienza. In un episodio della serie il comico si faceva gioco proprio dei difetti di stile, dovuti al basso budget, di \"Carnival of Souls\".\nIl film, mai doppiato e distribuito nelle sale cinematografiche italiane, \u00e8 stato pubblicato in DVD sottotitolato in italiano nella collana \"Drive in Cult\" della Enjoy Movies.\nRemake.\nD'accordo con lo sceneggiatore John Clifford e con il regista Herk Harvey, nel 1998 \u00e8 stato girato un \"remake\", \"Carnival of Souls\", diretto da Adam Grossman e Ian Kessner, con protagonista Bobbie Phillips. Il remake ha poco in comune con il film del 1962, tranne il finale. Sidney Berger, gi\u00e0 apparso nel film originale nel ruolo di John Linden, compare in un cameo come tributo. Il remake narra la storia di una giovane donna (Phillips) che si confronta con l'assassino di sua madre, Larry Miller. I realizzatori del remake avevano richiesto la presenza nella pellicola anche di Candace Hilligoss, la star del primo film, ma ella rifiut\u00f2 sostenendo che Clifford e il regista le avessero mancato di rispetto iniziando le riprese senza consultarla o prenderla in considerazione per un ruolo in un ipotetico sequel della versione del 1962. Il remake \u00e8 stato commercializzato come \"Wes Craven Presenta 'Carnival of Souls\"'. Il film ha ricevuto recensioni negative dalla maggior parte dei critici e non \u00e8 riuscito ad ottenere la distribuzione nelle sale, finendo direttamente in home video.\nInfluenza nella cultura di massa.\nQuesto film ha ispirato il videogioco \"CarnEvil\" della Midway Games."}
{"id": "1736087", "revid": "767487", "url": "https://it.wikipedia.org/wiki?curid=1736087", "title": "Petar Radenkovi\u0107", "text": "Carriera.\nDebutta da professionista nel 1952 con la Stella Rossa di Belgrado, passa poi al - dal 1957 OFK Belgrado - dove rimane fino 1960 vincendo due Coppe di Jugoslavia.\nSi trasferisce quindi in Germania, al Wormatia Worms, dove rimane per una sola stagione, prima di passare al Monaco 1860, di cui diventa un'autentica bandiera disputando pi\u00f9 di 200 partite. Con i \"Leoni\" di Monaco vince il campionato 1965-1966, arrivando poi secondo la stagione successiva, la Coppa di Germania del 1964, oltre alla finale, persa contro il West Ham United, della Coppa delle Coppe 1964-1965.\nCon la Nazionale jugoslava ha partecipato alle Olimpiadi del 1956 vincendo la medaglia d'argento."}
{"id": "1736088", "revid": "253269", "url": "https://it.wikipedia.org/wiki?curid=1736088", "title": "Leonard Mann", "text": "Biografia.\nHa interpretato 35 film, prevalentemente di genere, lavorando con registi quali Ruggero Deodato, Mario Caiano e Stelvio Massi."}
{"id": "1736089", "revid": "287204", "url": "https://it.wikipedia.org/wiki?curid=1736089", "title": "Petar Radenkovic", "text": ""}
{"id": "1736091", "revid": "138365", "url": "https://it.wikipedia.org/wiki?curid=1736091", "title": "Leonardo Manzella", "text": ""}
{"id": "1736093", "revid": "2023463", "url": "https://it.wikipedia.org/wiki?curid=1736093", "title": "Bob Lanier", "text": "Centro di 211 cm per 113 kg, ha giocato nella NBA a Detroit e Milwaukee: \u00e8 il padre della pallavolista Khalia Lanier.\nCarriera.\nCollege.\nMolto competitivo gi\u00e0 a livello scolastico, nelle sue tre stagioni alla Saint Bonaventure University Bob Lanier si dimostr\u00f2 una forza dominante del campionato NCAA. Nel triennio 1968-1970, infatti, fu sempre nominato \"All-American\" e nel 1970 in particolare, oltre a ricevere il riconoscimento di giocatore dell'anno nella Eastern Conference, guid\u00f2 di prepotenza la squadra del suo misconosciuto college fino alle Final Four, nelle quali per\u00f2 non scese in campo a causa di un infortunio, lasciando i suoi compagni ad una pesante eliminazione per mano di Jacksonville University, all'epoca guidata da Artis Gilmore.\nA conclusione dei suoi tre anni NCAA, Bob aveva totalizzato 27,6 punti e 15,7 rimbalzi per partita con una percentuale nei tiri dal campo del 57,6%.\nNBA.\nQuello di Lanier divent\u00f2 inevitabilmente il nome pi\u00f9 caldo al draft NBA 1970, nel quale fu infatti selezionato con la 1\u00aa chiamata assoluta dai Detroit Pistons, precedendo quella di altre leggende del parquet come Pete Maravich e Dave Cowens. Bob si impose immediatamente fra i migliori centri in circolazione nella NBA, nonostante l'agguerritissima concorrenza di quegli anni. Gi\u00e0 al suo secondo anno fra i professionisti poteva permettersi eccellenti medie da oltre 25 punti e 14 rimbalzi a partita, che riusc\u00ec a mantenere per un paio di stagioni. Il 1974 \u00e8 ricordato come l'anno forse pi\u00f9 importante nella carriera del giocatore, il quale assest\u00f2 le sue medie stagionali ad oltre 22 punti, 13 rimbalzi e 3 stoppate ad incontro e vinse il premio di miglior giocatore dell'All-Star Game e si piazz\u00f2 3\u00ba nelle votazioni per il MVP dell'intera stagione; l'eccellente stagione del loro leader port\u00f2 i Pistons alla prima partecipazione ai play-off dopo molti anni, durante i quali furono per\u00f2 eliminati al secondo turno nonostante il livello di gioco stratosferico di Lanier. Segu\u00ec una serie di numerose stagioni consecutive concluse col raggiungimento della \"post-season\", senza per\u00f2 che i Pistons, ulteriormente indeboliti dalla partenza di Dave Bing, raggiungessero mai i piani pi\u00f9 alti della griglia; nel 1977, in particolare, Lanier disput\u00f2 un'altra splendida stagione regolare, conlcusasi col raggiungimento del 4\u00ba posto nelle votazioni dell'MVP, ma ai play-off, nonostante le sue incredibili partite (28 punti e quasi 17 rimbalzi a partita), i suoi Pistons vennero eliminati al primo round.\nLa delusione per questa bruciante sconfitta determin\u00f2 l'inizio di una sorta di crisi per Detroit, che addirittura non riusciva pi\u00f9 nemmeno a centrare la \"post-season\". La dirigenza della squadra prese atto delle difficolt\u00e0, e decise di scuotere la situazione cedendo la loro stella ai Milwaukee Bucks nel mezzo della stagione 1979-80. I Bucks, grazie ai servigi del trentunenne Lanier, infilarono quattro stagioni di fila ai play-off. Continuando a mantenere cifre comunque importanti nonostante l'avanzare dell'et\u00e0, nel 1984 Lanier decise di dire basta al professionismo, abbandonando la NBA dopo 14 stagioni senza mai scendere sotto i 10 punti e i 5 rimbalzi a partita.\nLe sue cifre complessive parlano di 959 partite disputate alla media di 20,1 punti e 10,1 rimbalzi e tirando col 51,4% dal campo. Lanier, con la sua tecnica ineccepibile in post basso e l'efficacia del suo tiro in sospensione e del suo gancio, \u00e8 ricordato come uno dei giocatori pi\u00f9 rappresentativi degli anni '70 e fra i dominatori di allora del pitturato, come testimonia la sua costante presenza fra i primi 3-4 posti per tutti gli anni '70 nelle classifiche di efficienza.\nI piedi.\nLanier \u00e8 stato inoltre celebre per le dimensioni dei suoi giganteschi piedi. Sul campo di gioco portava scarpe misura 22 (misura USA), le pi\u00f9 grandi mai indossate fino ad allora da un giocatore di basket. Nel 1984, anno in cui si \u00e8 ritirato, afferm\u00f2 scherzosamente di poter lasciare la pallacanestro perch\u00e9 la sua squadra, i Milwaukee Bucks, aveva finalmente trovato in Alton Lister (anche lui misura 22) un nuovo cestista che potesse riempire le sue enormi scarpe. Lanier ha avuto la particolare esperienza di essere stato introdotto nella Basketball Hall of Fame dopo il suo paio di scarpe, riprodotto in bronzo in scala naturale all'entrata del prestigioso edificio, dove i turisti possono confrontarle con le dimensioni dei propri piedi."}
{"id": "1736096", "revid": "161273", "url": "https://it.wikipedia.org/wiki?curid=1736096", "title": "Observatoire Royal de Belgique", "text": ""}
{"id": "1736099", "revid": "15756", "url": "https://it.wikipedia.org/wiki?curid=1736099", "title": "Carlo Edoardo di Sassonia-Coburgo-Gotha", "text": "Carlo Edoardo fu una figura controversa nel Regno Unito gi\u00e0 dal periodo della prima guerra mondiale in quanto egli era duca di Sassonia-Coburgo-Gotha, all'epoca parte dell'impero tedesco, in guerra con l'Inghilterra; d'altro canto egli era inglese per nascita e nipote dei sovrani britannici. Il 14 novembre 1918, ad ogni modo, dopo la rivoluzione tedesca, venne costretto ad abdicare e perse i propri diritti al trono ducale.\nNel 1919, Carlo Edoardo venne privato dei suoi titoli inglesi per disposizioni di Giorgio V del Regno Unito (che pure rinunci\u00f2 ai propri titoli tedeschi), oltre al titolo di \"Altezza Reale\" ed a tutte le onorificenze ad esso connesse; e fu definito un \"pari traditore\" (\"traitor peer\").\nSentendosi tradito dalla sua patria ed esiliato dal ducato su cui aveva regnato, Carlo Edoardo ader\u00ec con il cugino Giosea di Waldeck e Pyrmont al Partito Nazista e divenne membro delle \"Sturmabteilung\" (SA), raggiungendo il grado di \"Obergruppenf\u00fchrer\". Carlo Edoardo fu un personaggio chiave della politica nazista in Germania tra gli anni '30 e '40, nonch\u00e9 presidente della Croce Rossa tedesca dal 1933 al 1945. Fu nonno materno di re Carlo XVI Gustavo di Svezia e fratello minore della principessa Alice, contessa di Athlone.\nDopo aver pagato pesanti multe impostegli dal tribunale di denazificazione alla fine delle guerra e con le sue propriet\u00e0 perlopi\u00f9 sequestrate dall'esercito sovietico, mor\u00ec in povert\u00e0 nel 1954.\nBiografia.\nI primi anni e la famiglia.\nCarlo Edoardo era figlio del principe Leopoldo di Sassonia-Coburgo-Gotha (che egli non conobbe mai in quanto mor\u00ec quattro mesi prima della sua nascita per emofilia) e della principessa Elena di Waldeck e Pyrmont. Suo cugino era il granduca Guglielmo IV di Lussemburgo.\nAmmalatosi poco dopo la nascita, il giovane principe riusc\u00ec a sopravvivere venne battezzato privatamente a Claremont House il 4 agosto 1884, due settimane dopo la sua venuta al mondo, e poi pubblicamente nella parrocchia di Esher il 4 dicembre di quello stesso anno. Suoi padrini furono la regina Vittoria del Regno Unito sua nonna paterna, il principe di Galles (suo zio paterno), le sue zie materne la principessa di Schleswig-Holstein, la marchesa di Lorne e la principessa di Hannover, suo zio materno Alessio, IV principe di Bentheim e Steinfurt e suo nonno materno il principe Giorgio Vittorio di Waldeck e Pyrmont (che per\u00f2 non pot\u00e9 presenziare alla cerimonia).\nCome nipote della regina Vittoria, il duca era cugino di primo grado del futuro re Giorgio V del Regno Unito nonch\u00e9 di molti altri reali d'Europa: la regina Maud di Norvegia, il granduca Ernesto Luigi d'Assia, la zarina Alessandra di Russia, la regina Maria di Romania, la principessa Margherita di Svezia, la regina Vittoria Eugenia di Spagna, la regina Sofia di Grecia, la regina Guglielmina dei Paesi Bassi ed il principe Giosea di Waldeck e Pyrmont (questi ultimi due per parte di madre). Il duca era inoltre cugino di primo grado dell'imperatore tedesco Guglielmo II, col quale fu sempre legato da profonda amicizia e stima reciproca oltre che da interessi comuni.\nSino al 1899 visse stabilmente in Inghilterra senza aver mai aver messo piede in Germania. Studi\u00f2 presso il college di Eton dove ebbe tra i suoi compagni di studio ed amici Nevile Henderson, futuro ambasciatore inglese in Germania.\nLa reggenza del ducato.\nNel 1899, dopo l'improvvisa morte di suo cugino Alfredo (unico figlio maschio dei suoi genitori), suo zio Alfredo, duca di Sassonia-Coburgo-Gotha, inizi\u00f2 a pensare seriamente ad una futura successione del ducato tedesco che la sua casata deteneva da generazioni. L'anno successivo, anche il duca Alfredo mor\u00ec e pertanto Carlo Edoardo venne indicato quale suo parente pi\u00f9 prossimo abile alla successione al trono. Data la giovanissima et\u00e0 del nuovo duca, ad ogni modo, venne costituito un consiglio di reggenza presieduto dal principe Ernesto II di Hohenlohe-Langenburg in qualit\u00e0 di reggente.\nAll'et\u00e0 di 15 anni Carlo si trasfer\u00ec in Germania dove, sotto la tutela del cugino Guglielmo II di Germania, studi\u00f2 presso la \"Preu\u00dfische Hauptkadettenanstalt\" di Berlino per prepararsi al meglio alla successione al trono. Suo zio, Edoardo VII, lo nomin\u00f2 cavaliere dell'Ordine della Giarrettiera il 15 luglio 1902, poco prima del suo diciottesimo compleanno. Dal 1903, studi\u00f2 legge e scienze politiche, per tre semestri, presso l'universit\u00e0 di Bonn.\nNel 1905, ormai maggiorenne, sal\u00ec al trono nel ducato di Sassonia-Coburgo e Gotha. Nell'ottobre dello stesso anno spos\u00f2 Vittoria Adelaide di Schleswig-Holstein-Sonderburg-Gl\u00fccksburg, la cui zia materna era l'imperatrice Augusta Vittoria.\nIl giovane duca governava a detta dei suoi contemporanei in modo conservatore e nazionalistico, con tendenze addirittura reazionarie. Era un appassionato di caccia e comp\u00ec numerosi viaggi. Promosse la diffusione dello sport del golf e del bob in Germania. Appassionatissimo di tecnologie, oltre alla produzione di automobili, avvi\u00f2 anche la costruzione di velivoli, promuovendo tra i primi in Germania l'aviazione militare. Nel 1910 fece costruire un sito di atterraggio con un hangar per dirigibili a Gotha e quindi si prodig\u00f2 per l'espansione della scuola di volo di Gotha, instaurando nel 1913 la prima fabbrica di produzione di aeromobili. A livello artistico, restaur\u00f2 accuratamente le sue residenze della fortezza di Coburgo e di quella di Wachsenburg.\nLa prima guerra mondiale.\nLo scoppio della Grande Guerra fu causa di un grande conflitto personale per Carlo Edoardo: alla fine decise di appoggiare la Germania e partecip\u00f2 al conflitto come generale nella 3\u00aa armata tedesca. La sua posizione non gli consentiva di prendere parte attiva al conflitto, ma egli comunque trascorse il 38% dell'intera guerra sul fronte, a fianco dei suoi uomini, impegnandosi attivamente nelle opere di assistenza, mettendo a disposizione alcune stanze del suo castello di Gotha come ospedale militare di riserva.\nIl suo ingresso nel conflitto con la Germania, ad ogni modo, port\u00f2 nel 1915 re Giorgio V, cugino di Carlo Edoardo, a revocare le onorificenze britanniche a suo tempo concessegli e a farne cancellare il nome dal registro dell'Ordine della Giarrettiera; re Giorgio V accondiscese al sentimento patriottico britannico emanando un proclama reale col quale mutava il nome della propria casata da Sassonia-Coburgo e Gotha in Windsor, derivando il proprio cognome da uno dei castelli inglesi favoriti dalla regina Vittoria. Come lui tutti i suoi parenti abbandonarono i loro titoli tedeschi e adottarono cognomi anglofoni. I rapporti tra Carlo Edoardo e suo cugino sul trono britannico, erano peggiorati anche dal fatto che, quando egli decise di entrare in guerra a fianco della Germania, forn\u00ec al \"kaiser\" 17 bombardieri bimotore che attaccarono la citt\u00e0 di Londra il 17 giugno 1917 causando 160 morti, motivo che aument\u00f2 ulteriormente il sentimento antitedesco nelle isole britanniche.\nNel 1917 fu promulgato anche un Atto che privava \"dei titoli o delle loro dignit\u00e0 chiunque combattesse contro i reali britannici o i loro alleati\". Per tale ragione, a fine del conflitto, dal 28 marzo 1919, Carlo Edoardo fu privato del titolo di Duca d'Albany, Conte di Clarence e Barone Arklowe e assieme ai suoi discendenti, anche quello di Principe e Principessa di Gran Bretagna e d'Irlanda con il trattamento di \"Altezza Reale\". Il titolo di Duca in Sassonia, Principe di Sassonia-Coburgo e Gotha che i discendenti del principe consorte Alberto possedevano e ai quali re Giorgio V rinunci\u00f2, rimasero invece in uso presso la famiglia di Carlo Edoardo, in quanto sovrano regnante sul ducato tedesco di Sassonia-Coburgo e Gotha.\nGli anni da privato cittadino e la politica col nazismo.\nLa rivoluzione russa del 1917 caus\u00f2 notevoli preoccupazioni a Carlo, soprattutto per le conseguenze che stava provocando in Germania. Il 18 novembre 1918 egli venne deposto e cinque giorni dopo firm\u00f2 la rinuncia ai suoi diritti al trono. Le sue propriet\u00e0 ed i suoi possedimenti a Coburgo vennero trasferiti dal 1919 al \"Coburger Landesstiftung\", una fondazione ancora oggi esistente. Una soluzione simile venne adottata anche a Gotha, ma tali beni vennero espropriati dalle autorit\u00e0 sovietiche dopo il 1945. Dopo il 1919, la famiglia ottenne il diritto di mantenere per s\u00e9 il castello di Callenberg ed altre propriet\u00e0 (come quelle in Austria) ed il diritto di vivere alla Fortezza di Coburgo e ricevere una compensazione finanziaria per la perdita dei suoi possedimenti. Alcuni possedimenti in Turingia vennero restituiti alla famiglia ducale nel 1925 con la compensazione di 37.200.000 di marchi come indennizzo per le perdite subite. Il governo gli restitu\u00ec anche 10.000 ettari di terre e foreste oltre al castello di Callenberg a Coburgo dove prese stabilmente residenza con la sua famiglia.\nSentitosi doppiamente tradito, dalla Gran Bretagna che l'aveva esiliato e dalla Germania che l'aveva deposto, terrorizzato dagli operai delle sue stesse fabbriche che, nelle sue condizioni di sovrano deposto, lo minacciavano ora personalmente e disgustato dai socialisti che avevano deposto il \"kaiser\" Guglielmo II, cerc\u00f2 qualcuno in cui poter avere di nuovo fede e che lo difendesse dall'avanzata bolscevica. Si avvicin\u00f2 cos\u00ec a movimenti politici e paramilitari di destra. Support\u00f2 moralmente e finanziariamente Hermann Ehrhardt ed il Putsch di Kapp. Sino al 1922, Carlo Edoardo fu a capo del \"Preu\u00dfenbund\". Inizi\u00f2 anche ad avvicinarsi ad un personaggio che in quegli anni stava acquisendo popolarit\u00e0, Adolf Hitler, il quale incontr\u00f2 il duca per la prima volta nel 1922 in occasione del secondo \"Deutscher Tag\" che si tenne proprio nella citt\u00e0 di Coburgo. Nel 1923 entr\u00f2 a far parte del gruppo \"Bund Wiking\" e poi del \"Stahlhelm, Bund der Frontsoldaten\". Nel 1931 partecip\u00f2 alla marcia delle SA a Braunschweig. Nel 1932 ader\u00ec al Partito Nazista come il cugino Giosea di Waldeck e Pyrmont ed entr\u00f2 a far parte degli Sturmabteilung (SA), giungendo al rango di \"Obergruppenf\u00fchrer\"; fu presidente della Croce Rossa Tedesca dal 1933 al 1945 e fece parte del \"Reichstag\" come deputato dal 1937 fino alla conclusione della seconda guerra mondiale. Si adoper\u00f2 perch\u00e9 il Partito Popolare Nazionale Tedesco si associasse al Partito Nazista tramite la creazione del fronte di Harzburg a Bad Harzburg.\nQuando il Partito Nazista vinse le elezioni in Germania nel 1933, Carlo Edoardo diede l'ordine di issare sul suo castello della fortezza di Coburgo la bandiera nazista. La citt\u00e0 di Coburgo fu inoltre la prima citt\u00e0 tedesca ad eleggere un sindaco appartenente al partito nazionalsocialista tedesco.\nNel 1934 ebbe il proprio primo incarico ufficiale da parte del governo tedesco che lo invi\u00f2 in Giappone per prendere parte alla XV conferenza internazionale della Croce Rossa avente per tema la protezione dei civili nel corso della guerra; il duca consegn\u00f2 personalmente all'imperatore giapponese il dono di Hitler per il suo compleanno.\nNel 1936 venne inviato in Inghilterra da Hitler, come presidente della Societ\u00e0 per l'Amicizia Anglo-Tedesca, per valutare la possibilit\u00e0 di un'alleanza tra i due paesi. In quello stesso anno, Carlo Edoardo partecip\u00f2 ai solenni funerali di Giorgio V, prendendo parte al corteo funebre con l'alta uniforme della SA ed avvicin\u00f2 in quell'occasione il nuovo sovrano, Edoardo VIII, il quale, seppur non pubblicamente, pareva mostrare una certa simpatia per il mondo tedesco a livello privato ed ancor pi\u00f9 famigliare. Nonostante non sia mai trapelato nulla circa questi colloqui, Carlo scriveva lettere incoraggianti al \"F\u00fchrer\" circa i sentimenti favorevoli al Terzo Reich da parte dell'aristocrazia inglese. Dopo l'abdicazione di Edoardo VIII, Carlo accompagn\u00f2 sia lui che la moglie nel tour privato che effettuarono in Germania nel 1938, dando loro ospitalit\u00e0. Nel corso di altre missioni diplomatiche, si port\u00f2 in visita in Canada, in Cina, a Singapore, in India, in Egitto ed in Italia; quest'ultima tappa la fece nel 1938 in occasione della sottoscrizione del Patto d'Acciaio ove ebbe modo di incontrarsi con Benito Mussolini, Galeazzo Ciano e Vittorio Emanuele III di Savoia; il duce gli fece pervenire la nomina a cavaliere di gran croce dell'Ordine della Corona d'Italia come segno di unit\u00e0 e legame tra il regime fascista e quello nazista d'oltralpe.\nAttivo nel mondo degli affari, dal 1928 fu membro del consiglio direttivo della Wanderer e della Rheinmetall, dal 1933 del Deutscher Ring Lebensversicherung, dal 1934 della Deutsche Bank nonch\u00e9 del Deutsche Centralboden-Kredit; dal 1938 fu presidente dell'assicurazione Europ\u00e4ische G\u00fcter.\nNel 1940, Carlo Edoardo si port\u00f2 dapprima a Mosca dove si incontr\u00f2 col ministro degli esteri sovietico, Vyacheslav Molotov. Successivamente prosegu\u00ec il suo viaggio in Giappone dove venne accolto dall'imperatore Hirohito, alleato della Germania nazista, e rendendo il duca partecipe dei festeggiamenti per il 2400\u00ba anniversario della fondazione dell'Impero giapponese. Successivamente si port\u00f2 negli Stati Uniti dove, il 18 marzo, incontr\u00f2 il presidente Roosevelt alla Casa Bianca. Durante il ricevimento tenuto dal capo di Stato, un giornalista intervist\u00f2 il duca chiedendogli se gli ebrei nella Polonia da poco conquistata dal Terzo Reich sarebbero stati sottoposti a cure ed assistenza specifiche, domanda a cui Carlo Edoardo rispose ribadendo che la Croce Rossa non avrebbe fatto differenze. Nel 1943, per conto di Hitler, chiese alla Croce Rossa internazionale di investigare sul massacro di Katyn.\nMalgrado sua figlia avesse sposato il principe ereditario Gustavo Adolfo di Svezia nel 1932, egli continu\u00f2 per tutto il periodo bellico a rifiutarsi di sostenere, criticandole invece, le iniziative intraprese dai membri della famiglia reale svedese per aiutare le vittime del regime nazista. Nel marzo del 1942, ricevette dal principe Eugenio di Svezia la richiesta perch\u00e9 Carlo Edoardo mediasse presso Reinhard Heydrich per far ottenere a Martha Liebermann, vedova di Max Liebermann, un lasciapassare in uscita per gli Stati Uniti, ma la richiesta non ebbe seguito.\nLa seconda guerra mondiale.\nAnche se Carlo Edoardo era ormai troppo anziano per prendere parte attiva alla seconda guerra mondiale, i suoi tre figli maschi prestarono servizio nella \"Wehrmacht\". Il suo figlio secondogenito, il principe Uberto rimase ucciso in combattimento nel 1943 in un incidente aereo presso Mosty. Nel 1940, a seguito dell'invasione della Francia, si port\u00f2 al seguito delle truppe che entrarono a Parigi.\nDopo la fine della guerra e la sconfitta dell'Asse, il governo provvisorio della Baviera, sotto il comando del Generale George Smith Patton, mise Carlo agli arresti domiciliari presso la sua residenza della Fortezza di Coburgo per il suo collaborazionismo coi nazisti e per la sua adesione alle SS. Inoltre, come ha sottolineato la storica tedesca Karina Urbach, la \"rete di conoscenze inglesi di Carlo Edoardo era risultata particolarmente utile a Hitler\". La stessa Urbach nel corso delle sue ricerche ha potuto mettere in luce come Carlo Edoardo abbia fatto generose donazioni al partito nazista nel corso degli anni, finanziando anche numerosi omicidi politici e sostenendo l'operato di costruzione del campo di concentramento di Buchenwald. Nel 1945 era ancora ritenuto un personaggio chiave per il regime dal momento che il \"F\u00fchrer\" diram\u00f2 un ordine personalmente nel quale chiedeva a ogni soldato di vigilare sul perch\u00e9 Carlo Edoardo non fosse catturato per il gran numero di informazioni che egli possedeva e di cui era a conoscenza. Secondo \"The Guardian\" egli non solo era al corrente del lavoro nei campi di concentramento, ma anche del programma Aktion T4 per un'epurazione sistematica che uccise 100.000 persone disabili negli stessi campi di prigionia. Tale ipotesi era suffragata dal fatto che a tale programma avessero collaborato Ernst-Robert Grawitz e Karl Gebhardt, suoi diretti sottoposti alla Croce Rossa tedesca.\nVenne quindi imprigionato con altri ufficiali nazisti. Sua sorella Alice si rec\u00f2 in Germania con il marito Alessandro (all'epoca governatore del Canada) per ottenerne la liberazione, ma il governo provvisorio rifiut\u00f2 di consegnare il prigioniero. Pur essendo cugino di re Giorgio VI, tra l'altro, Carlo Edoardo era tenuto nei pi\u00f9 duri campi di prigionia in quanto era reputato anche dagli occupanti come uno tra i massimi traditori degli Alleati.\nCarlo Edoardo rimase incarcerato sino al 1946 quando venne aperto il processo a suo carico. Venne accusato di crimini contro l'umanit\u00e0, ma data la sua posizione e le evidenze che emersero nel corso del processo, venne alla fine esonerato dall'accusa di complicit\u00e0 diretta nei crimini di guerra (fatto che lo avrebbe certamente condotto alla pena di morte), pur venendo definito ad ogni modo \"un'importante figura del nazismo\". Venne riconosciuto colpevole, durante la notte dei lunghi coltelli, di non essersi opposto alla distruzione della sinagoga di Coburgo che port\u00f2 alla morte dei 238 ebrei che costituivano la comunit\u00e0 della citt\u00e0. Venne scarcerato solo a causa dell'et\u00e0 (aveva all'epoca 62 anni) e della sua salute che andava peggiorando. Un altro dei fattori che fecero propendere a favore della sua persona fu il fatto che nell'aprile del 1946 sua figlia Sibylla, che aveva sposato l'erede al trono svedese, diede alla luce il futuro Carlo XVI Gustavo di Svezia che, alla sua nascita, divenne il terzo in linea di successione al trono svedese. Nel gennaio del 1947, il marito di Sybilla mor\u00ec in un incidente aereo e nell'ottobre del 1950, re Gustavo V di Svezia mor\u00ec; a quel punto il nipote di Carlo Edoardo divenne principe ereditario. Condannare a morte il nonno di un futuro sovrano, nell'interesse generale, non sarebbe stato un buon segnale di distensione e di ripresa dopo la guerra e si decise quindi di soprassedere in attesa di ulteriori sviluppi. Sempre nel 1950, dopo diversi appelli, Carlo Edoardo venne condannato da un tribunale di denazificazione come \"Mitl\u00e4ufer\" o \"Minderbelasteter\" (parole traducibili come \"colpevole minore\") e condannato a pagare una multa di 5.000 marchi che quasi lo ridusse sul lastrico. Molte delle sue propriet\u00e0 a Coburgo ed in Sassonia vennero sequestrate dall'esercito sovietico.\nGli ultimi anni.\nDopo il suo rilascio, Carlo Edoardo continu\u00f2 a vivere in Germania, ma trascorse gli ultimi anni della sua vita in isolamento, gravato dai debiti per le multe che era stato costretto a pagare per la sua condotta nel corso dell'ultima guerra. Nel 1953 gli venne vietato dal governo tedesco e da quello inglese di prendere parte alla cerimonia d'incoronazione della figlia di suo cugino, Elisabetta II del Regno Unito, evento che fu costretto a guardare nella sala di un cinema locale.\nCarlo Edoardo mor\u00ec di cancro a Coburgo, nel suo appartamento su \"Els\u00e4sser Stra\u00dfe\", il 6 marzo 1954. Fu il penultimo degli ex principi dell'Impero tedesco a morire (solo il duca Ernesto II di Sassonia-Altenburg gli sopravvisse). Venne sepolto nel cimitero di \"Waldfriedhof\" presso il castello di Callenberg, a Beiersdorf, non lontano da Coburgo.\nPi\u00f9 di vent'anni dopo la sua morte, suo nipote divenne re di Svezia col nome di Carlo XVI Gustavo.\nDiscendenza.\nDal matrimonio tra Carlo Edoardo e Vittoria Adelaide nacquero in tutto cinque figli:"}
{"id": "1736101", "revid": "713168", "url": "https://it.wikipedia.org/wiki?curid=1736101", "title": "Cesare Monti (cardinale)", "text": "Tra i principali esponenti della politica ecclesiastica di papa Urbano VIII, venne nominato ambasciatore pontificio a Napoli ed a Madrid, sede quest'ultima dove negli anni svolse un accurato lavoro per ricucire e mantenere salde le relazioni tra il regno di Spagna e la Santa Sede malgrado i continui contraccolpi della politica ecclesiastica, di quella internazionale e delle guerre che dilaniarono l'Europa della prima met\u00e0 del XVII secolo e di cui il Monti fu protagonista attivo anche con la gestione dell'arcidiocesi di Milano che gli venne affidata dal 1633.\nBiografia.\nI primi anni.\nCesare Monti nacque a Milano nel 1593, figlio secondogenito di Princivalle Monti, signore di Agaro e Costa, e di sua moglie Anna Landriani; era imparentato con il cardinale milanese Federico Borromeo che gli apr\u00ec la strada verso la curia romana. Il padre, gi\u00e0 membro del collegio dei giureconsulti e vicario di provvisione a Milano, apparteneva ad una famiglia della nobilt\u00e0 di toga (che aveva dato i natali, anni prima, al geografo Urbano Monti).\nDedicatosi agli studi giuridici, ottenne ben presto il dottorato in Legge presso l'Universit\u00e0 degli Studi di Pavia come alunno dell'Almo Collegio Borromeo nel 1617 e venne iscritto al Collegio dei Dottori di Milano, per poi esercitare l'avvocatura a Roma.\nNel 1618 ottenne la carica di Referendario dei Tribunali della Signatura Apostolica di Giustizia e Grazia, divenendo anche Prelato della Sacra Consulta ed ottenendo il titolo di protonotario apostolico.\nNominato Consultore Supremo dell'Inquisizione Romana e Universale, ne fu successivamente Assessore grazie anche alla stima che ottenne presso il cardinale Maffeo Barberini, poi asceso al soglio pontificio col nome di Urbano VIII. Il nuovo pontefice gli affid\u00f2 il delicato compito di indagare sulla vicenda di Isabella Gonzaga di Novellara, accusata dal secondo marito Vincenzo II Gonzaga, di stregoneria, e che per questo desiderava l'annullamento del matrimonio dei due. Nel dicembre del 1623 il cardinale Ludovico Ludovisi, con l'avallo del pontefice, nomin\u00f2 Monti quale proprio sostituto nella carica di uditore delle cause relative alla congregazione per la Propaganda Fide.\nLe nunziature apostolica di Napoli e di Spagna.\nNunzio Apostolico a Napoli (17 aprile 1627), ebbe come primo compito quello di indurre il vicer\u00e9 locale Antonio \u00c1lvarez de Toledo y Beaumont, duca d'Alba, ad evitare di accondiscendere alla richiesta dell'ambasciatore spagnolo a Roma, I\u00f1igo V\u00e9lez de Guevara y Tassis, conte di O\u00f1ate, di inviargli 30 soldati spagnoli come guardia del corpo, atto che la curia romana considerava lesivo della sovranit\u00e0 papale. Malgrado gli sforzi del Monti, il vicer\u00e9 invi\u00f2 i suoi soldati a Roma e decise nel contempo di schierare delle truppe in Abruzzo, ai confini fra il Regno di Napoli e lo Stato della Chiesa, a scopo intimidatorio. Monti intervenne prontamente ancora una volta ed in questo caso con successo, facendo recedere i soldati. Durante il suo anno di permanenza a Roma, compose l'opera \"Relatione della nuntiatura e colletteria di Napoli\" nella quale si premur\u00f2 di esaminare anche tutte le questioni giurisdizionali che erano oggetto di contenzioso tra la nunziatura napoletana e le autorit\u00e0 laiche locali.\nNel 1628 venne nominato Nunzio Apostolico straordinario in Spagna, col fine di negoziare con il re la pace in Italia, afflitta dalla guerra che andava consumandosi a Mantova. Giunto inizialmente per affiancare il nunzio ordinario Giovanni Battista Pamphili, la sua nomina fu una vera prova di fiducia che il pontefice gli dimostr\u00f2. Riusc\u00ec brillantemente nell'impresa grazie alle proprie doti diplomatiche, l'anno successivo venne nominato ufficialmente Nunzio apostolico in Spagna dopo che venne concessa la porpora cardinalizia al Pamphili. Dal momento che da diversi secoli era prassi consolidata attribuire la nunziatura ad ecclesiastici di rango episcopale, Urbano VIII concesse al Monti di ottenere in pochi giorni gli ordini minori e maggiori e quindi essere consacrato patriarca di Antiochia, cerimonia che si svolse nel gennaio del 1630 nella cappella del palazzo reale del Buen Retiro, alla presenza del re Filippo IV di Spagna e dell'intera corte.\nCol tempo per\u00f2 le relazioni tra la corte spagnola e quella papale si deteriorarono per le critiche di Filippo IV alla politica di Urbano VIII e di conseguenza la posizione del nunzio si fece sempre pi\u00f9 delicata e nel contempo difficile, ancor pi\u00f9 dopo che il sovrano spagnolo scopr\u00ec che lo stesso pontefice stava tramando con la sua diplomazia per dividere il fronte della casa d'Asburgo ed a favorire in funzione anti-imperiale l'alleanza tra la Baviera e la Francia, alleate della Svezia. Monti dovette intervenire a tutela della giurisdizione ecclesiastica ed in favore di alcuni ecclesiastici spagnoli gravati da nuove imposte come quella sul sale, ottenendo la revoca dei decreti grazie ancora una volta ad un abile lavoro operato direttamente su Filippo IV. Con l'opposizione a Urbano VIII, il potente ministro duca-conte di Olivares inizi\u00f2 a sospettare anche dell'attivit\u00e0 del nunzio ed in modo particolare a controllare le somme di denaro che egli inviava costantemente verso Roma dal momento che in Spagna egli era anche collettore apostolico.\nIl re ed il ministro convocarono dunque subito una \"giunta per gli abusi di roma e della nunziatura\" che ammon\u00ec severamente il nunzio e lo invit\u00f2 a non intromettersi nelle questioni riguardanti il clero spagnolo e gli affari politici ed economici del regno. L'apice dei contrasti tra Spagna e Santa Sede venne raggiunto nel marzo del 1632 quando il cardinale Gaspar de Borja, fiancheggiato dai rappresentanti della corona spagnola, accus\u00f2 in concistoro Urbano VIII di tramare apertamente per la rovina della casa d'Asburgo.\nArcivescovo a Milano e la nomina cardinalizia.\nNel frattempo, dal 21 settembre 1631, si apr\u00ec anche l'annosa questione della designazione di un nuovo arcivescovo per la diocesi di Milano dopo la scomparsa di Federico Borromeo. Ignorando le richieste dei rappresentanti della citt\u00e0 di nominare un ecclesiastico milanese per quella carica, Urbano VIII scelse per sostituirlo il cardinale Girolamo Colonna. Filippo IV e i suoi ministri, per\u00f2, pur non osteggiando direttamente il Colonna ma la politica di Urbano VIII, si rifiutarono di concedere il regio assenso sulla presa di possesso della diocesi cogliendo la scusa che il candidato designato non fosse, come da tradizione, suddito del ducato milanese. Di fronte a questo atteggiamento irremovibile, il papa nomin\u00f2 nell'estate del 1632 proprio Cesare Monti che disponeva di tutte le caratteristiche richieste da Filippo IV. La nomina del Monti alla carica di arcivescovo fu resa pubblica il 20 dicembre 1632, ma pot\u00e9 ottenere la sede solo nel maggio del 1633 quando finalmente il sovrano spagnolo gli concesse piena fiducia. Il Monti rimase inoltre anche nunzio a Madrid, dove nel dicembre 1633 venne informato della sua promozione cardinalizia, che per\u00f2 il pontefice proclam\u00f2 in seguito di aver gi\u00e0 deciso \"in pectore\" dal novembre del 1629. Giunse a Roma maggio 1634 per ricevere la berretta cardinalizia.\nDa arcivescovo il Monti dovette da subito occuparsi dei contrasti sorti nella curia milanese dove il vicario arcivescovile nominato dal capitolo della cattedrale metropolitana si stava dibattendo col canonico Juan Guti\u00e9rrez, economo generale dello stato di Milano per l'amministrazione dei beni ecclesiastici rimasti vacanti. Allo scopo di sbloccare la situazione, il cardinale Monti decise di inviare suo cugino Giulio Monti alla corte di Madrid nel 1634 per esporre le sue ragioni presso il re di Spagna, ma nel frattempo si pu\u00f2 dire che la situazione si risolse da s\u00e9, ovvero il governatore dello stato di Milano, il cardinale Gil de Albornoz, senza attendere ulteriori disposizioni da Madrid, dispose la consegna dei beni arcivescovili al nuovo nominato.\nMonti fece il suo solenne ingresso a Milano il 29 aprile 1635 con gran furor di popolo e con la creazione di molte decorazioni in legno che adornavano case, vie e piazze. Si occup\u00f2 quindi della moralit\u00e0 del clero ambrosiano ed eman\u00f2 degli editti appositi per risolvere le controversie sorte durante la sua assenza, regolando anche la collazione dei benefici ecclesiastici e l'attivit\u00e0 dell'inquisizione, ottenendo dal Santo Uffizio anche il potere di assolvere gli eretici pentiti. Negli anni del suo episcopato celebr\u00f2 due sinodi diocesani (nel 1636 e nel 1640) e comp\u00ec una visita pastorale dell'intera arcidiocesi (1636) portando a compimento la realizzazione del seminario maggiore di Milano e di quello di Monza nel 1638.\nMonti appoggi\u00f2 fortemente dei movimenti laici che si occupavano di assistere le prostitute pentite, ottenendo per questo anche l'appoggio di importanti esponenti del governo milanese, ed egli stesso fond\u00f2 nel 1641 il conservatorio dedicato a Santa Pelagia, destinato appunto ad accogliere le giovani meretrici desiderose di redimersi. Oltre a questo il Monti a Milano fu particolarmente attivo per l'assistenza del suo popolo durante i 15 anni di guerra in cui il milanese rimase coinvolto, intervenendo anche abilmente nel rapporto tra lo Stato di Milano ed i Grigioni, nel passaggio delle truppe in terra lombarda, e persino nelle tensioni tra la Santa Sede ed il duca di Parma.\nDurante il conclave del 1644, a riprova della sua incrollabile fede filo-spagnola, sostenne il cardinale Giovanni Battista Pamphili poi eletto papa, mentre poco prima si era occupato direttamente di sedare le rivolte scoppiate in Valtellina e Valchiavenna tra cattolici e protestanti locali.\nGli ultimi anni.\nMor\u00ec a Milano il 16 agosto 1650 all'et\u00e0 di 57 anni: il suo corpo venne esposto alla venerazione dei fedeli nel Duomo, per poi essere sepolto di fronte all'altare della Madonna dell'Albero, presente all'interno della cattedrale stessa. Nel suo testamento aveva per\u00f2 dato disposizioni di essere sepolto nel Santuario di Concesa, ma i canonici del capitolo della cattedrale milanese non seguirono queste indicazioni \"volendo avere nel loro Duomo l'Arcivescovo tanto amato\". Lasci\u00f2 la sua copiosa collezione di opere d'arte, ben 221 opere raccolte presso il Palazzo Sormani da lui acquistato ed eletto a propria residenza, ai suoi successori alla cattedra arcivescovile ambrosiana, con un divieto assoluto di alienarle.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1736105", "revid": "2161976", "url": "https://it.wikipedia.org/wiki?curid=1736105", "title": "La sposa (Giuni Russo)", "text": "La sposa \u00e8 un album della cantautrice italiana Giuni Russo, pubblicato il 24 settembre 1997 in formato CD dall'etichetta discografica Fuego.\nSi tratta della ripubblicazione, con un altro titolo, dell'album Se fossi pi\u00f9 simpatica sarei meno antipatica."}
{"id": "1736109", "revid": "767487", "url": "https://it.wikipedia.org/wiki?curid=1736109", "title": "Scot Coogan", "text": "Biografia.\nNel 2002 prende parte alla nascita dei Brides of Destruction, un supergruppo heavy metal formato da Tracii Guns (L.A. Guns), Nikki Sixx (M\u00f6tley Cr\u00fce) e London LeGrand."}
{"id": "1736111", "revid": "729019", "url": "https://it.wikipedia.org/wiki?curid=1736111", "title": "Linea Butovskaja", "text": "La linea Butovskaja () o linea 12, precedentemente nota come linea A1, \u00e8 una linea della metropolitana di Mosca a servizio dell'omonima citt\u00e0, capitale della Russia. La linea rappresenta un esperimento di costruzione di un sistema di trasporto rapido in aree in cui gli scavi per i tunnel potrebbero essere troppo costosi o addirittura impraticabili. Nel passato, furono condotti tentativi per la costruzione di linee al livello del suolo, tuttavia, come mostrato dalla Linea Fil\u00ebvskaja, l'aspro clima russo, particolarmente in inverno, fece tramontare le ipotesi di ulteriori sviluppi in questo senso.\nCiononostante, i nuovi quartieri ai limiti della citt\u00e0, in particolare quelli al di fuori del MKAD (la cintura viaria esterna di Mosca), richiedevano un sistema di collegamento rapido alla citt\u00e0. Alla fine degli anni ottanta, l'ufficio design urbano di Mosca, \"Metrogiprotrans\", svilupp\u00f2 una serie di progetti che avrebbero portato il trasporto veloce oltre il MKAD, in primis verso il quartiere Butovo.\nA questi progetti fu applicato il termine \"metropolitana leggera\", dato che la linea si sarebbe sviluppata su un tracciato elevato rispetto al suolo. Per tale servizio, dovettero essere sviluppati nuovi tipi di veicoli, in grado di resistere anche agli agenti atmosferici avversi. La metropolitana leggera fu integrata all'interno della rete classica della Metropolitana di Mosca.\nLa linea Butovskaja si estende essenzialmente dal ramo Serpuchovskij della linea Serpuchovsko-Timirjazevskaja. Per motivi di praticit\u00e0, furono scavati 1,6 km in un tunnel, permettendo in tal modo l'interscambio sotterraneo con la stazione Bul'var Dmitrija Donskogo, appartenente sempre alla linea Serpuchovsko-Timirjazevskaja. Per il resto della sua estensione, la linea \u00e8 sopraelevata e il percorso \u00e8 coperto da barriere antirumore. Attualmente, sono in servizio cinque stazioni della metropolitana leggera, ognuna con un design identico alle altre. Il servizio \u00e8 operativo dal 2003.\nMateriale rotabile.\nLa linea condivide il deposito Varshavskoe (\u2116 8) con la linea Serpuchovsko-Timirjazevskaja. Sulla linea sono impiegati i treni appositamente costruiti 81-740/741 Rusich, adatti al clima in superficie e a curve pi\u00f9 accentuate; sono attualmente in servizio su questa linea 12 treni.\nSviluppi recenti e progetti futuri.\nNonostante la metropolitana leggera sia stata effettivamente innovativa, ha anche ricevuto la sua parte di critiche da diversi gruppi sociali e dai media, che potrebbero minarne il futuro.\nIl primo problema riguarda i finanziamenti, pianificati in origine in modo da tagliare i costi; finora, tuttavia, la BBLM si \u00e8 rivelata pi\u00f9 costosa delle tradizionali linee del metr\u00f2. Le scomodit\u00e0 dei passeggeri riguardano i treni pi\u00f9 corti e le attese pi\u00f9 lunghe, ma in particolare si riferiscono all'interscambio a Ulica Staroka\u010dalovskaja\u2014Bul'var Dmitrija Donskogo, dove la stazione della Butovskaja consiste in due banchine separate ai lati della linea principale, che costringono i passeggeri a file pi\u00f9 lunghe alla banchina e ad attese maggiori per accedere al treno, attendendo l'uscita dei passeggeri. Ulteriori critiche sono giunte da coloro che vedono come danneggiamento al paesaggio l'esistenza di una metropolitana sopraelevata.\nInoltre, dovettero essere effettuate a pochi mesi dall'inaugurazione delle modifiche costose e imbarazzanti. Dapprima, i costi riguardarono i nuovi treni, che richiesero un'immediata manutenzione, e in seguito, nonostante le barriere anti-rumore, dovettero essere condotti ulteriori lavori di riduzione del rumore, riparando gli scambi e i giunti tra le rotaie.\nNonostante le critiche, la Metropolitana di Mosca continua a portare avanti diversi programmi di espansione per la BBLM, il primo dei quali \u00e8 il posizionamento di nuove banchine a nord della stazione, separando in tal modo le banchine del capolinea in una diretta a nord e una diretta a sud (in progetto per il 2009). Vi era poi l'estensione sotterranea verso nord-ovest, in direzione del capolinea della Linea Kalu\u017esko-Ri\u017eskaja, Bitcevskij Park, previsto per il 2007 e poi inaugurato nel 2014.\n\u00c8 stata proposta un'ulteriore espansione a sud-est, dato che Butovo continua a crescere: Ulica Staropotapovskaja, Ulica Ostafjevskaja e Novokurjanovo, insieme a un altro deposito. Questa costruzione del deposito renderebbe la linea pi\u00f9 autonoma nel servizio.\nI problemi della BLLM hanno anche rovinato la prospettiva di un'altra linea di metropolitana leggera, la Linea Solncevskaja, che \u00e8 stata cancellata dai progetti. La sua costruzione doveva iniziare nel 2004 per l'apertura del 2006, ma dopo diversi ripensamenti, la Metropolitana di Mosca decise che sarebbe stato pi\u00f9 pratico tornare a un progetto pi\u00f9 convenzionale, la linea Solncevo-Myti\u0161\u010denskaja. Dopo la cancellazione della SLLM, ci sono voci riguardo a una simile fine per la BLLM, in quanto la linea potrebbe essere smantellata e sostituita con un'estensione (di due o tre stazioni) della linea Serpuchovsko-Timirjazevskaja.\nUno degli aspetti positivi della BLLM, comunque, sono i treni Rusich, che sono stati impiegati anche sulla Linea Fil\u00ebvskaja e che stanno via via sostituendo i vecchi treni della Linea Arbatsko-Pokrovskaja.\nL'ultima estensione risale al 27 febbraio 2014 con l'apertura di due nuove stazioni."}
{"id": "1736112", "revid": "599013", "url": "https://it.wikipedia.org/wiki?curid=1736112", "title": "Abdeslam Ouaddou", "text": ""}
{"id": "1736115", "revid": "831997", "url": "https://it.wikipedia.org/wiki?curid=1736115", "title": "Zona d'interdizione al volo", "text": "Una zona d'interdizione al volo (in inglese \"no-fly zone\", sigla: NFZ) \u00e8 un territorio entro il quale vige il divieto di sorvolo. Tali zone vengono di solito dichiarate in un contesto di controllo militare degli spazi aerei per delimitare una zona demilitarizzata del cielo.\nIraq 1992-2003.\nNel 1992, il Regno Unito e gli Stati Uniti, dopo la Guerra del Golfo intervennero nello scontro tra il regime iracheno di Saddam Hussein e la popolazione Curda nell'Iraq settentrionale, stabilendo una vasta zona d'interdizione dove fu impedito di volare agli aerei iracheni.\nLa zona d'interdizione al volo era attiva anche nell'Iraq meridionale al fine di difendere la popolazione a maggioranza sciita, fortemente repressa dal regime iracheno. Lo scopo dell'istituzione di tale zona era di prevenire i bombardamenti e gli attacchi chimici del regime contro i Curdi.\nLa legalit\u00e0 di questa operazione \u00e8 comunque oggetto di dibattito. I sostenitori della decisione affermano che la zona di divieto di volo \u00e8 stata autorizzata implicitamente dalla risoluzione numero 688 del Consiglio di sicurezza delle Nazioni Unite. I contrari sostengono che la risoluzione 688 non menziona e non autorizza questo tipo di operazioni. Tra gli oppositori oltre la Francia vi fu anche il segretario generale dell'ONU Boutros Boutros-Ghali\nLa no-fly zone \u00e8 stata annullata in seguito alla fine della Guerra in Iraq e all'occupazione anglo-americana del Paese nel 2003.\nBosnia ed Erzegovina 1993-1995.\nDurante la Guerra di Bosnia furono attive le risoluzioni 781 e la 816 del Consiglio di Sicurezza dell'ONU che vietavano i sorvoli militari non autorizzati sulla Bosnia ed Erzegovina.In seguito all'Accordo di Dayton del 1995 tra la Federazione croato-musulmana e la Repubblica Srpska la \"no-fly zone\" viene annullata.\nLibia 2011.\nLa risoluzione 1973 voluta in seguito il 17 marzo 2011 a un mese dall'inizio dalle sommosse popolari fortemente represse dal regime di Gheddafi, votata al Consiglio di sicurezza dell'ONU da Bosnia ed Erzegovina, Colombia, Francia, Gabon, Libano (rappresentante anche della Lega Araba), Nigeria, Portogallo, Sudafrica, Stati Uniti e Regno Unito per ottenere il rispetto dei diritti umani \u00e8 rimasta in vigore in tutto il territorio libico fino al 31 ottobre 2011, quando la missione NATO si \u00e8 ufficialmente conclusa."}
{"id": "1736116", "revid": "1310927", "url": "https://it.wikipedia.org/wiki?curid=1736116", "title": "Johan Audel", "text": ""}
{"id": "1736118", "revid": "767487", "url": "https://it.wikipedia.org/wiki?curid=1736118", "title": "Geoffrey Doumeng", "text": ""}
{"id": "1736119", "revid": "647919", "url": "https://it.wikipedia.org/wiki?curid=1736119", "title": "Vangelo delle Beatitudini", "text": ""}
{"id": "1736120", "revid": "1480390", "url": "https://it.wikipedia.org/wiki?curid=1736120", "title": "Villa Gianetti", "text": "Villa Gianetti \u00e8 una storica residenza di Saronno, in provincia di Varese.\nStoria.\n\u00c8 stata costruita tra il 1919 ed il 1920 su progetto dell'architetto milanese Domenico Verga. \nLa villa \u00e8 stata acquistata dal Comune di Saronno dalla famiglia Gianetti nel 1923 per essere destinata a municipio. La funzione di sede degli uffici comunali termin\u00f2 nel 1985.\nDescrizione.\nLa villa, immersa in un ampio giardino, \u00e8 di stile neorinascimentale e conserva decorazioni, alcune tele di valore artistico, un colonnato e un patio. All'ingresso del portico vi \u00e8 una riproduzione della Madonna del Lippi dipinta dai pittori lombardi Bonatti e Chiesa."}
{"id": "1736121", "revid": "599013", "url": "https://it.wikipedia.org/wiki?curid=1736121", "title": "Steve Savidan", "text": "Carriera.\nNel luglio 2009 annuncia il ritiro dall'attivit\u00e0 agonistica a causa di problemi cardiaci riscontrati nelle visite mediche fatte per ufficializzare il suo passaggio al ."}
{"id": "1736122", "revid": "729019", "url": "https://it.wikipedia.org/wiki?curid=1736122", "title": "Komsomol'skaja-Radial'naja", "text": "Komsomol'skaja (), anche detta Komsomol'skaja-Radial'naja (\u041a\u043e\u043c\u0441\u043e\u043c\u043e\u043b\u044c\u0441\u043a\u0430\u044f-\u0420\u0430\u0434\u0438\u0430\u043b\u044c\u043d\u0430\u044f) per differenziarla dalla stazione omonima sulla Linea Kol'cevaja, \u00e8 una stazione della Metropolitana di Mosca situata sulla Linea Sokol'ni\u010deskaja. Si trova al di sotto di Piazza Komsomol'skaja, tra le stazioni ferroviarie Leningradskij, Jaroslavskij e Kazanskij. La fermata fu intitolata ai giovani del Komsomol che aiutarono nella costruzione della prima linea della metropolitana.\nKomsomol'skaja \u00e8 stata costruita con il metodo scava-e-copri, con inizio il 3 maggio 1933. Sul sito della costruzione furono costruiti dei ponti temporanei per evitare il blocco del traffico, specialmente per le numerose linee di tram che circolavano nella zona.\nLe forti piogge dell'estate del 1934 misero in pericolo la costruzione diverse volte, durante una delle quali addirittura si temette il crollo dell'intero sito. Ciononostante, la struttura in cemento della stazione fu completa per il 26 agosto e Komsomol'skaja fu inaugurata come previsto il 15 maggio 1935, insieme alle altre stazioni della linea, e prime in assoluto a Mosca.\nA causa della posizione di Komsomol'skaja, al di sotto di un grande hub di transito, la stazione \u00e8 stata costruita con un'insolita galleria, per poter fronteggiare le folle dell'ora di punta. La stazione presenta alti pilastri ricoperti in calcare rosa e sormontati da capitelli in bronzo che mostrano lo stemma della lega Komsomol. La stazione \u00e8 stata disegnata da Dmitry \u010ce\u010dulin, e uno dei modelli fu mostrato a Parigi all'Expo 1937.\nL'ingresso meridionale della stazione \u00e8 costruito all'interno della stazione ferroviaria Kazanskij; quello nord \u00e8 al lato opposto della piazza, tra le stazioni Leningradskij e Jaroslavskij. Quest'ultimo ingresso non \u00e8 attualmente nella forma originaria, in quanto \u00e8 stato sostituito con una struttura che serve anche l'ingresso di Komsomol'skaja-Kol'cevaja nel 1952.\nTra Komsomol'skaja e Krasnosel'skaja vi \u00e8 un piccolo tratto di linea che conduce al deposito \"Severnoe\" (\"settentrionale\") \u21161. Il 15 ottobre 1934 da questo deposito part\u00ec il primo treno che effettu\u00f2 la prima corsa sulla rete della Metropolitana di Mosca.\nInterscambi.\nDa questa stazione \u00e8 possibile effettuare il trasbordo alla stazione Komsomol'skaja, della Linea Kol'cevaja."}
{"id": "1736123", "revid": "73843", "url": "https://it.wikipedia.org/wiki?curid=1736123", "title": "No Man's Land (Eric Bogle)", "text": "\"No Man's Land\" (anche conosciuta come \"The Green Fields of France\" e \"Willie McBride\") \u00e8 una canzone scritta nel 1976 dal cantautore scozzese-australiano Eric Bogle.\nLa canzone \u00e8 una lunga riflessione dell'autore davanti alla tomba di un soldato semplice diciannovenne, Willie McBride, morto nel Nord della Francia, nel 1916, durante la Prima guerra mondiale e sepolto in un cimitero militare.\nLa canzone condanna duramente la guerra. L'autore cerca di ripercorrere, supponendo, la vita di Willie McBride, con una serie di domande che rivolge direttamente al soldato semplice."}
{"id": "1736128", "revid": "101172588", "url": "https://it.wikipedia.org/wiki?curid=1736128", "title": "Cagiva K", "text": "La serie K consiste in due motociclette da fuoristrada prodotte dalla casa motociclistica Cagiva; di cilindrata 50 (\"K3\") e 125 cm\u00b3 (\"K7\"), derivano dalla Cagiva Cruiser e sono affiancate dalla Cagiva Super City da supermotard e dalla Cagiva N 90 una moto da deserto.\nLe K3 e K7, nettamente pi\u00f9 snelle rispetto alle precedenti versioni \"dakariane\", erano concepite per mettersi in concorrenza con Aprilia RX e Gilera RC, ma rispetto a queste ottennero un successo nettamente inferiore, probabilmente a causa dell'estetica inusuale, ma anche delle dotazioni tecniche inferiori.\nLe versioni.\nLa versione \"K3\", molto simile al modello di cilindrata superiore, \u00e8 stato prodotto dal 1991 al 1993.\nLa \"K7\" \u00e8 molto simile alla sorella Super City, ed \u00e8 stata prodotta dal 1990 al 1992.\nQuesta moto monta il blocco motore della Mito, seguendone le stesse modifiche nel corso degli anni, solo l'espansione era diversa e non poteva essere altrimenti dato la tipologia di moto; a differenza della Super City che alla fine dell'espansione (spillo) si divideva in due, in modo da avere due silenziatori, la K7 ha un solo spillo e silenziatore.\nIl gruppo termico utilizzava gli stessi cilindri della Mito (nel '90 adotta il motore del modello Lucky Explorer), mentre per quanto riguarda il pistone ha sempre utilizzato il pistone bombato bifascia codice \"8A0054888\".\nLa particolarit\u00e0 delle K3 e K7 (prime versioni) era senza dubbio il frontale \"ibrido\", con tabella portanumero in cima alla forcella in stile cross, abbinata per\u00f2 a un \"mezzo cupolino\" privo di parabrezza e con una piccola protezione tubolare in tinta col telaio. Successivamente venne adottato un cupolino tradizionale. Altri aspetti particolari della moto che la fanno differire dai modelli precedenti, sono le forcelle normali con la protezione elastica per lo stelo, il forcellone pressofuso anzich\u00e9 scatolato (solo per la 125). Inoltre il faro \u00e8 doppio e rotondo, esattamente come quelle della Cagiva Elefant bifaro o della Tamanaco/N90, mentre il resto della moto \u00e8 invariato."}
{"id": "1736129", "revid": "400694", "url": "https://it.wikipedia.org/wiki?curid=1736129", "title": "Campionato mondiale di sport sferistici", "text": "Il campionato mondiale di sport sferistici \u00e8 una competizione che si svolge periodicamente tra le squadre nazionali di gioco internazionale e fronton internazionale, oltre alcune specialit\u00e0 decise dalla nazione ospitante. \nStoria.\nGli organizzatori del campionato dal 1993 intendevano allestire annualmente questa competizione ma, per vari motivi, in diverse edizioni hanno partecipato solo nazionali europee, che quindi hanno disputato un torneo denominato campionato europeo di sport sferistici negli annali ufficiali della federazione internazionale."}
{"id": "1736130", "revid": "36426", "url": "https://it.wikipedia.org/wiki?curid=1736130", "title": "Via Palazzuolo", "text": "Via Palazzuolo \u00e8 una lunga via del centro di Firenze che scorre, pi\u00f9 o meno parallela all'Arno, da piazza degli Ottaviani al Prato. La strada era un'arteria di una zona popolare, ricca di architetture religiose e di segni devozionali quali i tabernacoli.\nStoria e descrizione.\nLa strada pare che prenda il nome da un antico palazzetto appartenuto alla famiglia Del Bravo, poi incorporato nel convento di Ognissanti. L'edificio \u00e8 nominato per esempio in una pergamena del 1395 come \"palagetto dei Sovajoli o Vetriciaio\" nel popolo (cio\u00e8 nella parrocchia) di Santa Lucia d'Ognissanti.\nAnticamente questo nome era solo del secondo tratto di strada, venendo da piazza Ottaviani, mentre il primo si chiamava borgo San Paolo, dall'entrata dell'Ospedale di San Paolo che si trovava un tempo dirimpetto alla strada. In questo tratto si trova il grande tabernacolo della \"Madonna col Bambino e i santi Pietro e Paolo\" di Anton Domenico Bamberini.\nAl numero 37 si trova lo storico locale Space Electronic progettato dal Gruppo 9999 come spazio di cultura underground e inaugurato nel febbraio del 1969.\nDopo la piccola piazza di San Paolino, dove si affaccia l'omonima chiesa, si trovava l'antico Monte di Piet\u00e0. Nel tratto successivo della strada spicca l'oratorio dei Vanchetoni, costruito nel 1602 da Matteo Nigetti e riccamente affrescato da Pietro Liberi, Giovanni da San Giovanni, Cecco Bravo e il Volterrano.\nAltri tabernacoli si trovano al numero 41, con una robbiana, all'89, con una \"Madonna col Bambino\" attribuita a Giovanni da San Giovanni, e uno al 98, con una \"Madonna col Bambino\" scolpita a bassorilievo in pietra.\nAlcuni tratti oggi versano in condizioni di degrado dovuto soprattutto a problematiche sociali."}
{"id": "1736131", "revid": "458786", "url": "https://it.wikipedia.org/wiki?curid=1736131", "title": "Djamel Belmadi", "text": "Carriera.\nGiocatore.\nNato in Francia, a Champigny-sur-Marne, da genitori algerini, cresce nel vivaio del PA Champigny e poi dell'AS Sucy-en-Brie, prima di entrare nel 1992 nel settore giovanile del , con la cui prima squadra ottiene, ventenne, una presenza nel 1995-1996, stagione in cui il giocatore pot\u00e9 fregiarsi della vittoria della Supercoppa di Francia e della Coppa delle Coppe. Ceduto in prestito al , si mette in luce nel 1996-1997 in Ligue 2 e viene poi acquistato dall', che dopo un anno senza farlo scendere in campo lo gira in prestito al e in seguito al . Rientrato nei ranghi dei marsigliesi nel 2000, vi milita per tre anni prima di essere ceduto in prestito al . Dal 2003 al 2005 gioca in Qatar nell', con cui vince un campionato, una Coppa della Corona del Principe saudita e una AFC Champions League, e nell'. Nel 2005 firma per il , con cui disputa due stagioni. Dal 2007 al 2009 veste infine la maglia del , dove chiude la carriera.\nConta 20 presenze nella nazionale algerina, di cui \u00e8 stato capitano alla Coppa d'Africa 2004.\nAllenatore.\nNel 2010 inizia la carriera di allenatore assumento la guida dei qatarioti del , allenati per due anni con due campionati qatarioti vinti. In seguito allena, dal 2013 al 2014, la nazionale B qatariota e, dal 2014 al 2015, la nazionale maggiore qatariota. Tornato sulla panchina del Lekhwiya nel 2015, vi rimane per tre anni, vincendo due altri campionati qatarioti, due Coppe del Principe della Corona del Qatar, due Coppe dello Sceicco Jassem e due Coppe dell'Emiro del Qatar. Nell'agosto 2018 assume l'incarico di allenatore della nazionale algerina, che guida alla vittoria della Coppa d'Africa 2019 e della Coppa araba FIFA 2021."}
{"id": "1736134", "revid": "1100311", "url": "https://it.wikipedia.org/wiki?curid=1736134", "title": "\u00c9ric Chelle", "text": ""}
{"id": "1736136", "revid": "6923", "url": "https://it.wikipedia.org/wiki?curid=1736136", "title": "Cagiva N 90", "text": ""}
{"id": "1736138", "revid": "599013", "url": "https://it.wikipedia.org/wiki?curid=1736138", "title": "Willy Grondin", "text": ""}
{"id": "1736146", "revid": "1100311", "url": "https://it.wikipedia.org/wiki?curid=1736146", "title": "Carlos S\u00e1nchez (calciatore 1986)", "text": "Caratteristiche tecniche.\nGioca come mediano con caratteristiche difensive, le sue qualit\u00e0 migliori sono l'interdizione e la forza fisica. Nella stagione 2016-17, sotto la guida di Paulo Sousa, \u00e8 stato impiegato spesso e volentieri nel ruolo di centrale, soprattutto di destra, in una difesa a 3.\nCarriera.\nClub.\nNel 2003 si \u00e8 trasferito in Uruguay, militando nelle giovanili del Danubio. Dall'estate 2005 all'estate 2007 ha giocato con la maglia del River Plate Montevideo. Nel luglio 2007 si \u00e8 trasferito al club francese del Valenciennes e ha fatto il suo esordio il 4 agosto seguente contro il Tolosa. Nel club del Valenciennes \u00e8 rimasto fino all'agosto 2013, disputando sei stagioni in Ligue 1. Nell'agosto 2013 \u00e8 passato alla squadra spagnola dell'Elche, con cui ha giocato per un solo anno scendendo in campo in totale in 31 occasioni. Il 15 agosto 2014 si trasferisce in Inghilterra, all'Aston Villa per 4,7 milioni di sterline.\nIl 9 agosto 2016 dopo essere retrocesso con l'Aston Villa, la Fiorentina annuncia il suo acquisto in prestito oneroso di 300.000 euro con diritto di riscatto fissato a 3 milioni, che diventer\u00e0 obbligatorio al raggiungimento del 50% delle presenze. Il 20 agosto 2016 ha fatto il suo esordio con la maglia viola e in Serie A nella partita -Fiorentina (2-1), subentrando a Milan Badelj nel secondo tempo. La giornata successiva, il 28 agosto 2016, nella partita giocata da titolare al Franchi contro il Chievo Verona, mette a segno il suo primo gol in Serie A. Il suo secondo gol lo segna il 21 gennaio 2018, nella partita in trasferta con la Sampdoria, persa 3-1.\nIl 31 gennaio 2018 passa in prestito all'.\nTerminato il prestito fa ritorno alla Fiorentina, che il 9 agosto 2018 lo cede a titolo definitivo al .\nIl 4 marzo 2021 firma per il .\nL'11 settembre 2021 ritorna in patria firmando per il .\nNazionale.\nGioca i Mondiali del 2014 e tre edizioni della Copa Am\u00e9rica. Convocato per la Copa Am\u00e9rica Centenario negli Stati Uniti, viene espulso per doppia ammonizione nella semifinale contro il Cile.\nViene convocato per i Mondiali 2018, dov'\u00e8 protagonista in negativo: nella prima partita con il Giappone (persa 2-1) venendo espulso dopo 3 minuti, ricevendo la prima espulsione assoluta del Mondiale russo; la sua espulsione \u00e8 la seconda pi\u00f9 veloce nella storia della competizione (la pi\u00f9 veloce \u00e8 dell'uruguaiano Jos\u00e9 Batista, espulso dopo poco pi\u00f9 di 50 secondi ai Mondiali dell'86 in una sfida contro la Scozia). Ha ricevuto minacce di morte per via di questo episodio. Nell'ottavo di finale con l'Inghilterra ha invece causato il rigore del provvisorio 1-0 dei \"Tre Leoni\" (gara terminata 1-1 dopo i supplementari e persa dai colombiani solo ai rigori).\nStatistiche.\nPresenze e reti nei club.\n\"Statistiche aggiornate al 25 giugno 2020.\""}
{"id": "1736147", "revid": "2052878", "url": "https://it.wikipedia.org/wiki?curid=1736147", "title": "Needles and Pins/Saturday Night Out", "text": "Needles and Pins/Saturday Night Out \u00e8 il quarto singolo dei The Searchers, pubblicato nel 1964. Il brano \u00e8 stato scritto da Sonny Bono e Jack Nitzsche per Jackie DeShannon. \nAccoglienza.\nNel 1964 la versione dei Searchers raggiunge la posizione n. 13 nella Billboard Hot 100 negli USA."}
{"id": "1736148", "revid": "37401", "url": "https://it.wikipedia.org/wiki?curid=1736148", "title": "Bourbon whiskey", "text": ""}
{"id": "1736154", "revid": "599013", "url": "https://it.wikipedia.org/wiki?curid=1736154", "title": "S\u00e9bastien Roudet", "text": ""}
{"id": "1736155", "revid": "4175", "url": "https://it.wikipedia.org/wiki?curid=1736155", "title": "Apparatchik", "text": ""}
{"id": "1736158", "revid": "37401", "url": "https://it.wikipedia.org/wiki?curid=1736158", "title": "Alberto D\u00edaz Guti\u00e9rrez", "text": ""}
{"id": "1736159", "revid": "599013", "url": "https://it.wikipedia.org/wiki?curid=1736159", "title": "Yacine Bezzaz", "text": ""}
{"id": "1736160", "revid": "767487", "url": "https://it.wikipedia.org/wiki?curid=1736160", "title": "In gara con la luna", "text": "In gara con la luna (Racing with the Moon)\", conosciuto anche con il titolo Il treno della vita\", \u00e8 un film del 1984 diretto da Richard Benjamin con Sean Penn, Elizabeth McGovern e Nicolas Cage.\nTrama.\n1943, California: Henry 'Hopper' Nash \u00e8 un ragazzo di provincia che assieme al suo amico Nicky, \u00e8 in procinto di arruolarsi nei marines per andare a difendere la patria durante la seconda guerra mondiale. Ci sono circa sei settimane prima della partenza, ma per i due ragazzi \u00e8 difficile staccarsi dalla vita di provincia e soprattutto dalle loro ragazze. Il film si chiude con i due che si preparano a salire sul treno per andare in guerra."}
{"id": "1736161", "revid": "71433", "url": "https://it.wikipedia.org/wiki?curid=1736161", "title": "Il treno della vita", "text": ""}
{"id": "1736163", "revid": "741864", "url": "https://it.wikipedia.org/wiki?curid=1736163", "title": "Williams Mart\u00ednez", "text": "Biografia.\n\u00c8 morto suicida nel 2021."}
{"id": "1736166", "revid": "767487", "url": "https://it.wikipedia.org/wiki?curid=1736166", "title": "Jos\u00e9 Saez", "text": ""}
{"id": "1736167", "revid": "226458", "url": "https://it.wikipedia.org/wiki?curid=1736167", "title": "Linea cotidale", "text": "Per linea cotidale si intende comunemente il luogo di punti di una cartina in cui l'alta marea si verifica con lo stesso ritardo rispetto al passaggio della luna su un meridiano prefissato, solitamente quello di Greenwich.\nOgni linea cotidale viene contraddistinta da un numero che indica l'\"ora di porto\", ovvero il ritardo con cui l'alta marea si verifica in un dato luogo. Questo ritardo pu\u00f2 variare da luogo a luogo, anche se questi due risultano essere piuttosto vicini."}
{"id": "1736170", "revid": "15630569", "url": "https://it.wikipedia.org/wiki?curid=1736170", "title": "Romandola", "text": ""}
{"id": "1736172", "revid": "287204", "url": "https://it.wikipedia.org/wiki?curid=1736172", "title": "Convento di Santa Brigida", "text": ""}
{"id": "1736173", "revid": "767487", "url": "https://it.wikipedia.org/wiki?curid=1736173", "title": "Rudy Mater", "text": ""}
{"id": "1736175", "revid": "88740", "url": "https://it.wikipedia.org/wiki?curid=1736175", "title": "Il garofano rosso", "text": ""}
{"id": "1736179", "revid": "484362", "url": "https://it.wikipedia.org/wiki?curid=1736179", "title": "Ministero degli affari esteri", "text": ""}
{"id": "1736180", "revid": "767487", "url": "https://it.wikipedia.org/wiki?curid=1736180", "title": "Gr\u00e9gory Pujol", "text": ""}
{"id": "1736181", "revid": "28592", "url": "https://it.wikipedia.org/wiki?curid=1736181", "title": "Populista", "text": ""}
{"id": "1736184", "revid": "1318658", "url": "https://it.wikipedia.org/wiki?curid=1736184", "title": "Antoine Kombouar\u00e9", "text": "Carriera.\nCalciatore.\nInizia nelle file del FC Nantes, e ottiene i suoi maggiori successi negli anni in cui gioca nel Paris Saint Germain. Successivamente vince anche una coppa nazionale in Svizzera, con il . Chiude la carriera giocando nell', in Scozia, e, tornato in Francia, nel Racing Club Paris.\nAllenatore.\nInizia con la squadra riserve del PSG e, dopo sei anni di gavetta sulle panchine di RC Strasburgo e Valenciennes Football Club, ritorna nella capitale francese per guidare la prima squadra.\nA met\u00e0 della stagione 2011-12, il Paris Saint-Germain Football Club allenato da Kombouar\u00e9 \u00e8 primo in classifica, ma la societ\u00e0 decide di esonerarlo, sostituendolo con Carlo Ancelotti. La mossa non si rivela brillante, infatti successivamente il PSG viene superato dal FC Montpellier, che a fine stagione si laurea per la prima volta campione di Francia.\nDopo una parentesi all'Al-Hilal, torna in Francia per guidare il Lens in Ligue 2, con cui ottiene la promozione nella massima serie, venendo confermato per la stagione successiva. Nel 2016 diventa allenatore del , dove nel mese di agosto raggiunge la prima piazza in campionato con due vittorie e un pareggio. Termina a sorpresa il girone d'andata al quinto posto, a pari punti del Marsiglia."}
{"id": "1736189", "revid": "599013", "url": "https://it.wikipedia.org/wiki?curid=1736189", "title": "Forte Tre Sassi", "text": "Il forte Tre Sassi o anche detto forte Tra i Sassi (in tedesco \"Werk Tre Sassi\", in ladino \"Fort 'ntra i Sas\" o \"Fort Intra i Sass\") si trova presso il passo di Valparola, tra il passo Falzarego ovvero il bellunese e la Val Badia in Alto Adige. Posto tra il Sass de Stria e il Piccolo Lagazuoi. Il forte apparteneva al \"Subrayon V\" facente parte a sua volta del grande complesso di fortificazioni austriache al confine italiano.\nStoria.\nLa costruzione del forte da parte dell'esercito austro-ungarico ebbe inizio nel 1897. I lavori si protrassero fino al 1901. Tra il 1910 e il 1911 al forte vennero effettuati dei lavori di ammodernamento della struttura, per seguire i progressi dell'arte militare che si era modificata nel corso degli anni.\nLa funzione del forte era di respingere una possibile avanzata del Regio Esercito Italiano, che provenendo dalla Val Boite (Cortina d'Ampezzo) o dalla Val Cordevole (Caprile) poteva proseguire verso la Val Badia, e quindi la Val Pusteria.\nIl giorno 5 luglio 1915 il forte fu colpito da alcuni proiettili da 210\u00a0mm provenienti dalla alta Val Costeana, dal monte Pore e da Larzonei. Questi causarono un cedimento della struttura del forte che lo resero inutilizzabile e ne causarono l'evacuazione. Nonostante i colpi subiti, l'esercito austro-ungarico decise di illuminarlo durante la notte, in modo tale da rendere la fortezza un falso bersaglio per i nemici italiani.\nGuarnigione del forte.\nAl forte poteva essere alloggiata una guarnigione di 50 uomini al comando di 2 ufficiali e 2 sottufficiali. Durante il bombardamento del 5 luglio 1915, 3 di loro (un ufficiale, un aspirante e un soldato) morirono.\nArmamenti principali.\nIl dato sugli armamenti si riferisce all'inizio della Prima Guerra Mondiale, quando il forte aveva due cannoni M.98 da 8\u00a0cm, alcuni cannoni piccoli da feritoia e due cannoni M.98 da 6\u00a0cm.\nPer la difesa ravvicinata, il forte era armato con 4 mitragliatrici pesanti e 36 feritoie con affusti per fucile e mitraglia, che puntavano nella direzione di Sief, Col di Lana e passo Falzarego.\nIl museo della Grande Guerra delle Dolomiti.\nOggi presso il forte, dopo un appropriato restauro, sorge il museo della Grande Guerra, che \u00e8 di propriet\u00e0 della regola di Cortina d'Ampezzo. La vendita dell'immobile diede origine a complesse e confuse trattative negli anni '30.\nIl museo ospita oltre che armi e equipaggiamenti dei soldati e del fronte, anche alcuni oggetti di uso comune nel fronte dolomitico.\nUn particolare oggetto che \u00e8 custodito dal forte \u00e8 un vecchio proiettile da 305\u00a0mm, sezionato in tre pezzi, che fu sparato da un mortaio Skoda posizionato in Armentarola, ovvero in val Badia. Il colpo fu trovato non esploso dalla famiglia che cura il museo nella zona di Col dei Bois, nelle Tofane.\nSi pu\u00f2 affermare che questo museo, assieme ai percorsi storici all'aperto, va a formare il pi\u00f9 interessante comprensorio storico della Grande Guerra.\nTra il 2007-2008 vi fu il restauro del forte, con un costo stimato di 263.820,00 \u20ac. Al suo restauro e la realizzazione del museo hanno contribuito anche il comitato per la creazione del museo in Cortina, le Regole d'Ampezzo, il comune di Cortina, la sovraintendenza delle Belle Arti del Veneto Orientale e l'unione Europea.\nCuriosit\u00e0.\nNelle vicinanze del forte si possono trovare alcune cose da vedere, come: la galleria Goiginger sul Sass de Stria, le trincee, con le baracche dove alloggiavano i soldati austriaci della postazione Edelweiss, un cimitero militare austro-ungarico e un altro dell\"Alpenkorps\" germanico.\nIn ambito videoludico, il forte sembra essere stato riprodotto dalla casa videoludica DICE nel videogioco Battlefield 1 il quale \u00e8 visibile da lontano sulla mappa multigiocatore \"Monte Grappa\" e, invece, nelle modalit\u00e0 di Deathmatch, Operazione e Dominio, il forte diventa parte giocabile della mappa."}
{"id": "1736190", "revid": "36426", "url": "https://it.wikipedia.org/wiki?curid=1736190", "title": "Via della Colonna", "text": "Via della Colonna si trova a Firenze e va da piazza della Santissima Annunziata (angolo con via Gino Capponi) a piazza d'Azeglio, angolo via Farini. Lungo il suo tracciato si innestano borgo Pinti e via della Pergola.\nStoria.\nIl tracciato storico \u00e8 da riconoscere nel tratto da borgo Pinti a piazza della Santissima Annunziata, che si sa aperto nel 1318.\nIn questa zona di Firenze, piuttosto a ridosso delle mura, l'Arte della Lana possedeva almeno due tiratoi, quello \"della pergola\", che ha dato il nome a via della Pergola, e quello \"della colonna\", nei pressi di palazzo Ximenes-Da Sangallo all'incrocio con Borgo Pinti e caratterizzato dal grande sostegno in pietra che ne reggeva la tettoia e che fin\u00ec per dare il nome al tratto di strada tra Borgo Pinti e via della Pergola (\"via del tiratoio della Colonna\", poi solo \"via della Colonna\"). All'epoca di Lorenzo il Magnifico la strada fu rinominata \"via Laura a Pinti\", intesa come via di lauro/Lorenzo, con la specificazione della zona per distinguerla da un tratto dell'attuale via dell'Agnolo pure chiamato \"via Laura\".\nLa parte da via della Pergola alla Santissima Annunziata si chiamava via Nuova degli Innocenti, dal vicino \"Spedale\". Anch'essa ebbe un nome successivo di matrice floreale, \"via del Roseto\" o \"del Rosaio\", e poi \"via della Crocetta\" dal monastero di Santa Maria della Croce che qui si affacciava (le cui monache portavano una croce rossa ricamata sulla veste), e che aveva finio per dare il nome anche all'attiguo palazzo della Crocetta.\nL'ultimo tratto verso piazza d'Azeglio venne invece aperto solo tra il 1865 e il 1869, dopo la definitiva soppressione del monastero di Santa Maria Maddalena de' Pazzi (1866) che chiudeva la strada su borgo Pinti, e dopo i relativi espropri e demolizioni. Il tracciato della via fu cos\u00ec proseguito in modo da creare una nuova arteria di collegamento con il quartiere della Mattonaia e in modo particolare con l'area di piazza Massimo d'Azeglio, in piena espansione. Entro il 1870 il complesso conventuale fu quindi letteralmente tagliato in due su progetto complessivo dell'architetto Felice Francolini (secondo il piano regolatore interno della citt\u00e0 redatto dall'ingegnere del Comune Luigi Del Sarto) e la strada proseguita in linea retta e unificata sotto la denominazione di via della Colonna.\nOggi l'ex-monastero, le cui monache si sono trasferite in zona Careggi, ospita il Liceo Michelangelo.\nNella strada vissero numerosi artisti, che spesso abitarono in questa parte del centro. In particolare vi furono il Pontormo, che al numero 29 mor\u00ec nel 1557 e, nel Settecento, l'architetto Gasparo Paoletti.\nDescrizione.\nI due tratti separati da borgo Pinti, quello antico e quello moderno, sembrano mantenere ancora oggi vita e carattere diversi, con il secondo animato dalla determinante presenza di tre grandi scuole di diverso grado, la Cairoli Alamanni, il liceo Michelangelo e il liceo Guido Castelnuovo, il primo destinato a un ben pi\u00f9 modesto passaggio di pedoni e di veicoli. Acuisce poi la differenza la diversa larghezza della carreggiata, decisamente pi\u00f9 ampia nel tratto moderno, e la sua pavimentazione che, a differenza di quanto ci si potrebbe aspettare, \u00e8 lastricata nella porzione moderna e asfaltata in quella antica.\nEdifici.\nGli edifici con voce propria hanno i riferimenti bibliografici nella pagina specifica.\nLapidi.\nLa strada \u00e8 ricca di lapidi e iscrizioni.\nSul Liceo Michelangelo una ricorda gli studenti Anna Maria Enriques Agnoletti, Enrico Bocci, Nathan Cassuto, Gianfranco Mattei e Mario Sbrilli, morti nella Guerra di Liberazione:\nun'altra ricorda due ex-studenti morti nella guerra d'Etiopia, Luigi Michelazzi e Leonardo Magnani:\nAll'11, vicino all'angolo con Borgo Pinti, una targa ricorda Pio VII e la sua visita al monastero delle monache del Cestello:\nLa traduzione \u00e8: \"Pio VII Pontefice Massimo il 6 novembre 1804 vener\u00f2 devotamente le reliquie di santa Maria Maddalena dei Pazzi e della beata Maria Bagnesi alla presenza di Maria Luisa regina di Etruria devotissima al culto delle medesime. Il monastero delle suore di Santa Maria in Cestello pose una lapide a ricordo dell'insigne onore\".\nAl 13 la targa nella cosa dove mor\u00ec l'architetto Gaspero Maria Paoletti:\nA lato dell'ingresso del monastero di Santa Maria degli Angiolini si trova poi una targa dei Signori Otto che garantiva la quiete del cenobio, datata 1636:\nUna quasi identica si trova su via Laura, dove c'era l'altro lato del monastero.\nAltri due bandi targa simili, parzialmente illeggibili, si trovano sotto la volta degli Innocenti. Il primo \u00e8 a met\u00e0 della parete sud:\nLa trascrizione corrente \u00e8: \u00abI Signori Otto, sotto pena di scudi 2 e tratti 2 di fune, proibisono\ntutti i giochi e ogni sorte di sporcizia vicino alla muraglia dello spedale degli Innocenti per dieci braccia attorno [...] ]\u00bb.\nIl secondo, quasi illeggibile, \u00e8 sul lato nord vicino a via della Colonna, e probabilmente, a giudicare dalle poche parole superstiti, \u00e8 lo stesso bando di via degli Alfani 62:"}
{"id": "1736191", "revid": "486946", "url": "https://it.wikipedia.org/wiki?curid=1736191", "title": "Frode fiscale", "text": ""}
{"id": "1736195", "revid": "15631005", "url": "https://it.wikipedia.org/wiki?curid=1736195", "title": "Pratole", "text": ""}
{"id": "1736200", "revid": "110157", "url": "https://it.wikipedia.org/wiki?curid=1736200", "title": "Monte Dragone (Aurunci)", "text": "Il monte Dragone (365 ) \u00e8 una collina dei Monti Aurunci, situata in comune di Gaeta (LT).\nCaratteristiche.\nLa forma della montagna \u00e8 grossolanamente conica.\nIl nome dell'altura deriva con tutta probabilit\u00e0 da una profonda insenatura sul versante meridionale che ricorda vagamente la bocca di un Dragone.\nLa cima \u00e8 chiaramente visibile anche dal centro di Gaeta e dalla Torre Viola, e costituisce un belvedere naturale. Da essa \u00e8 visibile il promontorio di Gaeta, dalla spiaggia di Serapo e la Montagna Spaccata con il Santuario della SS. Trinit\u00e0 (detto anche \"Santuario della Montagna Spaccata\") fino a Punta Stendardo sulla costa orientale. Sono chiaramente identificabili anche il promontorio di Monte Orlando e in particolare le fortificazioni borboniche, i muraglioni di Carlo V e il mausoleo di Lucio Munazio Planco. Sono infine ben visibili anche la Spiaggia dell'Ariana e la Torre Viola."}
{"id": "1736204", "revid": "599013", "url": "https://it.wikipedia.org/wiki?curid=1736204", "title": "Amdy Faye", "text": ""}
{"id": "1736206", "revid": "1543377", "url": "https://it.wikipedia.org/wiki?curid=1736206", "title": "Monte Tuonaco", "text": "Il Monte Tuonaco \u00e8 una cima alta 1.179,6 metri \u00e8 un rilievo situato tra il comune di Itri e di Formia, in provincia di Latina nel Lazio, all'interno del territorio del parco naturale dei Monti Aurunci.\nDescrizione.\nIl profilo \u00e8 conico e la vegetazione costituita prevalentemente da sporadici Lecci (\"Quercux Ilex\") e Faggi (\"Fagus Silvatica\"). Raggiungibile comodamente (almeno per quanto riguarda il primo tratto) dal sentiero CAI 55 (un po' pericoloso perch\u00e9 corre a mezza costa sul fianco della Gobba Pelara e della Valle Piana), il Monte Tuonaco domina i pianori carsici e le Doline di Piano Terruto ed offre all'escursionista un colpo d'occhio su Gaeta, Formia, le Isole Pontine e Partenopee, il Vesuvio ed il Faito, la Catena Orientale degli Aurunci.\nPrima di raggiungere la Cima \u00e8 evidente un profondo inghiottitoio carsico. Dalla Cima notevole \u00e8 il panorama sulla Valle di Sciro e sulla pi\u00f9 famosa Cima del Monte Ruazzo. Il sentiero CAI 55 segnato chiaramente da segnavia biancorossi inizia a sinistra del Rifugio di Acquaviva e prosegue in uno bosco di lecci nella Valle Cupa e la Costa di Sorge. Arrivati in prossimit\u00e0 della Gobba di Pelara e usciti dalla lecceta si apre un panorama su Maranola, Formia, Gaeta e la costa pontina. E\u00f2evato il dislivello costeggiato dalla stretta traccia del sentierino a mezza costa. Percorsa la profonda e suggestiva forra di Valle piana si piega verso il promontorio carsico di Terruto dove volendo si pu\u00f2 scendere (itinerario non segnato) o salire verso la vetta."}
{"id": "1736207", "revid": "1573940", "url": "https://it.wikipedia.org/wiki?curid=1736207", "title": "Nepidae", "text": "Gli scorpioni d'acqua (\"Nepidae\" ) sono una famiglia di insetti acquatici Nepomorfi (ordine Rhynchota, sottordine Heteroptera). Devono il loro nome al profilo del corpo, delle zampe anteriori e del sifone respiratorio che ricordano vagamente gli scorpioni.\nMorfologia.\nSono insetti di medie o grandi dimensioni, con corpo lungo 1,5-5 cm. La forma del corpo varia considerevolmente: i Nepinae hanno un corpo appiattito, dal profilo ovoidale e relativamente breve, i Ranatrinae hanno un corpo stretto, cilindrico e allungato. Le livree hanno colori poco appariscenti, tendenti al brunastro.\nIl capo \u00e8 piuttosto piccolo in confronto al resto del corpo, privo di ocelli e con occhi piccoli. Le antenne sono brevi, composte da tre articoli e alloggiate in riposo in fossette del cranio situate sotto gli occhi. Il rostro \u00e8 breve e robusto, composto da tre segmenti e talvolta ricurvo.\nIl torace ha il pronoto di forma quadrata o trapezoidale e lo scutello triangolare e abbastanza grande. Le emielitre sono differenziate nella zona prossimale sclerificata, suddivisa in \"corio\" e \"clavo\", e nella zona distale membranosa, con una nervatura non robusta. Le zampe sono lunghe e sottili; quelle medie e posteriori poco differenziate e non adattate al nuoto. Le zampe anteriori sono marcatamente di tipo raptatorio: i femori sono robusti ed espansi e nel loro margine ventrale (o interno, secondo il punto di vista) sono percorsi da un solco a cui si adattano le tibie con la chiusura dell'articolazione femoro-tibiale. Questa conformazione permette ai Nepidi di usare le zampe anteriori come pinze per afferrare le prede. In genere il paio di zampe anteriori \u00e8 proteso in avanti, pi\u00f9 o meno divaricate, ricordando la postura tipicamente assunta dagli scorpioni. I tarsi sono formati da un solo segmento.I maschi sono neri le femmine invece sono marrone chiaro.\nL'addome degli Scorpioni d'acqua \u00e8 caratterizzato, come in tutti i Nepoidei, dalla presenza del sifone respiratorio: l'urite VIII forma due lunghi processi, che l'insetto usa per prelevare l'aria dalla superficie restando immerso. A differenza del sifone respiratorio dei Belostomatidae, quello dei Nepidi non \u00e8 retrattile. Restando in acqua aprono l'addome a bocca.\nBiologia.\nI Nepidi sono insetti acquatici carnivori predatori e vivono in acque tranquille, come stagni o fiumi a corso lento, con fondali fangosi o ricchi di vegetazione sommersa, in cui si mimetizzano facilmente, ma se improvvisamente lo stagno dovesse prosciugarsi o le prede scarseggiare, non esita a volare in cerca di un'altra residenza, normalmente nelle ore notturne non prima di aver compiuto una particolare \"ginnastica\" atta ad aumentare il ritmo del suo metabolismo, vedi anche i Naucoridi e i Belostomatidi.\nRiproduzione.\nSi riproducono attaccandosi uno sopra l'altro.\nOvipara.\nLa femmina depone le uova sulle \npiante acquatiche poi, sfinita, muore. Il maschio tende a fecondare, emettendo il seme sopra di esse, il maggior numero di uova. Esso sorveglia le uova fino alla schiusa dopodich\u00e9 si prende cura dei giovani insetti proteggendoli nello stagno dove vivono fino alla loro maturazione. In particolare essi, se pur ancora piccini, attaccano in gruppo le prede sopraffacendole.\nLunghezza \ndell'adulto: 10-1\nLe larve subiscono parecchie mute.\nStadi larvali interamente acquatici e carnivori\nAdulto parzialmente terrestre.\nLo sviluppo dura da 1 a 2 anni.\nNei movimenti sono poco agili: nuotano e si immergono in profondit\u00e0 piuttosto lentamente, tuttavia sono predatori attivi e voraci, a spese di Artropodi, Molluschi e altri Invertebrati. Fra le prede preferite si citano le larve delle Zanzare. Come altri Rincoti acquatici, se disturbati possono reagire procurando punture dolorose.\nAlimentazione umana.\nAlcune specie di Nepidi sono utilizzate nell'alimentazione umana in Thailandia, in Congo, in Madagascar.\nSistematica.\nLa famiglia comprende circa 230 specie ripartite fra 14 generi in due sottofamiglie:\nIn Europa sono rappresentate entrambe le sottofamiglie ma limitatamente ad un genere per ciascuna, rispettivamente \"Nepa\" per le Nepinae e \"Ranatra\" per le Ranatrinae."}
{"id": "1736209", "revid": "1305772", "url": "https://it.wikipedia.org/wiki?curid=1736209", "title": "Needles and Pins", "text": "Per Needles and Pins si pu\u00f2 intendere:"}
{"id": "1736210", "revid": "36426", "url": "https://it.wikipedia.org/wiki?curid=1736210", "title": "Palazzo Ximenes-Da Sangallo", "text": ""}
{"id": "1736211", "revid": "74801", "url": "https://it.wikipedia.org/wiki?curid=1736211", "title": "Bishapur", "text": "Bishapur, anche scritto Bish\u00e2p\u00fbr, \u00e8 un'antica citt\u00e0 situata a nord di Kazerun in Iran, nella provincia di Fars, sull'antica strada che congiungeva Persis ed Elam prima, e in seguito le capitali sasanidi di Istakhr e Ctesifonte.Bishapur fu costruita nei pressi dell'attraversamento di un fiume; \u00e8 famosa per i monumentali rilievi sasanidi."}
{"id": "1736212", "revid": "339392", "url": "https://it.wikipedia.org/wiki?curid=1736212", "title": "Folklorista", "text": ""}
{"id": "1736213", "revid": "767487", "url": "https://it.wikipedia.org/wiki?curid=1736213", "title": "Interpretacje", "text": "Interpretacje \u00e8 un film del 1965 diretto da Jaroslaw Brzozowski e basato sulla vita del pittore polacco Jerzy Nowosielski."}
{"id": "1736215", "revid": "767487", "url": "https://it.wikipedia.org/wiki?curid=1736215", "title": "Alan Gow", "text": "Caratteristiche tecniche.\nRicopre il ruolo di centrocampista offensivo."}
{"id": "1736216", "revid": "339392", "url": "https://it.wikipedia.org/wiki?curid=1736216", "title": "Naqsh-e Rustam", "text": ""}
{"id": "1736218", "revid": "62004", "url": "https://it.wikipedia.org/wiki?curid=1736218", "title": "Nihon Sakk\u0101 R\u012bgu", "text": ""}
{"id": "1736220", "revid": "125442312", "url": "https://it.wikipedia.org/wiki?curid=1736220", "title": "Steven Naismith", "text": ""}
{"id": "1736221", "revid": "729019", "url": "https://it.wikipedia.org/wiki?curid=1736221", "title": "Rosolino Poggi", "text": "Consegue nel 1888 la nomina a sottotenente dei bersaglieri. Frequenta la Scuola di Guerra ed \u00e8 trasferito nel corpo di stato maggiore dove, tra l'altro, regge la direzione dell'Ufficio I dall'ottobre 1912 all'ottobre 1915. Promosso maggiore generale comanda le brigate Palermo, Reggio e Massa Carrara. Dal 1917 \u00e8 promosso tenente generale ed \u00e8 posto al comando della 68\u00aa divisione. Dopo la guerra \u00e8 collocato in ausiliaria."}
{"id": "1736223", "revid": "293377", "url": "https://it.wikipedia.org/wiki?curid=1736223", "title": "Lee McCulloch", "text": "Statistiche.\nPresenze e reti nei club.\n\"Statistiche aggiornate al 28 ottobre 2012.\""}
{"id": "1736228", "revid": "466539", "url": "https://it.wikipedia.org/wiki?curid=1736228", "title": "Corinne Touzet", "text": "Biografia.\nSin da piccola, manifesta il desiderio di diventare un clown e di vivere nell'ambiente circense. Dopo il diploma di maturit\u00e0, lascia la famiglia a 17 anni per raggiungere gli Stati Uniti e il Canada, che attraversa in auto-stop, e vive per un certo periodo in una riserva indiana. Ritornata in Francia, studia recitazione e ottiene il diploma di attrice/animatrice dell'IFCA.\nNel 1982 esordisce nel mondo del cinema nel film \"Tir group\u00e9\", mentre l'anno seguente recita nella sua prima serie tv, \"Marianne, une \u00e9toile pour Napol\u00e9on\", che le procura un grande successo. Nel 1987 interpreta il ruolo di Regina Berluzzi nel film \"La Rumba\", diretto da Roger Hanin, accanto a famosi attori come Michel Piccoli, Niels Arestrup e Guy Marchand. Nel 1988, accanto all'attrice francese B\u00e9atrice Dalle, torna al cinema nel ruolo di Cristina nel film \"La visione del Sabba\" di Marco Bellocchio. Il successo del film le vale un gran numero di proposte per film e serie tv all'estero.\nDopo essersi imposta in produzioni inglesi della BBC e della NBC, \u00e8 richiamata in patria nel 1995 da Bernard Uzan, che la vuole nel film televisivo \"Lulu roi de France\". Il canale TF1 la contatta per interpretare il ruolo di Isabelle Florent nella serie tv \"Il comandante Florent\" e, dopo due anni di negoziazioni, viene realizzato l'episodio pilota, che raggiunge un ascolto di 12.300.000 telespettatori. Questo successo segna l'inizio di una delle serie televisive preferite dal pubblico francese e, nel 1997, la Touzet \u00e8 premiata nella categoria \"Migliore attrice di telefilm\" alla cerimonia dei 7 d'Or Night.\nNel 2000, insieme all'amica Nguyen Thi Lan, fonda la propria societ\u00e0 di produzione, la Corilan' Productions, che porta alla realizzazione di diversi film come \"La vie au grand air, Et demain Paula, Valentine\". Prodotti e interpretati dalla Touzet, i film ottengono alla tv francese grandi successi. Nel 2004 riconferma il successo con il film \"Profumo di Caraibi\", in cui interpreta il ruolo di Agn\u00e8s Merline. Nel 2006 inaugura la sua nuova societ\u00e0 di produzione che prende il nome di \"Yes Productions\".\nNel 2008 torna a teatro con la pi\u00e8ce \"Mobile Home\" di Sylvain Rougerie, portata in scena da Anne Bourgeois, con Jean-Pierre Bouvier, Sylvaine Rougerie e Jean-Michel Portal. La tourn\u00e9e teatrale ottiene un grandissimo successo e tocca diverse province della Francia, poi il Belgio e infine la Svizzera. Nel 2010, per il canale TF1, la Touzet interpreta il ruolo di Louise Verneuil nella serie tv \"Interpol\". Malgrado il successo, dopo i sette episodi della prima stagione, l'attrice sceglie di non continuare, dichiarando di \"essere stanca dei ruoli di poliziotta\".\nLo stesso anno torna sul palcoscenico, al Teatro des Vari\u00e9t\u00e9s a Parigi, con la pi\u00e8ce \"Personne n'est parfait\", portata in scena da Alain Sachs, con Jean-Luc Reichman. Lo spettacolo ottiene un grande successo. Nel settembre 2011 \u00e8 di nuovo a teatro, al Teatro de la Porte Saint-Martin a Parigi, per la pi\u00e8ce \"Soif\", scritta da Fred Nony e portata in scena da Marion Sarrault (la stessa regista del primo film della Touzet, \"Marianne, une \u00e9toile pour Napol\u00e9on\"). Lo spettacolo ottiene un grande successo, cui segue nel 2012 una tourn\u00e9e nazionale e internazionale (Svizzera e Libano).\nNel luglio 2013, al Teatro du Ch\u00eane Noir ad Avignone, durante il Festival del Teatro, interpreta il ruolo di Antonietta nella pi\u00e8ce \"Una giornata particolare\", adattato dal film del 1977 di Ettore Scola con Sophia Loren e Marcello Mastroianni, e prodotto dalla Touzet e portato in scena da Christophe Lidon. Accanto a lei, nel ruolo di Gabriele, l'attore J\u00e9r\u00f4me Anger. \"Una giornata particolare\" narra l'incontro tra una casalinga incolta e un giornalista condannato dal regime di Mussolini per via della sua omosessualit\u00e0. Lo spettacolo di Avignone \u00e8 seguito da una tourn\u00e9e nazionale ed internazionale, e viene anche rappresentato nel 2015 al Teatro du Petit Montparnasse a Parigi.\nNel Luglio 2015, durante il Festival del Teatro di Avignone (Off), al Teatro Actuel, la Touzet produce un nuovo spettacolo, \"Un nouveau d\u00e9part\", scritto da Antoine Rault e diretto da Christophe Lidon, in cui interpreta il ruolo di Catherine, un'energica donna d'affari sempre in conflitto con sua figlia adolescente. Dal gennaio 2016, questa pi\u00e8ce \u00e8 rappresentata a Parigi, al Teatro delle Vari\u00e9t\u00e9s.\nNel Luglio 2017, nuovamente per il Festival del Teatro di Avignone (Off), al Teatro Actuel, la Touzet produce una nuova commedia, \"Voyage en ascenseur\", scritta da Sophie Forte e portata in scena da Anne Bourgeois, storia di un incontro improbabile tra Juliette (interpretata dalla Touzet) et Moctawamba (interpretato da Modeste Dela Nzapassara).\nVita privata.\nCorinne Touzet ha una figlia nata nel 1994."}
{"id": "1736229", "revid": "767487", "url": "https://it.wikipedia.org/wiki?curid=1736229", "title": "Steven Whittaker", "text": "Caratteristiche tecniche.\nLa sua posizione principale \u00e8 quella di terzino destro ma pu\u00f2 essere schierato anche come esterno destro di centrocampo.\nCarriera.\nNazionale.\nIl 12 agosto 2009 fa il suo debutto in nazionale contro la Norvegia."}
{"id": "1736231", "revid": "125734625", "url": "https://it.wikipedia.org/wiki?curid=1736231", "title": "Fiera di Ferrara", "text": "La Fiera di Ferrara \u00e8 il principale polo fieristico della citt\u00e0 di Ferrara. \u00c8 ubicata in via della Fiera 11 ed \u00e8 situata nella periferia sud della citt\u00e0. \nLa societ\u00e0 Ferrara Fiere Congressi Srl ha preso parte dal 2002 all'ente autonomo della Fiera di Bologna e, insieme alla Fiera di Modena, .\nQuartiere fieristico e composizione.\nL'edificio \u00e8 stato progettato dall'architetto Vittorio Gregotti. Il quartiere fieristico si estende su un'area di dei quali sono coperti e costituiscono due piazze esterne per le esposizioni all'aria aperta. Vanno inoltre aggiunti i adibiti a parcheggio per un totale posti auto.\nIl complesso fieristico \u00e8 stato progettato e costruito su di una planimetria a T ed \u00e8 costituito da 6 padiglioni per esposizioni e da 4 corpi servizi. Tutta la superficie espositiva \u00e8 situata su un unico livello al piano terra mentre ai piani sopraelevati sono presenti sale convegni e uffici amministrativi.\nIl piano terra ricopre una superficie di nel quale sono presenti la hall di ingresso con le biglietterie, il guardaroba, il centro informazioni, il bar e uno sportello della Cassa di Risparmio di Cento. Dalla hall di ingresso si accede direttamente ai padiglioni 1 e 2, che ricoprono un'area di , e che sono le principali aree adibite alle esposizioni e manifestazioni pi\u00f9 significative e importanti. In particolare il padiglione 2 ospita una sala congressi modulare con una capienza di oltre 900 posti al fine di realizzare eventi di ampia portata oltre che a manifestazioni come mostre-convegni e gruppi di lavoro specializzati nonch\u00e9 aree per la ristorazione. Dopo i padiglioni 1 e 2 che costituiscono il corpo portante del quartiere fieristico si dislocano in successione i restanti padiglioni 3, 4, 5 e 6 che ricoprono un'area complessiva di . Ai lati dei padiglioni 3 e 4 sono posizione strategicamente 4 sale congressi da 50 posti al fine di rendere pi\u00f9 agevoli e fruibili gli spazi adibiti alle esposizioni pi\u00f9 articolate. \nAl primo piano sono presenti 3 sale convegni da 70, 100 e 160 posti oltre che a un ampio punto di ristorazione attrezzato con cucina, sale per pause caff\u00e8, cene di gala, ricevimenti e buffet, il tutto dislocato si un'area complessiva di . Al secondo piano sono invece situati gli uffici di Ferrara Fiere Congressi, uffici per organizzatori, cucine e impianti tecnologici.\nIl quartiere fieristico \u00e8 inoltre servito dalla linea HF del trasporto pubblico urbano ferrarese gestito da AMI.\nEventi fieristici.\nIl quartiere fieristico ferrarese, data l'elevata importanza storica e artistica della citt\u00e0, punta all'esposizione di manifestazioni a contenuto ambientale, culturale e ricreativo. \nGli eventi fieristici del calendario 2017 sono i seguenti:"}
{"id": "1736232", "revid": "36426", "url": "https://it.wikipedia.org/wiki?curid=1736232", "title": "Gasparo Paoletti", "text": ""}
{"id": "1736233", "revid": "6923", "url": "https://it.wikipedia.org/wiki?curid=1736233", "title": "Campionato mondiale di sport sferistici 2004", "text": "Il campionato mondiale di sport sferistici 2004 fu disputato in Italia. Le partite pi\u00f9 importanti si svolsero nello sferisterio Edmondo De Amicis a Imperia e le altre partite della competizione si disputarono nello sferisterio Alessandro Mermet di Alba (Italia) nonch\u00e9 negli sferisteri di Cuneo e Santo Stefano Belbo.\nRisultati finali.\nCampione generale: Italia\nMigliore giocatore: Silverio Deiby Mena della squadra nazionale di Colombia"}
{"id": "1736234", "revid": "767487", "url": "https://it.wikipedia.org/wiki?curid=1736234", "title": "Den d\u00f6ende dandyn", "text": "Den d\u00f6ende dandyn \u00e8 un film del 1989 diretto da Anders Wahlgren e basato sulla vita del pittore svedese Nils Von Dardel."}
{"id": "1736236", "revid": "122508160", "url": "https://it.wikipedia.org/wiki?curid=1736236", "title": "Daniel Cousin", "text": "Possiede il passaporto francese.\nCarriera.\nAlla fine della stagione 2011-2012 era rimasto svincolato."}
{"id": "1736241", "revid": "78273", "url": "https://it.wikipedia.org/wiki?curid=1736241", "title": "Universit\u00e0 di Gor'kij", "text": ""}
{"id": "1736243", "revid": "74801", "url": "https://it.wikipedia.org/wiki?curid=1736243", "title": "Gnaphosidae", "text": "Gnaphosidae , 1898 \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva probabilmente da radici greche, e avrebbe il significato: \"che vivono nel buio\", a causa di presunte abitudini notturne e sotterranee di questi ragni, non sempre avvalorate dagli studiosi sul campo, ed il suffisso \"-idae\", che designa l'appartenenza ad una famiglia.\nCaratteristiche.\nSono ragni che vivono per buona parte nel terreno (in inglese vengono detti \"ground-spiders\") pur non avendo, a detta di molti esperti, effettive abitudini fossorie. Il cefalotorace \u00e8 piriforme, l'opistosoma \u00e8 pi\u00f9 slanciato e sottile e ricoperto di peli fini di colore biancastro che conferiscono una lucentezza sericea.\nLe filiere hanno anteriormente una forma simile a quella di un barilotto, e inoltre una rientranza degli enditi, cio\u00e8 delle appendici boccali anteriori e laterali del labbro. Hanno piccole dimensioni, non pi\u00f9 di alcuni millimetri.\nComportamento.\nSono cacciatori a prevalenza notturna, non costruiscono ragnatele se non per le uova e per i piccoli, e sono a forma di sacco e ben riposte in crepe o nel terreno; si affidano molto alla velocit\u00e0 nel catturare le prede. Non si conoscono conseguenze per l'uomo derivanti dal morso di questi aracnidi.\nDistribuzione.\nLa famiglia ha distribuzione pressoch\u00e9 cosmopolita. In Italia \u00e8 la seconda famiglia pi\u00f9 rappresentata dopo quella dei Linyphiidae con 154 specie e 6 sottospecie raggruppate in 27 generi.\nTassonomia.\nA seguito di un lavoro dell'aracnologo Platnick (1990a), questa famiglia ha subito varie modifiche; in particolare, diversi generi inizialmente attribuiti da Brignoli alla sottofamiglia \"Micariinae\" sono stati spostati ai \"Phrurolithinae\", sottofamiglia delle Corinnidae.\nUn lavoro pi\u00f9 recente di Ram\u00edrez del 2014, sulla base di considerazioni filogenetiche accurate ed approfondite, ha portato a precise caratterizzazioni nell'ambito dei Dionycha; in particolare ha elevato al rango di famiglia i generi attribuiti ai \"Phrurolithinae\", divenuti quindi appartenenti alla famiglia Phrurolithidae.\nLa famiglia Prodidomidae \u00e8 stata assorbita nelle Gnaphosidae a seguito di un lavoro degli aracnologi Azevedo, Griswold &amp; Santos, 2018b nel rango di sottofamiglia (\"Prodidominae\"), sinonimizzando sia le \"Molycriinae\" Platnick, 1990, che le \"Theuminae\" Platnick &amp; Baehr, 2006.\nNello stesso lavoro appena citato vengono distinti cladi ben precisi: \"Gnaphosinae\" , \"Zelotinae\" , \"Herpyllinae\" , \"Drassodinae\" , \"Prodidominae\" and \"Leptodrassinae\" . Vengono anche statuite 3 sottofamiglie monogenere: \"Anagraphidinae\" (genere tipo Anagraphis),\"Echeminae\" (genere tipo Echemus) e \"Micariinae\" (genere tipo Micaria). Gli altri generi che appartenevano alle \"Micariinae\" vengono posti fra le \"incertae sedis\".\nLa sottofamiglia \"Molycriinae\" viene ristabilita come valida a seguito di uno studio degli aracnologi Rodrigues &amp; Rheims, 2020b, e include i generi: Cryptotoerithus, Molycria, Myandra, Nomindra, Wesmaldra e Wydundra. Nello stesso studio viene ridefinita la sottofamiglia \"Prodidominae\" che include i generi: Austrodomus, Brasilomma, Caudalia, Chileomma, Chileuma, Chilongius, Eleleis, Indiani, Katumbea, Lygromma, Lygrommatoides, Moreno, Namundra, Neozimiris, Nopyllus, Paracymbiomma, Plutonodomus, Prodidomus, Purcelliana, Theurma, Theumella, Tivodrassus, Tricongius, Zimirina e Zimiris.\nInfine in un recente lavoro di Lin &amp; Li, 2020e, \u00e8 descritta una nuova famiglia monogenere: \"Solitudinae\", con l'unico genere Solitudes .\nAttualmente, a novembre 2020, si compone di 162 generi e specie; la classificazione in sottofamiglie, sono 12 al 2020, segue inizialmente quella dell'entomologo Joel Hallan, con ulteriori inserimenti a partire dal 2017 (per circa il 10% dei generi \u00e8 ancora incerta l'attribuzione ad una sottofamiglia):\nGeneri fossili.\nA marzo 2016 sono noti sei generi fossili di Gnaphosidae"}
{"id": "1736248", "revid": "599013", "url": "https://it.wikipedia.org/wiki?curid=1736248", "title": "Lee Naylor", "text": ""}
{"id": "1736252", "revid": "80339", "url": "https://it.wikipedia.org/wiki?curid=1736252", "title": "Blestyashchie", "text": ""}
{"id": "1736255", "revid": "6923", "url": "https://it.wikipedia.org/wiki?curid=1736255", "title": "Cagiva Cruiser", "text": "La Cruiser \u00e8 una motocicletta da deserto-stradale, utilizzabile sia su terreni sabbiosi che sull'asfalto, prodotta dalla casa motociclistica Cagiva in un'unica cilindrata da 125 cm\u00b3.\nDescrizione.\nLa moto, presentata nel 1987, \u00e8 l'evoluzione del modello Elefantre 125 della famiglia Cagiva Elefant da cui differisce per via dell'adozione del freno a disco al posteriore, dell'albero d'equilibratura, del nuovo gruppo termico, completamente ridisegnato, dove adotta un nuovo sistema per aumentare le prestazioni. Tale sistema consiste in una valvola di regolazione della luce dello scarico denominata CTS (Cagiva Torque System) affiancata da una camera di risonanza denominata CPC (Cagiva Power Chamber), esattamente come per la Cagiva Freccia C9, questo sistema miglior\u00f2 la flessibilit\u00e0 del motore.\nA met\u00e0 del 1988 venne sostituita dalla Cagiva Tamanaco una seconda evoluzione della Elefant, ma pi\u00f9 indirizzata all'uso stradale."}
{"id": "1736258", "revid": "767487", "url": "https://it.wikipedia.org/wiki?curid=1736258", "title": "Steven Pressley", "text": ""}
{"id": "1736260", "revid": "287204", "url": "https://it.wikipedia.org/wiki?curid=1736260", "title": "Eric Chelle", "text": ""}
{"id": "1736261", "revid": "287204", "url": "https://it.wikipedia.org/wiki?curid=1736261", "title": "Carlos Alberto Sanchez Moreno", "text": ""}
{"id": "1736262", "revid": "287204", "url": "https://it.wikipedia.org/wiki?curid=1736262", "title": "Sebastien Roudet", "text": ""}
{"id": "1736264", "revid": "287204", "url": "https://it.wikipedia.org/wiki?curid=1736264", "title": "Jose Saez", "text": ""}
{"id": "1736265", "revid": "287204", "url": "https://it.wikipedia.org/wiki?curid=1736265", "title": "Williams Martinez", "text": ""}
{"id": "1736266", "revid": "287204", "url": "https://it.wikipedia.org/wiki?curid=1736266", "title": "Gregory Pujol", "text": ""}
{"id": "1736267", "revid": "287204", "url": "https://it.wikipedia.org/wiki?curid=1736267", "title": "Antoine Kombouare", "text": ""}
{"id": "1736268", "revid": "101175", "url": "https://it.wikipedia.org/wiki?curid=1736268", "title": "Terry Rymer", "text": "Carriera.\nPur avendo partecipato anche a gare del motomondiale, i risultati di maggiore rilievo sono stati ottenuti in altre competizioni motociclistiche: nel 1990 vince il campionato britannico Superbike; nel 1992 e nel 1999 vince il campionato mondiale Endurance e in cinque edizioni si \u00e8 aggiudicato il primo posto al Bol d'Or.\nNel 1993 ha vinto il campionato Europeo Velocit\u00e0 della Superbike con una Yamaha.\nTra il 1988 e il 1996 ha partecipato anche al campionato mondiale Superbike aggiudicandosi 2 vittorie e raggiungendo il 6\u00ba posto finale nel 1991."}
{"id": "1736269", "revid": "1043175", "url": "https://it.wikipedia.org/wiki?curid=1736269", "title": "K\u014dki Mizuno", "text": "\u00c8 inoltre cugino del calciatore giapponese Keita Suzuki.\nCarriera.\nClub.\nMizuno debutta nella J League nel 2004 con il JEF United. Nel 2006 viene nominato MVP dell'anno.\nNell'estate del 2008 passa al Celtic, squadra in cui militava il suo connazionale Shunsuke Nakamura prima del suo trasferimento all'Espanyol.\nNazionale.\nFinora conta 4 presenze con la Nazionale giapponese."}
{"id": "1736273", "revid": "767487", "url": "https://it.wikipedia.org/wiki?curid=1736273", "title": "Amata immortale", "text": "Amata immortale (\"Immortal Beloved\") \u00e8 un film del 1994 diretto da Bernard Rose e basato sulla vita del compositore e pianista tedesco Ludwig van Beethoven.\nTrama.\nAlla morte di Beethoven, Anton Schindler, suo aiutante, cerca di identificare la donna definita dal compositore 'amata immortale' in una delle proprie lettere.\nProduzione.\nIl film segue la ricerca svolta da Anton Schindler, amico e amministratore di Beethoven, fatta per scoprire l'identit\u00e0 della destinataria della famosa lettera e dell'eredit\u00e0 del grande compositore, intrecciandosi con frammenti della vita stessa dell'artista.\nIn seguito alla morte di Beethoven, tra le sue carte fu rinvenuta una lettera in tre parti indirizzata a una donna definita \"amata immortale\" dal compositore. Scritta nell'estate del 1812 nella cittadina termale di Teplitz, la lettera ha dato origine a un vivace dibattito e a numerose speculazioni sulla sua identit\u00e0 tra numerosi studiosi e scrittori. Nel tempo, sono state proposte diverse candidate, tra le quali si annoverano Giulietta Guicciardi e Anna-Marie Erd\u00f6dy, che fanno la loro comparsa nella pellicola, le sorelle Th\u00e9r\u00e8se e Josephine von Brunsvik e, infine, Antonie Brentano.\nIl regista e sceneggiatore del film, Bernard Rose, ha dichiarato di aver identificato con successo l'\"amata immortale\" in Johanna Reiss, moglie del fratello di Beethoven, Karl, avanzando quindi una teoria inedita nell'ambito degli studi su Beethoven. Di conseguenza, il film sottintende che Karl, il nipote di Beethoven, fosse in realt\u00e0 il figlio illegittimo. Secondo lo studioso Maynard Solomon, invece, l'amata immortale sarebbe Antonie Brentano, la cui figura \u00e8 totalmente assente nella pellicola.\nIl film \u00e8 stato prodotto dall'Icon Entertainment International e dalla Majestic Films International ed \u00e8 stato girato a Vienna e nella Repubblica Ceca, a Praga e a Kromer\u00edz.\nColonna sonora.\nLa colonna sonora del film, costituita prevalentemente da brani del compositore, \u00e8 eseguita al pianoforte da Murray Perahia e, in generale, dalla London Symphony Orchestra diretta da Sir Georg Solti. \nGary Oldman ha dichiarato di aver suonato egli stesso nelle scene in cui si vede farlo, avendo studiato per molti anni pianoforte.\nQui di seguito una lista di alcuni brani presenti nel film (in ordine alfabetico):\nDistribuzione.\nNegli Stati Uniti, il film venne distribuito dalla Columbia Pictures.\nAccoglienza.\nIncassi.\nIl film debutt\u00f2 abbastanza bene dal punto di vista degli incassi e fu un modesto successo, incassando circa $9,914,409 nel primo week-end.\nCritica.\nLe recensioni di \"Amata immortale\" furono miste. Sul sito Rotten Tomatoes, su 31 recensioni da parte di critici professionisti, la pellicola ha un indice di gradimento del 58%. Emanuel Levy assegn\u00f2 al film una \"C\", definendolo una \"cronaca speculativa\" che manca della \"vibrante energia e del fascino\" del biopic su Wolfgang Amadeus Mozart \"Amadeus\" di Milo\u0161 Forman (1984). Tuttavia, il critico apprezz\u00f2 l'utilizzo fatto nella pellicola della musica di Beethoven, e la scelta di Oldman come protagonista, ritenuto \"l'attore perfetto per interpretare l'arrogante, irascibile musicista\". Roger Ebert recens\u00ec favorevolmente il film, assegnandogli tre stellette e mezzo su quattro, scrivendo: \"\"Amata immortale\" \u00e8 stato chiaramente realizzato da gente che sente Beethoven direttamente nel cuore\". Aggiungendo come Oldman \"risultasse perfetto nella parte\". Anche Janet Maslin recens\u00ec positivamente il film, scrivendo: \"grazie all'uso estremamente efficace della musica pi\u00f9 eccitante e tumultuosa di Beethoven, questo film esercita molto spesso lo stesso potere ipnotico\". Lod\u00f2 poi la performance di Oldman, dichiarando \"cattura perfettamente Beethoven come una figura credibilmente brillante che lotta contro la sua sordit\u00e0 e altri demoni\".\nJosh Winning di \"Total Film\" scrisse che l'interpretazione di Beethoven da parte di Oldman era una delle sue cinque migliori in assoluto, aggiungendo: \"Se mai ci fosse un camaleonte cinematografico migliore di Oldman, e ancora dobbiamo trovarne uno; immergendosi pienamente nel ruolo del compositore tedesco, Oldman \u00e8 qui dannatamente vicino all'essere irriconoscibile.\""}
{"id": "1736274", "revid": "834", "url": "https://it.wikipedia.org/wiki?curid=1736274", "title": "Jakob von Uexk\u00fcll", "text": ""}
{"id": "1736276", "revid": "28592", "url": "https://it.wikipedia.org/wiki?curid=1736276", "title": "Pini mughi", "text": ""}
{"id": "1736278", "revid": "289247", "url": "https://it.wikipedia.org/wiki?curid=1736278", "title": "Wind-surf", "text": ""}
{"id": "1736279", "revid": "76963", "url": "https://it.wikipedia.org/wiki?curid=1736279", "title": "Anette Abrahamsson", "text": "La sua arte \u00e8 stata definita come punto di riferimento del \"post pop formalisme\" (\"post pop formalism\"), dalla teoria formale da lei ideata sul solco dell'eredit\u00e0 europea di Andy Warhol.\nTra le varie esposizioni (anche in Danimarca, Islanda, Finlandia, Germania) ricordiamo nel 2002 alla \"Galleri Tom Christoffersen\" a Copenaghen e sempre a Copenaghen al \"Kunsthal Charlottenborg\". Alcune sue opere sono esposte al \"Kunstmuseum\" di Horsens. Ha partecipato inoltre al \"Sharjah Art Museum\" ad una mostra organizzata dalla \"Nomad Academy\" (Danimarca - Emirati Arabi Uniti).\nGi\u00e0 nel 1982 Else Marie Bukdhal ne pubblic\u00f2 un elenco di opere nel libro \"Maktens demoni och den tysta naturen\".\nSulla vita di questa artista \u00e8 stato girato il film \"Five Pairs of Shoes\".\nOltre all'attivit\u00e0 pittorica si \u00e8 dedicata all'insegnamento in accademie danesi e svedesi."}
{"id": "1736280", "revid": "28592", "url": "https://it.wikipedia.org/wiki?curid=1736280", "title": "Ginepri", "text": ""}
{"id": "1736281", "revid": "599013", "url": "https://it.wikipedia.org/wiki?curid=1736281", "title": "Chris Killen", "text": "\u00c8 uno dei pi\u00f9 rappresentativi giocatori della nazionale neozelandese."}
{"id": "1736284", "revid": "28592", "url": "https://it.wikipedia.org/wiki?curid=1736284", "title": "Fondazione Rockfeller", "text": ""}
{"id": "1736287", "revid": "2033069", "url": "https://it.wikipedia.org/wiki?curid=1736287", "title": "E-Ring", "text": "E-Ring \u00e8 una serie televisiva di genere militare, creata da Ken Robinson e David McKenna e prodotta da Jerry Bruckheimer, trasmessa dalla NBC dal 21 settembre 2005.\nTrasmissione.\nLa serie in patria non ha ottenuto particolari consensi, pi\u00f9 che altro perch\u00e9 trasmessa nello stesso orario dell'acclamato serial dell'ABC Lost, di Criminal Minds su CBS, e del reality show American Idol su FOX. In seguito \"E-Ring\" \u00e8 stato spostato in una differente fascia oraria, che gli ha garantito maggiori ascolti. Tuttavia le trasmissioni sono state interrotte a febbraio ed in seguito la serie \u00e8 stata cancellata definitivamente.\n\"E-Ring\" \u00e8 stato trasmesso nel Regno Unito su FX dal 28 luglio 2006, e la serie ha avuto un ottimo successo, al punto di essere stata ritrasmessa in replica numerose volte. La serie \u00e8 andata in onda anche in Svezia, Spagna, Hong Kong, Germania, Panama, Portogallo, Filippine, Israele, Finlandia e Australia. In Italia le trasmissioni di \"E-Ring\" sono cominciate il 21 marzo 2008 su Rai 2.\nTrama.\nIl titolo della serie televisiva \u00e8 un riferimento alla struttura del Pentagono, che si configura in cinque anelli concentrici, che hanno i nomi dalla \"A\" alla \"E\", dove la E \u00e8 l'anello pi\u00f9 esterno, ed \u00e8 considerato quello dove vengono svolti i lavori pi\u00f9 delicati e segreti. Lo show ha come protagonista Benjamin Bratt nel ruolo del maggiore (e poi tenente colonnello) James Tisnewski e Dennis Hopper in quello del colonnello Eli McNulty, entrambi ufficiali del Joint Chiefs of Staff.\nIl loro compito \u00e8 quello di attuare e pianificare missioni atte a fermare terroristi, ad aiutare paesi alleati o per attaccare un'altra nazione. \u00c8 cos\u00ec possibile seguire la missione in tutte le sue parti, dalla pianificazione, all'approvazione e poi all'attuazione della missione e le sue conseguenze."}
{"id": "1736295", "revid": "44578", "url": "https://it.wikipedia.org/wiki?curid=1736295", "title": "Ceca Ra\u017enatovi\u0107", "text": ""}
{"id": "1736303", "revid": "1543377", "url": "https://it.wikipedia.org/wiki?curid=1736303", "title": "Claviorgano", "text": "Il claviorgano \u00e8 uno strumento musicale, usato soprattutto tra XV e XVIII secolo, che nasce dalla combinazione o fusione di un clavicembalo (, una spinetta o, pi\u00f9 tardi, un pianoforte) con un piccolo organo.\nStoria e descrizione.\nParte della meccanica coincide con quella del clavicembalo e parte ha dinamica alimentata a stantuffi coincidente con quella dell'organo, i due strumenti spesso sono sovrapposti e collegati da un particolare meccanismo. La prima descrizione pervenutaci, dello strumento risale al 1460, mentre la parola \"claviorgano\" sembrerebbe comparire per la prima volta nel 1480. Il pi\u00f9 antico esemplare di claviorgano, pervenuto fino ai giorni nostri, \u00e8 conservato presso il Victoria and Albert Museum, fu costruito nel 1579, in Inghilterra, dal fiammingo Ludowijk Theewes. \nRassegne musicali.\nLa prima (e finora unica) rassegna musicale interamente dedicata al claviorgano \u00e8 il \"Festival internazionale di claviorgano\" che dal 2003 si \u00e8 svolto annualmente a Foligno nella seconda met\u00e0 di ottobre.\nDall'estate 2008 il festival si svolge nella citt\u00e0 di Erice.\nDiscografia.\nTra i dischi dedicati a questo strumento, sono da segnalare:"}
{"id": "1736304", "revid": "486946", "url": "https://it.wikipedia.org/wiki?curid=1736304", "title": "Enclavi", "text": ""}
{"id": "1736310", "revid": "1305772", "url": "https://it.wikipedia.org/wiki?curid=1736310", "title": "Stari Grad", "text": ""}
{"id": "1736312", "revid": "204012", "url": "https://it.wikipedia.org/wiki?curid=1736312", "title": "Beozio", "text": ""}
