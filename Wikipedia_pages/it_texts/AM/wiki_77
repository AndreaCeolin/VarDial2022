{"id": "1742235", "revid": "125735050", "url": "https://it.wikipedia.org/wiki?curid=1742235", "title": "Reinhard Marx", "text": "Biografia.\nFormazione.\n\u00c8 stato ordinato presbitero dell'arcidiocesi di Paderborn il 2 giugno 1979 dall'arcivescovo Johannes Joachim Degenhardt; nel 1988 ha conseguito il dottorato in teologia presso l'Universit\u00e0 di M\u00fcnster.\nMinistero episcopale.\nIl 23 luglio 1996 \u00e8 stato nominato vescovo titolare di Pedena e ausiliare di Paderborn, e il 21 settembre lo stesso arcivescovo Degenhardt, assistito dai vescovi Hans Drewes e Paul Consbruch, lo ha consacrato vescovo.\nIl 20 dicembre 2001 \u00e8 stato nominato vescovo di Treviri.\nArcivescovo di Monaco e Frisinga e cardinale.\nIl 30 novembre 2007 \u00e8 stato nominato arcivescovo di Monaco e Frisinga.\n\u00c8 stato segretario della Conferenza episcopale tedesca.\nDal 2009 \u00e8 diventato vice presidente della Commissione episcopale della Comunit\u00e0 Europea, assumendone la presidenza dal 2012.\nBenedetto XVI lo ha elevato al rango di cardinale con il titolo presbiterale di San Corbiniano nel concistoro del 20 novembre 2010.\nIl 13 aprile 2013 papa Francesco lo ha nominato membro del Consiglio dei cardinali, chiamati a consigliarlo nel governo della Chiesa universale e a studiare un progetto di revisione della Curia romana.\nIl 12 marzo 2014 \u00e8 stato eletto presidente della Conferenza episcopale tedesca, succedendo a monsignor Robert Zollitsch. L'11 febbraio 2020 annuncia che non si ricandider\u00e0 per un ulteriore mandato durante l'assemblea generale di marzo.\nIl 21 maggio 2021 ha presentato a papa Francesco le proprie dimissioni da arcivescovo di Monaco e Frisinga per via degli abusi sessuali che molteplici funzionari dell'arcidiocesi hanno commesso nei decenni precedenti, sostenendo che la societ\u00e0 \u00ababbia bisogno della voce del Vangelo e di una Chiesa che si rinnovi\u00bb. Il pontefice, tuttavia, ha permesso a Marx di continuare a svolgere il suo servizio episcopale fino a quando non sar\u00e0 presa una decisione in merito; quindi, il 10 giugno seguente, ha indirizzato al porporato una lettera in cui lo esorta a continuare nell'incarico.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCuriosit\u00e0.\nNel settembre 2008 \u00e8 salito agli onori della cronaca per aver ripreso in un'omelia il suo omonimo Karl Marx, anch'egli di Treviri, sostenendo che il filosofo-politico tedesco era stato lungimirante circa l'inevitabilit\u00e0 della crisi nel capitalismo, ma aveva peccato nelle sue conclusioni politiche rivoluzionarie, non essendo ispirato da una visione religiosa della storia e del mondo."}
{"id": "1742239", "revid": "110157", "url": "https://it.wikipedia.org/wiki?curid=1742239", "title": "Wellen (Belgio)", "text": "Wellen \u00e8 un comune belga di 6.998 abitanti, situato nella provincia fiamminga del Limburgo belga."}
{"id": "1742247", "revid": "1873981", "url": "https://it.wikipedia.org/wiki?curid=1742247", "title": "Michael Dougherty", "text": "Carriera.\nFumetti.\nNel corso del 2006, il regista e gli sceneggiatori del reboot \"Superman Returns\", Singer, Harris e Dougherty, hanno scritto quattro fumetti che raccontano i fatti antecedenti al film in questione.\nI racconti sono stati pubblicati nel giugno 2006 su edizione DC Comics. I titoli sono i seguenti:\nRiconoscimenti.\nNel 2004 ha ricevuto una nomina assieme a Dan Harris ai Saturn Award nella categoria \"Miglior sceneggiatura\" per \"X-Men 2\".\nNel 2007, ha vinto un Saturn Award per la \"Miglior sceneggiatura\" in \"Superman Returns\"."}
{"id": "1742249", "revid": "200568", "url": "https://it.wikipedia.org/wiki?curid=1742249", "title": "Criptobiosi", "text": "La criptobiosi \u00e8 uno stato di vita ametabolico (cio\u00e8 con assenza di metabolismo) nel quale entrano alcuni organismi semplici in risposta a condizioni ambientali avverse, quali essiccazione, congelamento, e mancanza di ossigeno. \nNello stato criptobiotico, tutti i processi metabolici si fermano, impedendo la riproduzione, lo sviluppo e la riparazione. Un organismo in uno stato criptobiotico pu\u00f2 vivere essenzialmente per un tempo indeterminato fino a quando le condizioni ambientali tornano ad essere ospitali. Quando ci\u00f2 si verifica, l'organismo torner\u00e0 al suo stato di vita metabolico precedente alla criptobiosi.\nGli organismi capaci di criptobiosi vengono detti criptobionti.\nUn tipico esempio di criptobiosi si verifica nel crostaceo \"Artemia salina\". L'essiccamento delle pozze saline in cui vive \u00e8 superato grazie alla deposizione di uova durature (cisti), in grado di rimanere in uno stato di quiescenza per lunghi periodi (vari anni) fino a quando non si ripresentano condizioni favorevoli al loro sviluppo.\nI tardigradi posti in condizioni avverse sviluppano una serie di meccanismi difensivi che vanno dall'incistidamento alla sospensione di ogni attivit\u00e0 metabolica visibile.\nIn condizioni di disidratazione ritraggono le zampe e si incapsulano all'interno della cuticola, che subisce trasformazioni chimiche divenendo impermeabile. Nel caso di basse temperature nel liquido che riempie l'emocele si formano cristalli di ghiaccio a crescita controllata. In entrambi i casi una funzione importante \u00e8 svolta dalla sintesi del trealosio, uno zucchero disaccaride che con l'acqua e le altre sostanze cellulari forma un gel che permette la conservazione degli organelli fino alla successiva eventuale reidratazione."}
{"id": "1742252", "revid": "287204", "url": "https://it.wikipedia.org/wiki?curid=1742252", "title": "Urna (asterismo)", "text": "L'asterismo dell'Urna \u00e8 un piccolo gruppo di stelle facenti parte della costellazione dell'Aquario.\nOsservazione.\nL'Urna \u00e8 formata da quattro stelle, peraltro piuttosto deboli: Sadachbia, la \u03b3 Aquarii, seguita da e formano il bordo dell'urna, mentre il fondo \u00e8 indicato dalla stella ; nessuno di questi astri \u00e8 pi\u00f9 brillante della magnitudine 4.\nLa sua osservazione \u00e8 facilitata dalla presenza a nord-ovest della brillante stella Enif, appartenente alla vicina costellazione di Pegaso, e dal fatto che l'asterismo si trova a cavallo dell'equatore celeste, diventando visibile da tutte le latitudini della Terra.\nNonostante la sua piccola dimensione e la sua esigua luminosit\u00e0, si tratta di un asterismo antichissimo, la cui origine \u00e8 strettamente legata alla figura dell'Acquario, anch'essa di origini remote. L'asterismo rappresenta l'urna da cui fuoriesce un copioso flusso d'acqua, che secondo i vari miti rappresenta il fiume Nilo o, secondo i Greci, una mistura di acqua e nettare, la bevanda degli d\u00e8i."}
{"id": "1742254", "revid": "83531", "url": "https://it.wikipedia.org/wiki?curid=1742254", "title": "Palazzo di Het Loo", "text": "L'antica residenza reale di Het Loo, presso Apeldoorn, in Gheldria, nei Paesi Bassi, venne iniziata nel 1684 su incarico dello \"statolder\" Guglielmo III d'Orange e della consorte Maria II Stuart, dal 1688 regina d'Inghilterra. Per i successivi 300 anni, Het Loo serv\u00ec da residenza estiva della Casa di Orange-Nassau, dal 1815 dinastia regnante dei Paesi Bassi.\nL'edificio.\nIl palazzo \u00e8 uno dei principali esempi del barocco olandese, che stempera la grandiosit\u00e0 propria delle grandi regge ad imitazione di quella di Versailles, con il gusto borghese della aristocrazia delle Sette Province Unite.\nCi\u00f2 nonostante rispecchia la struttura \"entre cour et jardin\" (\"fra corte e parco\") propria della Reggia di Versailles e dei palazzi parigini dell'epoca. E nonostante una struttura dell'edificio per masse ritmicamente crescenti, ad esprimere la gerarchia degli occupanti cui erano destinati.\nDi modo che, la definizione programmatica del palazzo, come \"Lust-hof\" (\"cortile di piacere\" o, meno letteralmente, \"casa di svago\"), appare frutto di una ipocrita ansia di \"understatement\". Necessario, peraltro, al committente, che era s\u00ec re consorte d'Inghilterra, ma nelle Province Unite fungeva da 'reggente' (\"statolder\") un quasi-monarca, all'epoca non ereditario, che doveva convivere con degli Stati Generali ancora gelosi delle proprie prerogative.\nIl parco.\nIl \"Grande Giardino\" alla francese \u00e8 posto al margine opposto dal grande accesso al palazzo, ci\u00f2 che ne aumenta l'apparenza di esclusivit\u00e0 aristocratica. Esso \u00e8 stato costruito sulla base del modello assoluto del parco di Versailles, prototipo del giardino barocco stabilito da Andr\u00e9 Le N\u00f4tre: simmetria perfetta, disegno assiale con cammini radiali, dei \"parterre\" centrali arredati di fontane, bacini e statue. N\u00e9 avrebbe potuto essere altrimenti, dal momento che il disegno venne affidato al nipote del Le N\u00f4tre, il Claude Desgotz. Per giunta i giardini vennero dedicati ad Ercole.\nLa politica di Guglielmo III d'Orange, d'altra parte, proseguiva la secolare tendenza degli Orange-Nassau a rafforzare lo \"statolderat\" sino ai limiti della monarchia vera e propria (un obiettivo che sarebbe stato, infine, raggiunto, dal pronipote Guglielmo I, primo sovrano delle Paesi Bassi. E, a differenza dei suoi predecessori e successori, egli poteva contare su una non pi\u00f9 eguagliata posizione di sovrano consorte d'Inghilterra e prestigioso comandante militare delle due potenze protestanti impegnate nella guerra con il 'Re Sole'. Con il quale ebbe a scontrarsi nella invasione francese dei Paesi Bassi eppoi nella Guerra della Grande Alleanza.\nA suggerire una forma di \"understatement\" rimangono i dettagli, a partire dalle corti alberate fra i viali, che hanno forma rettangolare, anzich\u00e9 le forme pi\u00f9 elaborate di Versailles. Ovvero la mancata proiezione all'infinito dei lunghi viali, che pure il Desgotz aveva progettato e Guglielmo III approvato. Senza contare le 'scatole' di legno a proteggere numerosi piante di arancio, a rappresentare la Casa di Orange.\nRestauro dei giardini.\nIn ogni caso, l'originario disegno barocco del Claude Desgotz venne stravolto nel secolo successivo da un ridisegno ispirato ai giardini all'inglese.\nNel 1960, l'ormai ottantenne regina Guglielmina dichiar\u00f2 che, alla sua morte, il palazzo sarebbe passato allo stato. Ci\u00f2 che accadde due anni dopo, nel 1962, quando la regina mor\u00ec proprio ad Het Loo.\nDopodich\u00e9 la propriet\u00e0 venne sottoposta ad un completo intervento di recupero ed oggi ospita un museo nazionale ed una biblioteca dedicata alla Casa di Orange-Nassau nella storia dei Paesi Bassi, insieme ad un museo sulla storia del Ordine Olandese dei Cavalieri (\"van de Kanselarij der Nederlandse Orden\"), nonch\u00e9 una seconda biblioteca ed altro materiale si decorazioni e medaglie.\nCome parte del medesimo programma, nel 1970 venne iniziato il restauro del grande parco, sulla base dei disegni del 1684, che venne inaugurato in tempo per il tricentenario del 1984."}
{"id": "1742259", "revid": "767487", "url": "https://it.wikipedia.org/wiki?curid=1742259", "title": "Evernight", "text": "Evernight \u00e8 il quarto album del gruppo musicale gothic metal finlandese Battlelore, registrato da Miitri Aaltonen al Music Bros Studios dal settembre al novembre 2006. La cover dell'album \u00e8 una versione modificata dell'opera \"Tol Brandir\" di Ted Nashmith. La copertina rappresenta l'approdo della Compagnia dell'Anello al prato di Parth Galen, poco prima dello scioglimento, tuttavia il cantante Tomi Mykk\u00e4nen ha specificato in un'intervista che \"\"quelle barche non sono proprio quelle della Compagnia, bens\u00ec di altri sconosciuti guerrieri, oppure \u2013 meglio ancora \u2013 di sopravvissuti Dunedain che approdano nella Terra di Mezzo\"\".\n\"Evernight\" \u00e8 privo di vari intermezzi, intro, episodi acustici e/o recitati presenti nei dischi precedenti, rendendo cos\u00ec l'album pi\u00f9 breve e snello. La musica \u00e8 a met\u00e0 strada tra symphonic metal, gothic a due voci, folk e heavy metal, con accenni vicini al black metal melodico e sinfonico. Ne consegue quindi che \"Evernight\" risulti pi\u00f9 oscuro e drammatico di \"Third Age of the Sun\". Inoltre i riferimenti a luoghi e personaggi di Tolkien sono meno diretti, pur essendo i testi ispirati alle sue opere.\nIn un'intervista la tastierista Maria ha dichiarato di \"Evernight\":"}
{"id": "1742260", "revid": "1522738", "url": "https://it.wikipedia.org/wiki?curid=1742260", "title": "Sancio Panza", "text": "Sancio Panza \u00e8 un personaggio del romanzo \"Don Chisciotte della Mancia\", scritto da Miguel de Cervantes, scudiero e compagno di avventure di Alonso Chisciano, il quale lo trascina nella sua folle avventura di cavaliere errante, con la promessa di lasciargli il governo di un'isola e un castello."}
{"id": "1742264", "revid": "46291", "url": "https://it.wikipedia.org/wiki?curid=1742264", "title": "Tilia cordata", "text": "Il tiglio selvatico (Tilia cordata ) \u00e8 un albero caducifoglio della famiglia delle Malvacee, con areale eurasiatico.\nDescrizione.\nAlbero di seconda grandezza con altezza fino a 25 m, con rami dalla corteccia grigia o marrone, \nle foglie sono decidue, alterne, di colore verde brillante, glauche sulla pagina inferiore, con ciuffetti di peli rossici negli angoli delle nervatura, ovate-cordate, asimmetriche, \ni fiori sono bratteati, profumati, primaverili, riuniti in infiorescenze ascellari, \ni frutti sono con costole poco visibili ed endocarpo fragile.\nLe gemme sono alterne, globose, inizialmente di color verde poi rossastre, con solo due scaglie visibili.\nla fioritura avviene nel mese di giugno.\nIbridazione e distinzione da specie simili.\nIn Italia esistono, allo stato spontaneo, solo due specie di tigli, ossia questa specie e \"Tilia platyphyllos\". Le due specie si ibridano fra loro dando origine a \"Tilia \u00d7 vulgaris\", entit\u00e0 sovente usata nei parchi urbani e nelle alberature.\nLa distinzione fra le due specie pure non \u00e8 difficile, se si osservano le piante con attenzione, e pu\u00f2 basarsi su questi elementi:\nEcologia.\nSpecie piuttosto sciafila, ossia ben tollerante l'ombra, predilige terreni freschi e fertili, a pH neutro o non troppo acido. Tollera terreni marnosi. \u00c8 una specie mesofila leggermente acidofila. Rispetto a \"Tilia platyphyllos\" \u00e8 meno termofilo.\nDistribuzione e habitat.\n\u00c8 una tipica specie con areale eurasiatico. \u00c8 diffusa dalla Spagna (Paese Basco, Catalogna, Pirenei) agli Urali quasi senza soluzione di continuit\u00e0. A nord si spinge fino alla Finlandia meridionale, alla Svezia centro-meridionale, alle coste norvegesi e al sud della Scozia. \u00c8 presente nei Balcani fino alla Grecia settentrionale e in Corsica. Areali disgiunti in Crimea e Caucaso.\nIn Italia \u00e8 presente sull'arco alpino e sull'Appennino fino alla Basilicata. In Val Padana si limita all'alta pianura, mentre \u00e8 quasi assente nella bassa pianura. In montagna si spinge fino a circa 1500 metri. Molto raro nella zona mediterranea.\nMalattie e parassiti.\nFra le malattie del tiglio, le carie del legno hanno una grande importanza. Si tratta di malattie funginee che portano alla degradazione dei tessuti legnosi interni della pianta causando, a lungo andare, la rottura del tronco o dei rami. Tuttavia, rispetto ad altri alberi, i tigli hanno una buona resistenza alla rottura dei tessuti e anche per questo motivo sono apprezzati come piante ornamentali. Fra le specie di funghi cariogeni a carico del tiglio citiamo \"Fomes\" spp., \"Polyporus fomentarius\", \"Polyporus sulphureus\", \"Polyporus versicolor\", \"Coriolus\" spp., \"Hypoxylon deusteum\" e altri.\nAnche i marciumi radicali colpiscono il tiglio, in particolare \"Armillaria mellea\" e \"Rosellina necatrix\". Questi funghi, che portano alla marcescenza dell'apparato radicale e alla caduta della pianta, sono favoriti da condizioni di asfissia del terreno e da ferite provocate alle radici, ad esempio in occasione di scavi sotto la chioma degli alberi.\nI rami sono spesso colpiti da cancri, ossia da necrosi dei tessuti, provocate da \"Nectria\" spp. e \"Botryspaeria\" spp., o da verticillosi causate da \"Verticillium albo-atrum\".\nFra le malattie delle foglie, segnaliamo:\nFra i parassiti animali, segnaliamo:\nUsi.\nSi tratta di un albero utilizzato negli spazi verdi urbani, soprattutto nei parchi. Il suo legno \u00e8 omogeneo e facilmente lavorabile, ma non ha grande resistenza meccanica. \u00c8 utilizzato per costruire piccoli oggetti, soprattutto da cucina. Usato anche come imitazione dell'ebano. Come legna da ardere non \u00e8 particolarmente apprezzato.\n\u00c8 molto noto anche come pianta mellifera ed \u00e8 bottinata dalle api, e il miele che si ottiene ha cristallizzazione lenta, spesso uniflorale.\nSelvicoltura.\nSpecie utilizzata soprattutto nei cedui, veniva un tempo trattata con turno di 15-20 anni. Attualmente si preferiscono turni di 25-30 anni. Ha ottima capacit\u00e0 di ricaccio dalla ceppaia. I polloni tendono a essere ricadenti all'inizio, ma poi si raddrizzano velocemente. \nIl tiglio pu\u00f2 essere governato anche a fustaia. Si riproduce bene da seme, ma la gran parte di questi germina dopo 2 o 3 anni."}
{"id": "1742265", "revid": "139562", "url": "https://it.wikipedia.org/wiki?curid=1742265", "title": "Het Loo", "text": ""}
{"id": "1742266", "revid": "765341", "url": "https://it.wikipedia.org/wiki?curid=1742266", "title": "Tangente alla circonferenza", "text": "In geometria euclidea si chiama tangente ad circonferenza formula_1 una retta formula_2 che tocca formula_1 in un solo punto. \u00c8 possibile dimostrare che preso un punto formula_4 non esistono tangenti se formula_4 \u00e8 interno a formula_1, vi \u00e8 esattamente una tangente se formula_4 \u00e8 un punto di formula_1 e vi sono esattamente due tangenti distinte se formula_4 \u00e8 esterno a formula_1.\nCostruzione tangenti da un punto esterno.\nDato un punto formula_11 esterno alla circonferenza formula_1 \u00e8 possibile costruire le tangenti a tale circonferenza per formula_11 (e quindi dimostrare l'esistenza di tali rette tangenti).\nMetodo di Euclide.\nEuclide propone una costruzione di tali tangenti negli \"Elementi\" (\"Libro III - Proposizione 17\").\nDal centro formula_14 della circonferenza formula_1 si tracci il segmento formula_16 e si disegni la circonferenza formula_17 di centro formula_14 e raggio formula_16.\nSia formula_20 uno dei due punti di intersezione tra formula_1 e formula_16 (scegliamo ad esempio quello tra formula_14 ed formula_4).\nDa tale punto formula_20 si tracci la perpendicolare a formula_16 e sia formula_27 uno dei due punti di intersezione di tale perpendicolare con la circonferenza formula_17.\nSi tracci formula_29 e si indichi con formula_30 il punto di intersezione tra formula_29 e formula_1.\nLa retta formula_33 \u00e8 una delle due tangenti a formula_1 per il punto esterno formula_4.\nInfatti, formula_36 poich\u00e9 entrambi raggi di formula_17 ed formula_38 poich\u00e9 entrambi raggi di formula_1.\nI triangoli formula_40 e formula_41 sono congruenti poich\u00e9 hanno due lati e l'angolo compreso tra questi congruenti.\nQuindi, in particolare l'angolo formula_42 \u00e8 retto.\nPer la proposizione degli Elementi 3.16, una retta che formi un angolo retto con un diametro (in questo caso con formula_43) \u00e8 tangente alla circonferenza. Da cui la tangenza di formula_33 a formula_1.\nL'altra tangente si costruisce scegliendo l'altro dei due punti di intersezione della perpendicolare a formula_16 con la circonferenza formula_17.\nMetodo alternativo.\nSi congiunga P con il centro formula_14 della circonferenza formula_1 e si tracci formula_50 il punto medio del segmento formula_51.\nSi disegni la circonferenza di centro M e raggio formula_52 e si indichino con formula_53 e formula_54 i punti di intersezione di tale circonferenza con formula_1.\nLe rette formula_56 e formula_57 sono le tangenti alla circonferenza formula_1 condotte dal punto formula_11.\nInfatti, i due triangoli formula_60 e formula_61 sono rettangoli in formula_53 e formula_54 rispettivamente poich\u00e9 inscritti in semicirconferenze; quindi formula_56 e formula_57 sono le tangenti alla circonferenza formula_1 condotte da formula_11 poich\u00e9 perpendicolare ai raggi formula_68 formula_69 rispettivamente.\nTangente nella geometria cartesiana.\nIn geometria cartesiana il coefficiente angolare della tangente si trova calcolando la derivata totale dell'equazione della circonferenza rispetto ad formula_70 o formula_71, applicata nel punto interessato sulla circonferenza."}
{"id": "1742267", "revid": "599013", "url": "https://it.wikipedia.org/wiki?curid=1742267", "title": "Enrico Conca", "text": "Carriera.\nTra il 1950 ed il 1952 ha giocato 7 partite e segnato un gol in Serie A con la maglia dell'Atalanta."}
{"id": "1742269", "revid": "767487", "url": "https://it.wikipedia.org/wiki?curid=1742269", "title": "Il diavolo probabilmente", "text": "Il diavolo probabilmente (\"Le Diable probablement\") \u00e8 un film del 1977 diretto da Robert Bresson.\n\u00c8 stato presentato nella Quinzaine des R\u00e9alisateurs al 30\u00ba Festival di Cannes. Vinse poi l'orso d'argento al Festival di Berlino dello stesso anno.\nTrama.\nCharles, Michel e altri amici decidono di formare un piccolo gruppo ambientalista, che si occupa di inquinamento e futuro. Michel \u00e8 un attivista che cerca di lottare con i suoi mezzi (seppur modesti), mentre Charles rifiuta l'impegno, disgustato dal mondo che lo circonda.\nIl titolo.\nIl titolo riprende direttamente due versi significativi del dialogo fra Ivan e il padre ne \"I Fratelli Karamazov\":\nBresson si era gi\u00e0 ispirato a Dostoevskij nel film \"Cos\u00ec bella, cos\u00ec dolce\" del 1969 e in \"Quattro notti di un sognatore\" del 1971."}
{"id": "1742273", "revid": "116098830", "url": "https://it.wikipedia.org/wiki?curid=1742273", "title": "Stechow-Ferchesar", "text": "Stechow-Ferchesar \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Nennhausen.\nSuddivisione amministrativa.\nIl comune di Stechow-Ferchesar si compone di 3 centri abitati (\"Ortsteil\"):"}
{"id": "1742275", "revid": "149727", "url": "https://it.wikipedia.org/wiki?curid=1742275", "title": "Stechow", "text": ""}
{"id": "1742277", "revid": "149727", "url": "https://it.wikipedia.org/wiki?curid=1742277", "title": "Ferchesar", "text": ""}
{"id": "1742280", "revid": "167951", "url": "https://it.wikipedia.org/wiki?curid=1742280", "title": "Germana Paolieri", "text": "Biografia.\nGli esordi teatrali ed i successi cinematografici.\nNasce a Firenze, figlia di un orefice che in giovent\u00f9 aveva studiato da cantante lirico, frequenta un istituto tecnico e si dedica sin da piccola alla danza classica. Il suo ingresso nel mondo dello spettacolo avviene nel 1926, quando entra nella compagnia di teatro fiorentino diretta da Garibalda Nicc\u00f2li. In seguito passa al teatro in lingua con la Melato, con Umberto Palmarini e, nel biennio 1929-30, con Elsa Merlini e Dora Menichelli Migliari.\nNel 1932, durante una rappresentazione al Teatro Quirino di Roma, viene notata dal regista Guido Brignone, che sta cercando un'attrice per il suo nuovo film \"Wally\", una pellicola di ambientazione alpestre ispirata all'opera lirica di Catalani. Dopo un positivo \"provino\" fatto presso un fotografo di Venezia, alla Paolieri viene affidato il ruolo, nel quale le competono anche alcune parti cantate (viene doppiata da Giannina Arangi, ma il pubblico, ancora poco pratico delle tecniche del sonoro, resta convinto che lei sia una cantante lirica). Questo primo ruolo d'esordio rappresenta per la Paolieri un grande successo, che le fa ottenere un contratto con la \"Cines\" per altri film e che le conferisce una celebrit\u00e0 prima sconosciuta, avviandola verso una carriera cinematografica di rilievo. Viene curiosamente presentata come \u00abl'attrice pi\u00f9 alta del cinema italiano\u00bb.\nDiventata una delle protagoniste dello schermo pi\u00f9 apprezzate e richieste, riduce quasi a zero le sue presenze sui palcoscenici, e torna ad un ruolo musicale con \"La cantante dell'Opera\" di Malasomma a fianco di un'altra \"diva\" del periodo, Isa Pola. Le successive pellicole, per\u00f2, non riescono a rinnovare il successo degli esordi, in quanto si tratta in genere di film considerati \u00abmediocri\u00bb. Rientra nel teatro di rivista, e solo nel 1935 riprende un ruolo di rilievo nel cinema partecipando, a \"Lorenzino de' Medici\", nuovamente diretta dal suo \"scopritore\" Brignone, che costitu\u00ec l'unica presenza cinematografica italiana di Alessandro Moissi.\nNei due anni successivi, 1936 e 1937, \u00e8 ancora nel teatro, anche di rivista. Poi nel 1938, torna sugli schermi dapprima come moglie di Amedeo Nazzari, eroe del film aviatorio - propagandistico \"Luciano Serra pilota\" di Alessandrini, e poi nel ruolo di Margherita Barezzi, la prima e sfortunata moglie del compositore, nel \"Giuseppe Verdi\", una delle tante biografie filmiche del musicista di Busseto, realizzata - nonostante qualche disapprovazione del regime - dallo specialista Gallone ed interpretato a fianco di Fosco Giachetti. Entrambi questi film diventano i campioni di incasso del periodo.\nNel 1940 \u00e8 nel cast di una delle tante versioni di \"Kean\", ancora con Brignone alla regia ed affiancata da Rossano Brazzi e poi interpreta un ruolo di donna volgare, caso quasi unico in una carriera caratterizzata sempre da ruoli eleganti, in \"\u00c8 sbarcato un marinaio\" di Ballerini.\nL'anno seguente d\u00e0 vita a quella che \u00e8 ritenuta la sua prova cinematografica pi\u00f9 riuscita quando \u00e8 \"Pia de' Tolomei\" per la regia di Pratelli. Nello stesso anno si parla di lei come possibile protagonista di \"Piccolo mondo antico\", ma Soldati sceglier\u00e0 la Valli. Nel 1942 lavora anche in Germania, dove figura, tra l'altro, nel cast de \"Il perduto amore\" (\"Immersee\") di Veit Harlan.\nQuando l'Italia resta divisa in due dalla guerra, lei rimane al nord, prendendo parte a \"Si chiude all'alba\", uno dei pochi film girati al tempo della R.S.I., realizzato nel 1944 negli stabilimenti Fert di Torino, che solo a partire dall'aprile 1945 circol\u00f2, peraltro pochissimo, nelle sale.\nIl dopoguerra.\nFinita la guerra, il nuovo corso della cinematografia italiana non offrir\u00e0 pi\u00f9 alla Paolieri ruoli significativi. Le sue presenze sugli schermi quindi si diradano e la sua attivit\u00e0 si rivolge sempre pi\u00f9 verso il teatro. Sulle scene \u00e8 compagna di lavoro di attori importanti, tra i quali Carraro, la De Giorgi, la Zareschi, la Galli, Besozzi, Stival e Tamberlani. Nel 1948 partecipa nel ruolo di \"donna Capuleti\" ad un'importante edizione di \"Giulietta e Romeo\" rappresentata a Verona con la regia del commediografo Renato Simoni, seguita da \"Cristo ha ucciso\", di Guido Salvini, rappresentata al Teatro La Fenice a Venezia.\nNel 1950 diventa la prima attrice della compagnia di Ruggero Ruggeri, ruolo che manterr\u00e0 per tre anni sino alla morte del grande attore drammatico. Per tutti i restanti anni cinquanta calca le scene con diverse compagnie: nel 1956 \u00e8 con il Teatro del Convegno di Milano, l'anno successivo passa al Piccolo Teatro di Palermo, poi nel 1958 lavora con il Teatro Stabile Emilia-Romagna.\nNel frattempo \u00e8 nata la televisione e sin dai suoi inizi, la Paolieri, grazie alla sua lunga formazione teatrale, entra a pieno titolo tra gli interpreti degli sceneggiati che la Rai produce e trasmette in grande quantit\u00e0. Il suo primo ruolo \u00e8 in \"Madre Allegria\", trasmesso nel 1954 per la regia di Anton Giulio Majano, cui nel 1957 fanno seguito \"Il ventaglio di Lady Windermere\" e \"Medea\" a fianco di Sarah Ferrati, entrambi diretti da Claudio Fino. Nel 1958 \u00e8 nelle \"Donne in ermellino\", per la regia di Daniele D'Anza. Per tutti gli anni sessanta sono numerose le sue partecipazioni a commedie e drammi trasmessi sul piccolo schermo, tra i quali \"Scaramouche\" (1965), ancora per la regia di D'Anza, ed i \"Promessi sposi\" (1967) per la regia di Sandro Bolchi.\nTra le partecipazioni, mai di primo piano, al cinema di quegli anni si possono ricordare \"Il sole sorge ancora\" di Aldo Vergano (1946) e \"Maddalena\" di Augusto Genina (1953). Nello stesso periodo la Paolieri ha anche preso parte ad alcuni fotoromanzi.\nVita privata.\nGermana Paolieri si spos\u00f2 giovanissima, a soli 16 anni, con un commerciante fiorentino, ma l'unione dur\u00f2 soltanto un anno. Ottenuto, dopo dieci anni, l'annullamento del matrimonio, si spos\u00f2 una seconda volta con Piero Tamarollo, un ufficiale di marina. \u00c8 morta a 91 anni ed \u00e8 sepolta nel cimitero di Santa Croce sull'Arno, in provincia di Pisa."}
{"id": "1742281", "revid": "179980", "url": "https://it.wikipedia.org/wiki?curid=1742281", "title": "Al Wahda FC", "text": ""}
{"id": "1742288", "revid": "726373", "url": "https://it.wikipedia.org/wiki?curid=1742288", "title": "Phyllis Curott", "text": "Laureata in legge alla New York University School of Law ed in filosofia presso la Brown University, avvocato impegnato nella difesa dei diritti civili, \u00e8 fondatrice, sacerdotessa e presidente del Tempio di Ara, una delle pi\u00f9 antiche congreghe della wicca sciamanica degli Stati Uniti.\nMembro del \"United Nations' NGO Committee on the Status of Women\", la Commissione delle Organizzazioni Non-Governative sulla Condizione Femminile dell'ONU, ha partecipato alla IV Conferenza Mondiale ONU sui diritti della donna svoltasi a Pechino nel 1995, ed \u00e8 stata una dei finalisti al Walter Cronkite Faith and Freedom nel 2000, un premio istituito dalla Interfaith Alliance Foundation.\nRegista di cortometraggi, ha prodotto nel 1989 un film selezionato per il Festival del Cinema di Venezia: \"New Year's Day\" del regista Henry Jaglom, con David Duchovny e Milo\u0161 Forman .\nDal 1998 a oggi ha pubblicato numerosi libri sulla Wicca, raggiungendo una grande popolarit\u00e0 grazie soprattutto al bestseller internazionale \"\"BOOK OF SHADOWS: A Modern Woman's Journey into the Wisdom of Witchcraft and the Magic of the Goddess\" (Broadway Books, 1998) (Il sentiero della Dea)"}
{"id": "1742292", "revid": "547034", "url": "https://it.wikipedia.org/wiki?curid=1742292", "title": "Giuseppe Bellocco", "text": "La prima volta viene arrestato nel 1974 per estorsione, furto, lesioni e violenza privata.\nNel 1997 inizia la sua latitanza.\n\u00c8 accusato per associazione a delinquere di stampo mafioso, traffico di droga, armi e omicidio.\nIl 16 luglio 2007 viene arrestato dalla Sezione Anticrimine di Reggio Calabria con lo Squadrone Eliportato Cacciatori Vibo Valentia a Mileto in frazione San Giovanni."}
{"id": "1742293", "revid": "123662661", "url": "https://it.wikipedia.org/wiki?curid=1742293", "title": "Le nebbie di Avalon", "text": "Le nebbie di Avalon (\"The Mists of Avalon\", 1983) \u00e8 un romanzo a met\u00e0 fra l'ucronia e il fantasy, scritto da Marion Zimmer Bradley e pubblicato per la prima volta in Italia nel 1986.\n\u00c8 il libro principale del \"ciclo di Avalon\". Altri libri che compongono il ciclo sono: \"Le luci di Atlantide\", \"L'alba di Avalon\", \"La spada di Avalon\", \"La dea della guerra\", \"Le querce di Albion\", \"La signora di Avalon\" e \"La sacerdotessa di Avalon\". Tutta la serie \u00e8 una rivisitazione fantastica su base storico-religiosa: l'autrice descrive, ispirandosi al genere fantasy, il passaggio dalle antiche religioni celtiche alla religione cristiana; nonch\u00e9 il passaggio da un mondo matriarcale a uno di stampo patriarcale.\nIl 31 ottobre 2018 l'editore HarperCollins Italia d\u00e0 nuovamente alle stampe il romanzo in una nuova versione integrale (mai pubblicata prima in Italia), ritradotta da Flavio Santi senza le precedenti censure. Il romanzo viene per l'occasione diviso in due volumi.\nTrama.\nIl romanzo \u00e8 diviso internamente in quattro libri.\nSignora della magia:\nIl primo libro inizia con Igraine, figlia di un'alta sacerdotessa di Avalon, sposata con un cristiano, il duca Gorlois di Cornovaglia. Igraine vive a Tintagel, il castello di suo marito. Ha una figlia molto piccola, Morgana, e una sorella pi\u00f9 giovane, Morgause, che deve educare poich\u00e9 non \u00e8 adatta a imparare la magia in Avalon con Viviana, la sorella maggiore. Un giorno la Dama del Lago Viviana e il Merlino di Britannia (un titolo onorifico per il druido pi\u00f9 importante della Gran Bretagna) il cui vero nome \u00e8 Taliesin, vengono a trovarla e le dicono che il Grande Re, Ambrosius, morir\u00e0 presto, e il suo erede sar\u00e0 Uther Pendragon, che generer\u00e0 un grande re con Igraine, il quale sar\u00e0 seguito allo stesso modo dai pagani celtici come dai cristiani. Igraine resiste ai desideri della Dama del Lago e del Merlino, ma si innamora di Uther Pendragon e quando Gorlois lo scopre decide di bloccare sua moglie a Tintagel e combattere contro il Grande Re Uther. Igraine sa che Uther pu\u00f2 morire e gli manda un messaggio magico per avvertirlo.\nPochi giorni dopo, Uther arriva al castello coperto dal mantello del duca e al dito il suo anello. Tutti credono sia proprio Gorlois, tranne Igraine che trascorre la notte con il suo amante. Quando muore il vero Gorlois, Uther e Igraine si sposano. Nasce Art\u00f9, che viene affidato dal Merlino a sir Ectorius, mentre Morgana viene portata ad Avalon con sua zia Viviana per imparare tutto sulla magia e gli dei. Molti anni dopo, a Beltane, Morgana viene consegnata a un uomo mascherato (il re cervo) nei rituali del Gran Matrimonio.\nQuell'uomo si rivela essere Art\u00f9. Quando Morgana scopre dell'incesto che ha commesso, \u00e8 triste e furiosa con sua zia (il cui unico interesse \u00e8 creare una stirpe di re che seguano Avalon e la Dea Madre). Quando Uther muore in battaglia contro i sassoni, Art\u00f9, che era stato cresciuto da altri genitori, ritorna per prendere il posto di suo padre, la Dama del Lago gli offre cos\u00ec Excalibur: uno dei tesori di Avalon. Morgana \u00e8 incaricata di realizzare la guaina protettiva di quella spada. Dopo l'incoronazione di suo fratello, per\u00f2, Morgana scopre di essere incinta e fugge da Avalon.\nLa Suprema Regina:\nDopo nove mesi, Morgana d\u00e0 alla luce suo figlio nella corte del re Lot di Lothian, che \u00e8 il marito di sua zia Morgause. Morgause usa quel poco di magia che conosce e scopre che il padre del ragazzo \u00e8 nientemeno che Art\u00f9, quindi decide di crescere il neonato per avere pi\u00f9 potere sul re mentre Morgana torna alla corte di suo fratello. Nel frattempo, nelle terre del re Leodegranz, Ginevra, la figlia del sovrano, chiede a suo padre di darla in matrimonio a Lancillotto (il figlio del re Ban e Viviana), ma il padre ha mire pi\u00f9 ambiziose.\nMesi dopo, infatti, Ginevra e Art\u00f9 si sposano senza conoscersi. Igraine, che \u00e8 diventata cristiana e una suora, si rende conto che Lancillotto e Ginevra si amano in segreto, ma \u00e8 troppo tardi per annullare il matrimonio senza scatenare una guerra, anche se Ginevra non pu\u00f2 dare figli al re poich\u00e9 \u00e8 sterile. Nella battaglia di Monte Badon, Art\u00f9 riesce a sconfiggere definitivamente i sassoni portando solo la bandiera cristiana come vessillo e non quella di Avalon, dal momento che Ginevra lo convince a seguire solo la via cristiana.\nIl popolo degli antichi d\u00e8i \u00e8 infuriato. A sua volta, Igraine muore e la corte di Art\u00f9 si trasferisce a Camelot, in un castello dove ci sar\u00e0 una vasta stanza esclusivamente per posizionare la grande tavola rotonda che suo suocero gli ha regalato al matrimonio. Nel frattempo, Morgana si sta allontanando sempre pi\u00f9 da Viviana e Avalon, e in viaggio entra nel mondo delle fate, dove trascorre alcuni giorni che nel mondo esterno si traducono in anni. Al suo ritorno in Gran Bretagna, scopre che sono passati dieci anni.\nQuesta seconda parte del romanzo termina con una festa a Camelot. Qualche giorno prima, Ginevra, nonostante tema che Morgana sia pagana, le chiede ugualmente un amuleto che le conceda di rimanere incinta di Art\u00f9 per dargli il tanto agognato erede al trono. Morgana glielo concede ma la avverte: \"Stai attenta a ci\u00f2 che desideri\". Quella stessa notte, Art\u00f9 si ubriaca ed \u00e8 incoraggiato a dire qualcosa che pensava da tempo, tanto che nella sua camera da letto con Ginevra e Lancillotto, propone che Ginevra vada a letto con entrambi, perch\u00e9 sa come si amano e sa che si vogliono l'un l'altro, e forse questo potrebbe aiutare Ginevra a rimanere incinta senza sapere di quale padre sia il figlio. Tutti e tre accettano.\nIl Re Cervo:\nLa terza parte del libro inizia con Viviana contrariata dal nipote Art\u00f9 che ha dimenticato gli antichi dei. Decide cos\u00ec che \u00e8 tempo che il potere passi a un nuovo re: Gwydion, il figlio di Morgana, che \u00e8 stato cresciuto con Morgause a Lothian. Non sa quanto il giovane sia malvagio, egoista e ambizioso, proprio come Morgause. Dopo aver viaggiato fino a Lothian, la Dama del Lago si reca a Camelot per vedere Morgana e avvertire Art\u00f9 che, se non torner\u00e0 a essere di nuovo fedele alla Dea Madre, dovr\u00e0 cedere Excalibur. \nSir Balin, furioso con Viviana, la decapita a corte. Poco dopo avviene anche la morte del vecchio Taliesin, il Merlino di Britannia, e questo getta gravi ombre sul futuro di Avalon. Il prossimo Merlino scelto \u00e8 Kevin, un bardo con una deformit\u00e0 fisica. La prossima Signora di Avalon, invece, \u00e8 Niniane, figlia di Taliesin, una sacerdotessa minore, fragile e incapace, che diventer\u00e0 l'amante di Gwydion. \nIl giorno in cui Viviana muore, Meleagant, un gentiluomo che afferma di essere il figlio bastardo di re Leodegranz, vuole ereditare il suo regno ora che anche il vecchio sovrano \u00e8 morto. Ginevra sa che questi \u00e8 un impostore, ma decide di incontrarlo ugualmente e Lui fa scattare un piano diabolico, la rinchiude nel suo castello e la violenta. \nSolo l'intervento di Lancillotto pone un freno a queste violenze: uccide Meleagant e salva Ginevra. Dopo, la regina e il suo cavaliere si lasciano andare al loro amore, e questo preoccupa molto Morgana, perch\u00e9 l'amore di Ginevra e Lancillotto pu\u00f2 porre fine alla pace. Cos\u00ec escogita un piano. Sa che Elaine, cugina di Ginevra, \u00e8 innamorata di Lancillotto e le ha chiesto aiuto perch\u00e9 il suo desiderio si avveri. Morgana, dunque, droga la bevanda di Lancillotto in modo che lui dorma con Elaine pensando che sia Ginevra.\nRe Pellinor, il padre di Elaine, quando li scopre assieme li costringe a sposarsi. Da questo matrimonio nascono Galahad e Nimue (che Morgana chiede come ricompensa per il suo servigio, per poterla poi condurre da ragazzina ad Avalon, dove potr\u00e0 istruirla come futura Signora di Avalon). Ginevra \u00e8 furiosa con Morgana, sa che \u00e8 stata lei a rovinare il suo sogno d'amore e tesse un piano per fargliela pagare dandola in sposa con l'inganno al vecchio re Uriens. Morgana si allontana cos\u00ec dalla corte, ma nel Galles del Nord, il suo nuovo regno, scopre che il popolo delle fate la riconosce come regina. Niniane, anche per questo, la contatta imponendole di ritornare ad Avalon, e insieme decidono il futuro di Gwydion (che ora si fa chiamare Mordred) e che se Art\u00f9 non vuole pi\u00f9 sapere nulla degli dei di Avalon, Excalibur deve essere restituita all'isola.\nIl prigioniero nella quercia:\n\u00c8 l'ultimo volume del romanzo. Morgana \u00e8 diventata l'amante di Accolon, il figlio maggiore di suo marito Uriens, e vedendo che Art\u00f9 intende rimanere un cristiano e tenere la spada Excalibur (appoggiato in questo anche da Kevin, il nuovo Merlino di Britannia), decide che Art\u00f9 deve morire per far posto a un re pagano. Frattanto, Mordred arriva alla corte di suo padre il quale lo riconosce come l'unico figlio che abbia mai avuto, sebbene abbia gi\u00e0 nominato un nuovo successore: Galahad, figlio di Lancillotto. Mordred sembra piacevole, nasconde la sua vera natura, ma lui e Morgause vogliono solo potere. Un giorno Art\u00f9, Uriens e Accolon attraversano la foresta con Morgana che li conduce in un castello incantato. \nL\u00ec le Fate addormentano Art\u00f9 e danno la spada Excalibur a sir Accolon. Uriens e Morgana si svegliano a Camelot ma, lontano da l\u00ec, Art\u00f9 e Accolon duellano all'ultimo sangue. Art\u00f9 recupera la spada e uccide il suo rivale. Quando il corpo di Accolon arriva a Camelot, Uriens scopre gli intrighi di Morgana e la minaccia di morte. Morgana allora scappa per finire ci\u00f2 che Accolon aveva iniziato e uccidere il re, anche se alla fine scopre di non poterlo fare perch\u00e9 lei ama suo fratello. Deve agire diversamente. \nCos\u00ec per ordine di Niniane, Nimue, che \u00e8 diventata sacerdotessa e una bellissima giovane donna, deve sedurre con l'inganno Kevin, il Merlino, e portarlo ad Avalon dove viene accusato di tradimento e condannato a morire tra le sofferenze. Morgana per\u00f2 ne ha piet\u00e0 e ordina che sia una morte rapida per tutti i servizi che ha reso ad Avalon in passato. Il giorno successivo, Nimue, che amava sinceramente Kevin, si lancia nel lago e muore. Frattanto Morgause, aiutata da Mordred, decide di infliggere un duro colpo ad Art\u00f9 dimostrando davanti a tutta la corte che la regina e Lancillotto sono amanti. Dopo aver sentito questo, Niniane, l'amante di Mordred, protesta per come lui l'abbia soltanto usata, ma Mordred la uccide.\nGli amanti allora fuggono, ma divorata dai sensi di colpa Ginevra entra in un convento per sempre. Mordred cerca di detronizzare il re e c'\u00e8 una grande battaglia tra padre e figlio. Art\u00f9 uccide Mordred ma resta gravemente ferito. Lancillotto, stanco di guerre, lancia Excalibur nel lago e vede una mano prendere la spada e trascinarla sul fondo. Morgana rimasta sola, chiama la barca da Avalon, apre le nebbie e porta Art\u00f9 sull'isola, dove viene sepolto per sempre.\nTematiche.\n\"Le nebbie di Avalon\" tratta degli intrecci storico-fantastici legati alla figura di re Art\u00f9, protagonista del ciclo arturiano, il leggendario re che, con la sua Tavola rotonda, riport\u00f2 la pace in Britannia e vi regn\u00f2 per lungo tempo. La storia \u00e8 narrata dal punto di vista di personaggi femminili (caratteristica che si conserva negli altri libri della serie): Igraine, Morgana, Viviana, Morgause, Ginevra. Nel libro \u00e8 anche molto marcata la discussione tra la tradizione religiosa dell'epoca, pagana e politeista (che riconosceva un ruolo alla Dea Madre), e le prime avvisaglie del Cristianesimo con le relative contrapposizioni tra i protagonisti, ma anche le loro interconnessioni, come ricorda in un suo saggio la stessa Zimmer Bradley.\nTra magie, tradimenti, alleanze e avventure, si snoda cos\u00ec una vicenda gi\u00e0 nota in quanto molte volte raccontata in varie versioni, ma con forti accenni di modernit\u00e0 in grado di intercettare le spinte del tempo, con un'attenzione al ruolo delle donne, le differenze di genere, dando per la prima volta rilievo e visibilit\u00e0 all'omosessualit\u00e0 di certi personaggi principali, e il ruolo che tutte queste realt\u00e0 dovrebbero avere nel mondo. Marion Zimmer Bradley ci fornisce, cos\u00ec, una sua personale revisione della materia di Britannia, che risulta da un lato pi\u00f9 realistica, in quanto a psicologia dei personaggi, e dall'altro legata all'interpretazione degli elementi fantastici ed esoterici in chiave mitico-religiosa nell'ambito del misticismo celtico.\nPremi e riconoscimenti.\nLe nebbie di Avalon \u00e8 stato lodato come una delle rivisitazioni pi\u00f9 originali ed emozionanti della familiare leggenda arturiana. Marion Zimmer Bradley ha ricevuto molti elogi per la sua interpretazione convincente dei protagonisti, per la gestione rispettosa dei modi pagani di Avalon e per aver raccontato una storia in cui non ci sono n\u00e9 bianco e nero n\u00e9 bene e male, ma diverse verit\u00e0.\nIsaac Asimov lo defin\u00ec \"la migliore rivisitazione della saga arturiana che io abbia mai letto\", e Jean Auel not\u00f2 \"Ho adorato questo libro cos\u00ec tanto che sono uscita e l'ho comprato per un amico, e ne ho parlato a molte persone\". L\"'Enciclopedia della Fantascienza\" definisce il libro \"una revisione convincente del ciclo arturiano\" e afferma che la vittoria del cristianesimo sul \"pagano sano ma morente\" di Avalon \"assicura eoni di repressione per le donne e i principi vitali che esse stesse sposano.\"\nIl romanzo ha vinto il premio Locus Award nel 1984 come miglior romanzo fantasy dell'anno e ha trascorso quattro mesi nella lista dei best seller del \"New York Times\" in copertina rigida. L'edizione tascabile commerciale del romanzo \u00e8 stata classificata tra i primi cinque tascabili commerciali, nelle liste mensili dei bestseller, per quasi quattro anni consecutivi. Nel 1983 il romanzo fu candidato anche come miglior volume fantasy al premio letterario statunitense \"Mythopoeic Fantasy Award\".\nHa poi vinto in Francia il \"Prix Relay\" nel 1986 e successivamente il \"Prize Roman D'Evasion\" nel luglio 1986.\nTrasposizione televisiva.\nLe nebbie di Avalon \u00e8 una miniserie televisiva in due puntate co-prodotta da Stati Uniti, Germania e Repubblica Ceca nel 2001, e diretta da Uli Edel, trasposizione dell'omonimo primo romanzo della serie. Trasmessa negli Stati Uniti il 15 e 16 luglio 2001 sulla rete TNT con grande successo di critica e ascolti, oltre trenta milioni di spettatori alla prima puntata, in Italia \u00e8 andata in onda, per la prima volta, come un unico film televisivo il 4 luglio 2004 in prima serata su Italia 1.\nLo sceneggiato \u00e8 stato nominato ai premi Emmy Award del 2002 nella categoria Miglior miniserie, mentre Joan Allen e Anjelica Huston furono nominate entrambe nella categoria Miglior attrice non protagonista in una miniserie o film. Juliana Margulies fu nominata sempre nel 2002 ai Golden Globe come Miglior attrice protagonista e Anjelica Huston come Miglior attrice non protagonista agli Screen Actors Guild Award."}
{"id": "1742299", "revid": "767487", "url": "https://it.wikipedia.org/wiki?curid=1742299", "title": "The Journey (Battlelore)", "text": "The Journey \u00e8 il primo DVD del gruppo musicale gothic metal finlandese Battlelore, lungo 90 minuti, che presenta lo show live al Tavastia Club del 2004. Il concerto \u00e8 stato pubblicato anche come CD audio."}
{"id": "1742300", "revid": "1745361", "url": "https://it.wikipedia.org/wiki?curid=1742300", "title": "Alessanore", "text": "Nella mitologia greca Alessanore era il nome di uno dei figli di Macaone.\nIl mito.\nMacaone, figlio di Asclepio, era il padre di Alessanore, che divenne famoso come costruttore di edifici. Fra le sue opere ci fu un santuario eretto in onore del nonno divenuto divinit\u00e0 medica nell'Olimpo; lo costru\u00ec a Titane, citt\u00e0 che sorgeva sul fiume Asopo.\nIn seguito fu posta all'interno del tempio una statua dello stesso Alessanore."}
{"id": "1742301", "revid": "561328", "url": "https://it.wikipedia.org/wiki?curid=1742301", "title": "Armoriale delle diocesi della Slovacchia", "text": "Elenco dell'armoriale delle diocesi della Slovacchia, ovvero stemma e blasonatura per ogni diocesi, classificate per chiesa."}
{"id": "1742302", "revid": "47767", "url": "https://it.wikipedia.org/wiki?curid=1742302", "title": "Nina (nome)", "text": ""}
{"id": "1742304", "revid": "767487", "url": "https://it.wikipedia.org/wiki?curid=1742304", "title": "Charles Philippe Ronsin", "text": "Biografia.\nRonsin intraprende la vita militare giovanissimo, a 17 anni si arruola nel reggimento di Aunis. Ma nel 1772 si congeda con il grado di caporale; diventa drammaturgo e precettore. Diventa cos\u00ec amico di Jacques-Louis David.\nAccoglie con entusiasmo la rivoluzione, nel luglio 1789 diviene capitano della Guardia Nazionale di Parigi, distretto di Saint-Roch. Continua anche la sua carriera teatrale portando in teatro rappresentazioni che esaltano la rivoluzione tra il 1790 e il 1792.\n\u00c8 politicamente attivo dal 1790 ed \u00e8 stato uno dei primi membri del Club dei Cordiglieri, si unisce ai seguaci di Jacques-Ren\u00e9 H\u00e9bert. Ben presto \u00e8 considerato uno dei pi\u00f9 rappresentativi militanti sanculotti, si distingue nella critica particolarmente radicale della chiesa e dopo la fallita fuga del re, nel giugno 1791, chiede la deposizione di Luigi XVI e la proclamazione della Repubblica.\nTra l'agosto e il settembre 1792 gli verranno affidate tre missioni e il mese successivo, il ministro della guerra Pache lo nomina commissario e lo manda in Belgio presso l'armata di Dumouriez. Con questo incarico denuncer\u00e0 le ruberie dei fornitori degli eserciti, protetti dallo stesso Dumouriez.\nIl 23 aprile 1793, viene nominato assistente del ministro della guerra Bouchotte e nel maggio 1793 partecip\u00f2 alle Guerre di Vandea.\nNell'estate del 1793 Ronsin ha personalmente comandato diverse unit\u00e0 rivoluzionarie contro i contadini ribelli e ha ricevuto la protezione del nuovo Ministro della Guerra Bouchotte col grado di generale di brigata. Tuttavia la potenza delle truppe rivoluzionarie era fortemente minata da dispute interne dei generali sanculotti Rossignol e Ronsin con gli ufficiali veterani. Ronsin all'inizio del 1794 raccomanda lo spopolamento sistematico della Vandea. I ribelli dovrebbero essere espulsi e i paesi ripopolati da sostenitori della Repubblica che li dovrebbero sostituire.\nGrazie ai suoi appoggi al ministero, verr\u00e0 promosso generale di brigata all'esercito delle coste di La Rochelle. Nel settembre 1793, diventa generale in capo dell'armata rivoluzionaria di Parigi. Nonostante sia violento e con un pessimo carattere, si rivela tuttavia un buon amministratore, onesto ed intelligente in tutti i suoi incarichi.\n\u00c8 stato poi fortemente attaccato nella Convenzione nazionale da Pierre Philippeaux per la sua brutalit\u00e0 e per corruzione. Nel frattempo Ronsin ha sostenuto gli H\u00e9bertisti a Lione contro la fazione degli \"indulgenti\" di Danton e Desmoulins. \u00c8 stato quindi convocato a Parigi e, sotto l'impulso di Fabre d'\u00c9glantine, arrestato il 17 dicembre 1793, insieme a Fran\u00e7ois-Nicolas Vincent, che era un altro membro del Club dei Cordiglieri. Il 2 febbraio 1794 \u00e8 stato rilasciato per la pressione crescente del Club dei Cordiglieri controllato da Ronsin.\nAvversario del \"moderatismo\", il 2 febbraio 1794 difende l'appello all'insurrezione degli H\u00e9bertisti, chiamando il Club dei Cordiglieri a raccolta contro il Governo rivoluzionario, ma cinque giorni dopo, ritorna sulle sue opinioni e difende un programma d'unione dei repubblicani. Ma alla fine anche lui si dice a favore della sostituzione del governo rivoluzionario con una dittatura militare e sar\u00e0 dalla parte di Fouquier de Tinville, che lo presenta come un \"nuovo Cromwell\". \nRobespierre percepisce il pericolo di una sollevazione popolare e la notte dal 13 al 14 marzo 1794 fa arrestare tutti i principali Hebertisti, cos\u00ec pure Charles Philippe Ronsin, condannato a morte pochi giorni dopo dal tribunale rivoluzionario.\nI suoi ultimi giorni.\nMentre era in prigione i Cordiglieri scrivono una petizione in favore di Vincent e Ronsin, affermando che erano grandi patrioti e che Ronsin non dovrebbe essere punito per gli attacchi a Dumouriez, Custine, e Brissot. Tra coloro che difendevano Ronsin vi erano Collot d'Herbois, che faceva anche parte del Comitato di salute pubblica. Collot d'Herbois difese Ronsin, dicendo che mentre combatteva nel sud insieme a tutti gli altri patrioti della Rivoluzione, Ronsin ha mostrato grande determinazione nell'imporre il rispetto della repubblica.\nRonsin \u00e8 stato ritenuto essere al lavoro su una cospirazione dei militari, con la complicit\u00e0 di Fouquier-Tinville, per sostituire il governo rivoluzionario con una dittatura militare.\nRonsin viene arrestato insieme con Jacques-Ren\u00e9 H\u00e9bert, Antoine-Fran\u00e7ois Momoro, e Fran\u00e7ois-Nicolas Vincent. Mentre Ronsin \u00e8 in carcere viene citato con queste parole, dette al suo co-imputato compagno di cella: \"... tu sarai condannato. Quando avresti dovuto agire, hai parlato. Sappi morire. Da parte mia, giuro che non mi vedete indietreggiare. Sforzatevi di fare lo stesso.\"\nAlcune delle sue ultime parole prima di morire furono, \"La Libert\u00e0 \u00e8 annullata!...perch\u00e9 un paio di poveri compagni stanno per morire! La Libert\u00e0 \u00e8 immortale. I nostri nemici cadranno a loro volta, e la libert\u00e0 sopravviver\u00e0 a tutti loro!\" Il 24 marzo 1794, cinque carri pieni di condannati H\u00e9bertisti sono stati portati alla ghigliottina, tra loro Charles-Philippe Ronsin. Ronsin rimase fedele alle sue parole dette in carcere: come Thomas Carlyle riferisce l'evento, solo lui tra gli Hebertisti \u00e8 andato al patibolo con un \"aria di sfida,\" continuando a mantenere uno \"sguardo d'acciaio.\"\nEntro una settimana dalla sua morte, l'armata di Ronsin (\"l'Arm\u00e9e R\u00e9volutionnaire de Paris\") fu sciolta assieme alle altre armate rivoluzionarie.\nCharles Philippe Henri Ronsin muore il 24 marzo 1794 (4 Germinale anno II) sotto la ghigliottina di Parigi. In questo giorno, accanto a lui Jacques-Ren\u00e9 H\u00e9bert, i suoi compagni Antoine-Fran\u00e7ois Momoro, Fran\u00e7ois-Nicolas Vincent, Anacharsis Cloots, Fran\u00e7ois Desfieux, Jacob Pereira e Pierre-Ulric Dubuisson, lo speculatore belga Pierre-Jean Berthold de Prol e il banchiere olandese Jean Conrad de Kock sono ghigliottinati."}
{"id": "1742314", "revid": "1305772", "url": "https://it.wikipedia.org/wiki?curid=1742314", "title": "Gollenberg", "text": ""}
{"id": "1742315", "revid": "26244", "url": "https://it.wikipedia.org/wiki?curid=1742315", "title": "Simbolo niceno-costantinopolitano", "text": "Il Simbolo niceno-costantinopolitano o Credo niceno-costantinopolitano (\"Symbolum Nicaenum Costantinopolitanum\"), \u00e8 una formula di fede relativa all'unicit\u00e0 di Dio, alla natura di Ges\u00f9 e, implicitamente, pur senza usare il termine, alla trinit\u00e0 delle persone divine. Composto, in origine, dalla formulazione approvata al primo concilio di Nicea (325) (a cui vennero aggiunti ampliamenti, relativi anche allo Spirito Santo, nel primo concilio di Costantinopoli) esso fu redatto a seguito delle dispute che attraversavano la chiesa del IV secolo, soprattutto a causa delle teorie cristologiche di Ario (Arianesimo). Il simbolo niceno-costantinopolitano \u00e8 ampiamente usato nella liturgia cristiana: viene infatti recitato durante la Messa.\nIl termine \"simbolo\" \u00e8 derivato dal greco \u03c3\u03cd\u03bc\u03b2\u03bf\u03bb\u03bf\u03bd, che inizialmente aveva il senso di \"tessera di riconoscimento\" o contrassegno: due persone spezzavano una tessera di terracotta o un pezzo di legno e ne conservavano ognuno una delle due parti, cos\u00ec che, pi\u00f9 tardi, il perfetto combaciare delle due parti messe insieme provava l'identit\u00e0 delle persone o dei rispettivi delegati. Cos\u00ec il simbolo della fede \u00e8 la tessera o segno di riconoscimento tra i fedeli cristiani. Nella Chiesa dei primi secoli esisteva un rito chiamato \"Traditio Symboli\" (cio\u00e8 Consegna del Simbolo, o Credo) con il quale la Chiesa, metaforicamente, \"metteva insieme\" (questo il senso della parola greca \"symbolon\") e \"consegnava\" ai catecumeni una sorta di sintesi delle verit\u00e0 in cui crede.\nDifferenze tra Occidente e Oriente.\nIn base al Credo (Crediamo) approvato al Primo Concilio di Costantinopoli (381), \"lo Spirito Santo procede dal Padre\", senza aggiungere altro. Nelle Chiese occidentali, nei secoli successivi, la versione latina veniva a differenziarsi per due aggiunte: \"Deum de Deo\" (\"Dio da Dio\") e \"Filioque\" (\"e dal Figlio\", cio\u00e8 lo Spirito Santo procede dal Padre \"e\" dal Figlio). Di queste, la prima riprende una frase del simbolo originale niceno omessa nella versione adottata nel primo concilio di Costantinopoli. La seconda aggiunta, pi\u00f9 tardiva, \u00e8 all'origine di una disputa teologica, addotta dal patriarca di Costantinopoli Fozio nel conflitto con la Sede Romana nel IX secolo sulla giurisdizione ecclesiastica della penisola balcanica (Chiesa bulgara). Ma non fu esaminata e discussa nonostante il (doppio) Concilio Costantinopolitano IV (ove Roma si impegn\u00f2 a non aggiungere). Solo usata a pretesto per denigrare la Chiesa romana nella competizione balcanica. E tale fu, con altri secondari, un secolo e mezzo dopo per il Grande Scisma o Scisma d'Oriente (1054), sostanzialmente sempre politico.\nFino al IX secolo, in Occidente le Chiese locali ebbero la facolt\u00e0 di scegliere se adottare o meno le due varianti, mentre nell'Impero bizantino nessuna di queste due varianti fu adottata. La variante con l'inserzione del \"Filioque,\" partita dalla Spagna visigota (sinodo di Toledo), si diffuse soprattutto nel mondo franco e germanico, dove la Chiesa era severamente impegnata a contrastare l'arianesimo. Una svolta si ebbe quando Carlo Magno (742-814), col sinodo di Francoforte del 794 o poi col sinodo di Aquisgrana dell'809, avrebbe imposto l'inserimento nel Credo di queste aggiunte nei territori dell'impero, nonostante l'opposizione del papa Leone III (i vescovi italiani, nel complesso, rimasero favorevoli alla versione in uso nell'impero bizantino). L'aggiunta divenne nota a Costantinopoli nel IX secolo durante la vertenza sull'autonomia della nuova Chiesa bulgara in concorrenza tra le due Sedi imperiali, ed allora rilevata polemicamente dal patriarca Fozio. Fu accettato anche a Roma solo nell'XI secolo, approvato da Benedetto VIII (sinodo del 1014) su richiesta dell'imperatore Enrico II di Germania.\nSuccessivamente nel concilio ecumenico di Firenze (1438/39) si raggiunse un accordo tra le Chiese greca e latina sul Filioque. Ma dopo il ritorno in patria non la ricezione da parte di tutti, specie dei monaci, oltre al vescovo Marco d'Efeso, capo dell'opposizione. Non tanto nel merito (indimostrabile, come tutto il resto) quanto dell'irregolarit\u00e0 dell'aggiunta, extraconciliare, ad un testo ritenuto immodificabile. Anche il Concilio fu poi, sotto dominazione ottomana, sconfessato dal Sinodo di Costantinopoli del 1484, organizzato dal patriarca simoniaco Simeone I. \nSia la Chiesa cattolica latina, che le maggiori Chiese protestanti, mantengono queste due aggiunte nella recita del Credo niceno-costantinopolitano, almeno nel testo latino. La Chiesa ortodossa, invece, resta fedele al testo greco conciliare, salvo l'uso del singolare (\"Credo\") invece del plurale (\"Crediamo\") dei Padri conciliari. Anche la maggior parte delle Chiese ortodosse orientali adoperano il testo originale del concilio. Per\u00f2, nella versione della Chiesa apostolica armena, che mantiene il plurale originale (\"Crediamo\"), le aggiunte sono molto pi\u00f9 numerose che nelle Chiesa occidentale.\nI due testi del Credo.\nLa versione latina usata nel rito romano \u00e8 sostanzialmente fedele al testo del Concilio del 381, ma pronunciato al singolare (\"credo\") invece dell'originale plurale (\"crediamo\") e contiene due aggiunte rispetto al testo liturgico greco: \"Deum de Deo\", frase che si trovava nel testo del Concilio del 325, e l'espressione \"Filioque\".\nLa traduzione italiana \u00e8 la versione del Messale Romano, seconda edizione (1983).\nTra [parentesi quadre] le parti del simbolo niceno omesse dal successivo niceno-costantinopolitano.\nIn grassetto le parti assenti nel simbolo niceno e aggiunte dal successivo niceno-costantinopolitano.\nIn \"corsivo\" i verbi cambiati da plurale a singolare e le frasi aggiunte al testo niceno-costantinopolitano.\nAltri \"credo\" nella liturgia cattolica.\nIl simbolo niceno-costantinopolitano utilizzato nella liturgia della messa di rito romano pu\u00f2 essere sostituito dal Simbolo degli apostoli, detto anche simbolo battesimale della Chiesa romana, in particolare durante la Quaresima ed il tempo di Pasqua.\nNell'ora canonica di prima, abolita per disposizione del Concilio Vaticano II, si recitava ogni domenica il simbolo atanasiano."}
{"id": "1742325", "revid": "36426", "url": "https://it.wikipedia.org/wiki?curid=1742325", "title": "Nigetti", "text": ""}
{"id": "1742326", "revid": "1543377", "url": "https://it.wikipedia.org/wiki?curid=1742326", "title": "Gollenberg (Brandeburgo)", "text": "Gollenberg \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 parte dell'Amt Rhinow.\nDal 21 ottobre 2013 il comune si fregia del titolo di \"Lilienthal-Gemeinde\" (\"comune di Otto Lilienthal\").\nStoria.\nIl comune di Gollenberg venne creato il 1\u00ba gennaio 2012 dalla fusione dei comuni di Sch\u00f6nholz-Neuwerder e St\u00f6lln. Il nome del comune deriva dal \"Gollenberg\", un'altura presente nel territorio."}
{"id": "1742327", "revid": "149727", "url": "https://it.wikipedia.org/wiki?curid=1742327", "title": "Sch\u00f6nholz-Neuwerder", "text": ""}
{"id": "1742329", "revid": "149727", "url": "https://it.wikipedia.org/wiki?curid=1742329", "title": "St\u00f6lln", "text": ""}
{"id": "1742330", "revid": "36426", "url": "https://it.wikipedia.org/wiki?curid=1742330", "title": "Facolt\u00e0 di Lettere e Filosofia (Firenze)", "text": "Il complesso della Facolt\u00e0 di Lettere e Filosofia dell'Universit\u00e0 di Firenze si trova in via Alfani a Firenze. Il complesso moderno, costruito dal 1959 al 1964, si fonde in un tutt'uno con l'insieme dell'ex-monastero di Santa Maria degli Angeli, con la Casa del Mutilato e con la rotonda del Brunelleschi.\nStoria.\nInserito nel piano generale della nuova citt\u00e0 universitaria che prevedeva la nascita di un vasto polo umanistico nell'area compresa tra il Duomo e i viali, il progetto per la sede delle facolt\u00e0 di Lettere e Magistero inizi\u00f2 a definirsi nel marzo del 1957. L'area prescelta, in origine propriet\u00e0 dell'ospedale di Santa Maria Nuova nonch\u00e9 sede dei locali di anatomia patologica e delle cappelle mortuarie, fu acquistata dal Consorzio per l'assetto edilizio dell'Universit\u00e0 degli studi di Firenze nel 1956. Nel gennaio del 1958 venne presentato un primo progetto, approvato dalla Soprintendenza ma respinto in sede di commissione edilizia a causa dell'eccessiva altezza del muro cieco su via degli Alfani; presentato poche settimane dopo con l'altezza del muro ridotta della met\u00e0, il progetto di Raffaello Fagnoni fu approvato il 2 febbraio 1959.\nPochi giorni dopo iniziarono i lavori di demolizione, che vennero per\u00f2 interrotti nel luglio dello stesso anno a seguito della scoperta di una loggetta seicentesca sul fronte est del chiostro dei Morti: tale rinvenimento comport\u00f2 la revisione del progetto e l'arretramento del corpo della torre libraria, in origine allineato con il muro cieco e con il fronte del fabbricato adiacente, in modo da permettere la veduta d'angolo della restaurata loggia (variante del 28 luglio 1959). La posa della prima pietra ebbe luogo il 15 dicembre del 1959 e la consegna dei lavori il 4 febbraio dell'anno successivo. Altre due varianti di progetto si resero necessarie nell'ottobre del 1959 per il rinvenimento di cinque colonne tuscaniche durante le demolizioni e nell'aprile del 1961 per la creazione di un attico sopra la torre libraria. I lavori vennero di nuovo interrotti nel novembre del 1961 a seguito della constatata insufficienza dell'edificio ad ospitare le due facolt\u00e0 di Lettere e Magistero. Nel febbraio 1962 il complesso divenne finalmente sede della sola facolt\u00e0 di Lettere e Filosofia e i lavori poterono riprendere; terminato nell'agosto del 1964, fu ufficialmente inaugurato il 30 ottobre dello stesso anno.\nDescrizione.\nSituato in un lotto di esigue dimensioni e affacciato su sedi viarie di limitata sezione, l'edificio \u00e8 inserito in un tessuto compatto nel quale emergono i due vuoti dei chiostri dell'Alberone e dei Morti. Dal confronto con il tema del chiostro, e con l'articolazione e la fruizione di spazi che esso comporta, deriva l'evidente introversione dell'edificio nei confronti del circostante: fronte principale divenne dunque non quello definitosi a seguito della giustapposizione del preesistente portico bens\u00ec quello sul cortile centrale la cui rappresentativit\u00e0 \u00e8 sottolineata dalla presenza degli unici motivi plastici e decorativi rintracciabili in tutto l'edificio: la vasca-fontana centrale in mosaico e le cinque colonne tuscaniche in pietra serena. Il muro a recinzione del giardino e del piccolo cortile costituisce invece, con le tre finestre con inferriata e la panca di via, motivo di continuit\u00e0 con il fronte stradale e riproposizione di alcuni dei temi tipici dei palazzi e complessi conventuali limitrofi. Segno di continuit\u00e0 con la pietra forte della loggia del Nigetti \u00e8 inoltre il rivestimento del corpo degli uffici, adiacente al chiostro.\nIl complesso si distingue per l'estrema razionalit\u00e0 delle soluzioni formali e funzionali e per la pressoch\u00e9 totale mancanza di motivi decorativi. Esso \u00e8 caratterizzato da una serie di corpi di fabbrica a pianta rettangolare, diversi per volumetria e soluzione di facciata, sviluppati su tre piani fuori terra (ad eccezione della torre libraria) e organizzati attorno al tema centrale del cortile e ai due assi longitudinali degli ampi corridoi ad esso tangenti. L'articolazione dei fronti e la distribuzione degli spazi interni sono compatibili con le diverse caratteristiche degli affacci: sul fronte nord, addossato al preesistente portico del chiostro dell'Alberone e di conseguenza cieco (unica eccezione i due portali di accesso), si attestano il volume della torre libraria, con finestre al piano attico, e dei servizi, illuminati da una chiostrina. Il fronte sud, prospiciente una via interna di limitate dimensioni, \u00e8 caratterizzato dal prevalere dell'elemento muro in cui si inseriscono due accessi secondari e luci e finestre di limitate dimensioni e ritmo regolare. Il fronte est, arretrato rispetto al filo stradale della via degli Alfani e prospiciente un giardino interno, \u00e8 scandito orizzontalmente dai segni continui del balcone al piano primo e dell'aggetto al piano secondo e presenta una teoria di aperture di interasse costante ma diverso ai vari piani: al piano terra superficie interamente vetrata a maglia rettangolare, al piano primo porte finestre con luci sovrastanti ed al secondo finestre, di ritmo doppio rispetto alle sottostanti. Il fronte ovest, su vicolo interno, si articola in due corpi, separati dal taglio verticale di una parete finestrata e diversi per allineamento e per soluzione di facciata (pilastri a vista e fortemente aggettanti per quello a nord, cortina muraria scandita dal ritmo costante delle finestre per quello a sud).\nAll'interno gli ambienti sono cos\u00ec distribuiti: al seminterrato ampio garage al centro, con ai lati servizi tecnici e deposito materiale librario e didattico; al piano terra servizi, distribuzione libraria - con ampia parete vetrata di affaccio sul cortile ritmata da colonne tuscaniche in pietra reperite durante le demolizioni - sale di lettura, servizi, abitazione del custode, sale di lettura d'istituto e aule; al piano primo servizi, deposito librario, sala del consiglio, segreteria e presidenza, sale di lettura d'istituto, segreterie d'istituto, aula magna; al piano secondo servizi, deposito librario, sala di lettura, sale di letture d'istituto e aule; al piano attico aule dei professori distribuite ai lati di un atrio centrale.\nFortuna critica.\nIl progetto per la nuova facolt\u00e0 fu sottoposto sin dagli esordi a una vivace critica, come testimonia l'ampio dossier di stampa dal 1959 al 1962; oggetto principale di tale dibattito era la scelta del progettista, funzionale e storica allo stesso tempo, di creare un muro cieco lungo il fronte stradale che da una parte garantisse, tramite l'interposizione di un giardino, il sufficiente isolamento agli spazi interni e dall'altra rappresentasse un segno di continuit\u00e0 con i chiostri e giardini murati presenti nell'area. La polemica giornalistica si interruppe in seguito all'edificazione e negli anni successivi non si rileva alcun contributo critico sull'oggetto.\nIl complesso risulta oggi snaturato nelle due caratteristiche principali del progetto originario, ovvero alternanza di spazi chiusi ed aperti interamente fruibili dagli studenti e riduzione di pareti divisorie a vantaggio di spazi ampi e flessibili: la prima, sottolineata dal progetto mai realizzato di mettere in collegamento tramite un percorso continuo il \"chiostro dei morti\" con il giardino murato e il cortile interno, \u00e8 fallita in fase esecutiva; la seconda, sintetizzata nei corridoi ampi e luminosi che attraversavano tutto l'edificio in profondit\u00e0 connotandosi al contempo, per dimensione e arredo, come percorsi distributivi e luoghi d'incontro e di studio, \u00e8 stata progressivamente ridotta per creare nuovi spazi di studio o di servizio.\nBench\u00e9 l'edificio fosse stato progettato secondo alcuni accorgimenti estremamente moderni (si veda ad esempio la quantit\u00e0 di superficie riservata alle sale di lettura tutte collegate mediante montacarichi con la torre libraria), lo spazio previsto e la sua articolazione risultano oggi del tutto insufficienti per l'attuale popolazione universitaria."}
{"id": "1742333", "revid": "729019", "url": "https://it.wikipedia.org/wiki?curid=1742333", "title": "Grigorij Michajlovi\u010d Sem\u00ebnov", "text": "Biografia.\nUltimo rampollo di una famiglia aristocratica, turbolento (ospite abituale delle carceri da quando aveva quattordici anni), dopo la rivoluzione russa di febbraio (1917) si accost\u00f2 al Partito Socialista Rivoluzionario (PSR) di cui alla fine dell'anno fu alla guida dell'organizzazione militare. A partire dal maggio 1918 Sem\u00ebnov organizz\u00f2 una serie di attentati contro i capi bolscevichi con omicidi eccellenti (per esempio, uccisione di Vladimir Volodarskij il 20 giugno, assassinio di Urickij il 30 agosto) che, col contemporaneo tentato omicidio di Lenin ad opera della Kaplan determinarono l'inizio del Terrore rosso.\nAppoggiato dai giapponesi, cerc\u00f2 di imporsi in Mongolia dopo essersi alleato con il comandante Roman von Ungern-Sternberg, per sopprimere i vari signori della guerra che erano nati nella regione approfittando della rivoluzione, ma entrambi durarono poco. Quando i \"bianchi\" furono estromessi dalla Siberia ed i bolscevichi formarono la Repubblica dell'Estremo Oriente egli cre\u00f2 con l'aiuto giapponese lo Stato cosacco di Transbajkalia.\nSconfitto dall'Armata Rossa, fu costretto a fuggire, prima a Nagasaki, poi negli Stati Uniti, poi in Cina, dove mantenne legami con l'intelligence giapponese.\nIntorno alla met\u00e0 del 1919 tuttavia Sem\u00ebnov si avvicin\u00f2 segretamente al Partito comunista sovietico offrendosi come agente segreto. Nel febbraio del 1922 pubblic\u00f2 a Berlino un libello intitolato \"Attivit\u00e0 militare e sovversiva del Partito socialista rivoluzionario nel 1917-18\" in cui indicava per nome gli aderenti al PSR, la maggior parte dei quali furono arrestati e processati nell'agosto del 1922. Nell'elenco era presente anche il nome del critico Viktor \u0160klovskij il quale riusc\u00ec a riparare all'estero.\nAl termine della seconda guerra mondiale, quando i russi invasero la Manciuria, Sem\u00ebnov fu arrestato, riportato a Mosca e impiccato."}
{"id": "1742334", "revid": "228587", "url": "https://it.wikipedia.org/wiki?curid=1742334", "title": "Dentelli", "text": ""}
{"id": "1742335", "revid": "1573940", "url": "https://it.wikipedia.org/wiki?curid=1742335", "title": "Dyscophus antongilii", "text": "La rana pomodoro (Dyscophus antongilii ) \u00e8 una rana della famiglia Microhylidae, endemica del Madagascar. In malgascio \u00e8 nota come sangongong.\nDescrizione.\nLa caratteristica distintiva di questa specie \u00e8 senz'altro la smagliante livrea rossa a cui deve il nome comune. I soggetti giovani presentano invece il dorso giallo e i fianchi e le estremit\u00e0 neri.\n\u00c8 una rana di notevoli dimensioni con un marcato dimorfismo sessuale: raggiunge 6\u20137\u00a0cm di lunghezza nei maschi, 8\u201310\u00a0cm nelle femmine. Il peso delle femmine pu\u00f2 superare i 200 grammi.\nBiologia.\nVivono negli specchi di acqua stagnante. La loro pelle secerne una sostanza biancastra che pu\u00f2 risultare irritante per l'uomo. Se disturbate si gonfiano per scoraggiare gli eventuali predatori.\nProducono caratteristiche emissioni sonore che consistono in una serie di 3-7 note disarmoniche con frequenze da 0.1-1.1 kHz.\nAlimentazione.\nLa rana pomodoro si nutre soprattutto di insetti, limacce e vermi.\nRiproduzione.\nLe femmine raggiungono la maturit\u00e0 sessuale tra i 2 e i 3 anni.\nDepongono da 1000 a 1500 piccole uova avvolte da una massa gelatinosa galleggiante sull'acqua. Dopo circa 36 ore dalla deposizione si ha la fuoriuscita dei girini che misurano 5\u20136\u00a0mm. La metamorfosi si completa dopo circa 45 giorni. Le forme giovanili sono di colore giallo sul dorso, nero sui fianchi e sulle estremit\u00e0.\nDistribuzione e habitat.\nPresente nelle aree rurali della baia di Antongil e all'interno del territorio urbano di Maroantsetra, nel Madagascar nord-orientale.\nVive in fossi, stagni e risaie, dal livello del mare sino a 200 m di altitudine.\nConservazione.\n\"D. antongilii\" \u00e8 inserito nell'Appendice I della CITES, che ne vieta il commercio (in passato principalmente destinato al mercato terraristico).\nLa \"IUCN red list\" considera questa specie come a \"rischio minimo\" (\"least concern\")."}
{"id": "1742338", "revid": "287204", "url": "https://it.wikipedia.org/wiki?curid=1742338", "title": "Il nastro di M\u00f6bius", "text": "Il nastro di M\u00f6bius \u00e8 un libro scritto da Clifford A. Pickover.\nIl saggio si incentra principalmente sulla superficie non orientabile e superficie rigata chiamata appunto nastro di M\u00f6bius.\nIl libro tratta anche altre figure topologiche insolite come la Bottiglia di Klein, la sfera cornuta di Alexander."}
{"id": "1742339", "revid": "116098247", "url": "https://it.wikipedia.org/wiki?curid=1742339", "title": "Gro\u00dfderschau", "text": "Gro\u00dfderschau \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 parte dell'Amt Rhinow.\nSuddivisione.\nIl territorio comunale si divide in 3 zone (\"Ortsteil\"), corrispondenti al centro abitato di Gro\u00dfderschau e a 2 frazioni:"}
{"id": "1742340", "revid": "287204", "url": "https://it.wikipedia.org/wiki?curid=1742340", "title": "Grossderschau", "text": ""}
{"id": "1742344", "revid": "436907", "url": "https://it.wikipedia.org/wiki?curid=1742344", "title": "Violet Hill", "text": "Violet Hill \u00e8 un singolo del gruppo musicale britannico Coldplay, pubblicato il 9 maggio 2008 come primo estratto dal quarto album in studio \"Viva la vida or Death and All His Friends\".\nDescrizione.\nIl 7 maggio \u00e8 uscito con il giornale \"New Musical Express\" un vinile 7\" in edizione limitata contenente \"Violet Hill\" e la b-side \"A Spell a Rebel Yell\".\nIl singolo del brano \u00e8 uscito nei negozi il 9 maggio e contiene, oltre a \"Violet Hill\", anche i brani \"Lost\" e \"A Spell a Rebel Yell\".\nVideo musicale.\nIl videoclip del brano venne girato a Catania. Il set principale del video \u00e8 infatti l'Etna, e alcune riprese sono state realizzate anche all'interno del Palazzo Biscari di Catania e al Castello degli Schiavi di Fiumefreddo di Sicilia.\n\u00c8 stata prodotta anche una seconda versione del video, diretta da Mat Whitecross, pubblicata sul sito ufficiale della band e sul canale ufficiale di YouTube denominata \"Dancing Politicians\" che mostra politici come Bush, Tony Blair e Fidel Castro mentre ballano."}
{"id": "1742352", "revid": "36426", "url": "https://it.wikipedia.org/wiki?curid=1742352", "title": "Il resto del Carlino", "text": ""}
{"id": "1742353", "revid": "729019", "url": "https://it.wikipedia.org/wiki?curid=1742353", "title": "Gran Premio motociclistico del Qatar 2006", "text": "Il Gran Premio motociclistico del Qatar 2006 corso l'8 aprile, \u00e8 stato il secondo Gran Premio della stagione 2006 del motomondiale e ha visto vincere: la Yamaha di Valentino Rossi in MotoGP, Jorge Lorenzo nella classe 250 e \u00c1lvaro Bautista nella classe 125."}
{"id": "1742356", "revid": "60364", "url": "https://it.wikipedia.org/wiki?curid=1742356", "title": "Elasticit\u00e0 della domanda rispetto al prezzo", "text": ""}
{"id": "1742357", "revid": "119451637", "url": "https://it.wikipedia.org/wiki?curid=1742357", "title": "Havelaue", "text": "Havelaue (letteralmente: \u00abansa della Havel\u00bb) \u00e8 un comune di abitanti del Brandeburgo, in Germania.\nAppartiene al circondario della Havelland ed \u00e8 amministrato dall'Amt Rhinow.\nNon esiste alcun centro abitato denominato \u00abHavelaue\u00bb: si tratta pertanto di un comune sparso.\nStoria.\nIl comune di Havelaue venne creato il 31 dicembre 2001 dalla fusione dei comuni di G\u00fclpe, Parey, Spaatz, Strodehne e Wolsier.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nIl comune di Havelaue si suddivide nelle frazioni di G\u00fclpe, Parey, Spaatz, Strodehne e Wolsier."}
{"id": "1742377", "revid": "116098820", "url": "https://it.wikipedia.org/wiki?curid=1742377", "title": "Seeblick", "text": "Seeblick \u00e8 un comune di abitanti del Brandeburgo, in Germania.&lt;br&gt;\nAppartiene al circondario della Havelland ed \u00e8 amministrato dell'Amt Rhinow.\nStoria.\nIl comune di Seeblick venne creato il 31 dicembre 2001 dalla fusione dei comuni di Hohennauen, Wassersuppe e Witzke.\nIl nome del nuovo comune significa \"Vista sul lago\", con riferimento alla posizione geografica.\nSuddivisione amministrativa.\nIl comune di Seeblick si compone di 3 centri abitati (\"Ortsteil\"):"}
{"id": "1742387", "revid": "466539", "url": "https://it.wikipedia.org/wiki?curid=1742387", "title": "Rhinow", "text": "Rhinow \u00e8 una citt\u00e0 di abitanti del Brandeburgo, in Germania. Appartiene al circondario della Havelland ed \u00e8 amministrata dall'Amt Rhinow.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nAlla citt\u00e0 di Rhinow appartiene la frazione di Kietz."}
{"id": "1742400", "revid": "287204", "url": "https://it.wikipedia.org/wiki?curid=1742400", "title": "Force Protection Condition", "text": "Force Protection Condition (abbreviata FPCON), nel linguaggio militare degli Stati Uniti d'America \u00e8 la descrizione dello stato di allerta da attivare in risposta della valutazione della minaccia di tipo terroristico presente.\nViene determinato da una direttiva del Dipartimento della Difesa americano e causa l'attivazione di misure di protezione predeterminate a cura degli enti responsabili della sicurezza delle installazioni militari.\nDifferisce dal DEFCON, in quanto quest'ultimo determina l'ammontare di forze militari da schierare in funzione della probabilit\u00e0 di attacco contro la popolazione civile. La decisione su che livello di FPCON adottare \u00e8 influenzata dalla stima della minaccia terroristica presente nei confronti delle installazioni e del personale militare, dall'ammontare di forze di sicurezza disponibili e dal livello di tensione internazionale tra gli Stati Uniti e altre nazioni. L'FPCON prima era noto come THREATCON. La denominazione fu cambiata nel giugno 2001 per evitare la confusione con il consimile sistema di determinazione degli stati di allerta utilizzato dal Dipartimento di Stato degli Stati Uniti (ministero degli esteri).\nDescrizione dei livelli FPCON.\nCi sono cinque livelli FPCON; il comandante dell'U.S. Northern Command determina il livello di protezione minimo da adottare da parte di tutte le installazioni nel territorio continentale degli Stati Uniti, in quanto \u00e8 il comando unificato sotto cui cade la responsabilit\u00e0 di tutta l'area geografica della nord America. Gli altri comandi, come l'U.S. European Command (teatro europeo) e l'U.S. Southern Command (teatro del centro e sud America e Caraibi), stabiliscono le condizioni di protezione per le installazioni militari americane nelle loro aree di responsabilit\u00e0. Postazioni singole e singoli comandanti di installazione possono aumentare il loro livello di protezione di forza locale, secondo quanto ritengono necessario, ma devono adottare almeno il minimo livello prescritto dai comandi centrali.\nLe misure di sicurezza in risposta ad un aumento dello stato FPCON possono includere un inasprimento dei controlli a partire dalle procedure di base per il controllo dei documenti all'ingresso di un'installazione, per esempio effettuando l'identificazione in un edificio apposito e non al varco di ingresso. In casi di inasprimento ulteriori, pu\u00f2 venire richiesta l'ispezione di ogni veicolo, persona e borsa che entrano nell'installazione.\nLe cinque condizioni FPCON sono:\nLe differenze significative tra FPCON CHARLIE e FPCON DELTA \u00e8 che quest'ultimo fa riferimento ad una nota e specifica minaccia, mentre FPCON CHARLIE \u00e8 impiegato per prevenire minacce imminenti di carattere generale, senza la definizione specifica di un bersaglio. FPCON CHARLIE pu\u00f2 essere mantenuto anche per un periodo significativo di tempo, molte settimane, mentre lo stato Delta viene generalmente osservato solo per giorni.\nUn livello di FPCON pu\u00f2 essere designato anche come \"+\", intendendo che l'installazione, istituir\u00e0 misure di sicurezza addizionali oltre a quelli standard per il livello di FPCON dichiarato. In genere, questa variante \u00e8 usata per aggiungere un livello addizionale di sicurezza superiore all'FPCON DELTA. Esiste un elenco di misure di sicurezza addizionali che possono essere adottate per passare ad un livello \"+\" (o rafforzato) di sicurezza. Di norma gli enti responsabili della sicurezza delle installazioni scelgono due o tre delle misure di sicurezza \"rafforzate\" e li adottano, ruotandoli in modo casuale, per mantenere un grado di imprevedibilit\u00e0 delle difese. Alcuni accorgimenti restrittivi supplementari vengono, invece, permanentemente adottati in funzione delle peculiarit\u00e0 della base militare da difendere.\nPer esempio il controllo di tutti i documenti delle persone entranti nella base militare viene sempre adottato in condizioni FPCON Alpha+, mentre perlustrazioni armate delle recinzioni possono essere eseguite con frequenza casuale per ostacolare lo studio dei processi difensivi dell'installazione da parte di un potenziale aggressore.\nI livelli di FPCON possono essere elevati anche non in sequenza; per esempio, il livello di FPCON pu\u00f2 passare da FPCON NORMAL a FPCON CHARLIE, saltando completamente i livelli ALFA e BRAVO.\nImpiego della nomenclatura FPCON.\nLa suddivisione in stati di allerta utilizzando le lettere dell'alfabeto fonetico NATO, si \u00e8 diffusa in tutte le installazioni militari dei paesi della NATO, tra cui l'Italia. La notoriet\u00e0 data dalla stampa ha portato all'utilizzo della terminologia anche in altri settori della sicurezza, come quelli della lotta ai virus informatici."}
{"id": "1742403", "revid": "149727", "url": "https://it.wikipedia.org/wiki?curid=1742403", "title": "Bernau a.Chiemsee", "text": ""}
{"id": "1742404", "revid": "72396", "url": "https://it.wikipedia.org/wiki?curid=1742404", "title": "Palazzo Pazzi dell'Accademia Colombaria", "text": "Il Palazzo Pazzi dell'Accademia Colombaria, palazzo Pazzi-Vitali, \u00e8 un edificio storico del centro di Firenze, situato in borgo degli Albizi 28. Appartenne alla famiglia dei Pazzi e fu sede dell'Accademia Colombaria negli anni Trenta del Settecento, dalla quale deriva il nome.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale, ed \u00e8 sottoposto a vincolo architettonico dal secondo decennio del Novecento.\nStoria.\nIl palazzo sorge su alcune case gi\u00e0 di propriet\u00e0 degli Infangati e quindi dei Da Lautiano, acquistate nel 1476 da Guglielmo e Giovanni de' Pazzi. Confiscate a seguito della congiura ordita ai danni dei Medici da parte di alcuni membri della famiglia (come anche il palazzo Pazzi della Congiura in via del Proconsolo 10), pass\u00f2 di propriet\u00e0 ai Gherardini della Rosa, dai quali lo riscattarono, oramai dimenticati gli anni delle condanne e dell'esilio, gli stessi Pazzi, circa un secolo dopo, che lo ammodernarono conferendogli le forme attuali. Tale intervento (che Walther Limburger assegna verosimilmente al 1592) \u00e8 tradizionalmente ricondotto a un progetto di Bartolomeo Ammannati o comunque all'opera di un suo stretto seguace. \nSuccessivamente l'edificio divenne noto per essere stato la prima sede della Colombaria, l'accademia costituita nel 1735 da Giovanni Girolamo de' Pazzi che originariamente teneva le proprie sedute nella parte alta della fabbrica, fatta a guisa di torretta colombaia (non visibile dalla strada). \nAi primi dell'Ottocento la propriet\u00e0, sempre mantenuta dai membri della famiglia Pazzi, pass\u00f2 all'imprenditore svizzero Wital (il cui cognome venne presto italianizzato in Vital e quindi in Vitali), che tra il 1830 e il 1840 circa promosse imponenti interventi di trasformazione e accrescimento, in parte per adeguare gli ambienti principali al gusto e alle esigenze del tempo, in parte per destinare alcune porzioni della propriet\u00e0 alla locazione. In questo periodo gli originari tre piani passarono a quattro con l'inserimento di un nuovo piano tra il primo e il secondo, ottenuto con l'apertura di una nuova serie di finestre sul fronte e il conseguente spostamento delle quote d'imposta dei solai. \nAltri lavori, databili alla seconda met\u00e0 dell'Ottocento (quando la propriet\u00e0 era passata ai Reishammer), portarono ad ampliamenti nella parte tergale, saturando questa volta gli spazi verdi esistenti, in parallelo all'intervento di edificazione del grande edificio della Banca d'Italia sorto su altri orti e giardini gi\u00e0 propriet\u00e0 dei Pazzi. \nCos\u00ec profondamente trasformato il palazzo conobbe un periodo di declino tra la fine dell'Ottocento e i primi del secolo successivo, tanto che un intervento di restauro alla facciata dovette essere intimato dal Comune nel 1908 per motivi di pubblica incolumit\u00e0, vista la ripetuta caduta di elementi lapidei e intonaci. Ulteriormente danneggiato dall'alluvione del 1966 l'edificio fu finalmente restaurato sulla base di un complesso progetto elaborato dall'architetto Luciano Capecchi, tra il 1978 e il 1982, con demolizione di parte delle superfetazioni. \nAttualmente l'edificio \u00e8 occupato da vari uffici dell'Universit\u00e0 degli Studi di Firenze e, al piano terreno, ospita una sezione del Museo di Storia Naturale (con ingresso dall'attiguo palazzo Nonfinito in via del Proconsolo 12). \nDescrizione.\nLa facciata appare particolarmente movimentata, pur nella relativa limitazione dell'ampiezza, con molte aperture di finestre che, nella letteratura, sono spesso segnalate con note ingiustamente negative (ma si ricordi quanto detto circa gli interventi ottocenteschi), perch\u00e9 affollerebbero eccessivamente lo spazio.\nAl piano terra si trova il portale e tre finestre inginocchiate, con i timpani che ricorrono simmetricamente come triangolari (sulla porta e all'estremit\u00e0 dstra) e curvilinei (al centro). Altre la cornice marcapiano si trovano altre quattro finestre con una forte incorniciature e timpani alternatri in maniera opposta a quelli del livello inferiore; seguono le aperture rettangolari del mezzanino ottocentesco, e altre quattro finestre col timpano spezzato in cui \u00e8 inserito il vaso infuocato. \nOltre all'elaborato scudo posto al centro e recante l'arme della famiglia Pazzi (d'azzurro, a due delfini d'oro guizzanti in palo addossati, posti in mezzo a cinque crocette fioronate), il vaso dal quale esce una fiamma inserito nel timpano spezzato della porta d'ingresso (sempre affiancato da due delfini guizzanti) e delle finestre all'ultimo piano allude al fuoco sacro scaturito dalle tre pietre del Santo Sepolcro che Pazzino de' Pazzi avrebbe portato a Firenze dalla Terrasanta, dando origine alla cerimonia dello 'scoppio del carro'. "}
{"id": "1742406", "revid": "36426", "url": "https://it.wikipedia.org/wiki?curid=1742406", "title": "Accademia Colombaria", "text": ""}
{"id": "1742409", "revid": "115533", "url": "https://it.wikipedia.org/wiki?curid=1742409", "title": "FPCON", "text": ""}
{"id": "1742418", "revid": "767487", "url": "https://it.wikipedia.org/wiki?curid=1742418", "title": "Grand Hotel Minerva", "text": "Il Grand Hotel Minerva si trova a Firenze in piazza Santa Maria Novella 16.\nStoria.\nNella met\u00e0 degli anni Cinquanta la famiglia Thoenes decise di trasformare l'albergo - nato nel Settecento con tale funzione accorpando vari lotti contigui d'abitazione - che nell'assetto e nella distribuzione definitasi agli esordi degli anni Venti risultava ormai del tutto inadeguato alle moderne esigenze.\nVenne scelto l'architetto Edoardo Detti, coadiuvato da Carlo Scarpa, che si trovarono dunque ad operare in un tessuto fortemente connotato, vincolato da preesistenze (la facciata prospiciente la piazza e la struttura muraria dell'intero corpo nord) ed allo stesso tempo fortemente degradato da superfetazioni successive. Il progetto, la cui redazione inizi\u00f2 probabilmente nel 1958, prevedeva la demolizione dei volumi sul retro e la ricostruzione di un nuovo corpo, ortogonale al fronte e parallelo al lato ovest del portico quadrato di Santa Maria Novella: con la nuova sistemazione l'albergo arriv\u00f2 a offrire 120 camere (un terzo in pi\u00f9 delle precedenti) mentre il volume ricostruito era inferiore rispetto al demolito. I lavori iniziarono nel 1959 e si protrassero per 24 mesi: le demolizioni vennero effettuate manualmente e non con mezzi meccanici, strato per strato, in modo da individuare le sovrapposizioni storiche. L'accurato rilievo dell'ossatura portante permise a Detti e Scarpa di concepire un progetto che, partendo dalle preesistenze, arriva a farle divenire elemento germinatore dei nuovi spazi ed assi di progetto, collegando il nuovo corpo al vecchio in un interessante e calcolato gioco di dislivelli e asimmetrie. L'albergo venne finalmente inaugurato nel 1961.\nArchitettura.\nL'edificio \u00e8 situato in un lotto di notevole valore ambientale, adiacente al complesso monumentale di Santa Maria Novella, ed \u00e8 inserito nel tessuto continuo degli edifici stratificatisi nei secoli a formare la naturale quinta della facciata albertiana. Il fronte nord affaccia sulla piazza mentre il fronte sud prospetta su un articolato sistema di corti e chiostrine interne, risultanti dalla progressiva saturazione degli originari orti del convento.\nIl corpo progettato \"ex novo\", inserendosi ortogonalmente al fronte nord ed in adiacenza ad uno dei chiostri di Santa Maria Novella, si pone in un rapporto di continuit\u00e0 con questi; Detti privilegia l'asse visuale ovest - est che, traguardando il sistema ininterrotto dei chiostri e dei cortili separati da corpi di fabbrica, termina nel riferimento visivo dominante del campanile e della facciata della chiesa ed al contempo ripropone nella corte - giardino la medesima atmosfera di introversione e pacata intimit\u00e0 dei chiostri adiacenti. L'edificio si compone di due differenti nuclei: per il primo, tangente la piazza, l'intervento di Detti \u00e8 consistito in un recupero dell'esistente, con una rifunzionalizzazione e ridistribuzione degli spazi; nel secondo, ad esso ortogonale, si \u00e8 invece proceduto ad una nuova progettazione, configurandosi finalmente il tutto come un intervento unitario, anche se estremamente articolato.\nL'albergo si articola su 4 e 5 piani pi\u00f9 uno seminterrato ed \u00e8 caratterizzato dall'organizzazione degli ambienti secondo due diversi assi visivi: uno longitudinale, vero e proprio cannocchiale prospettico che, dalla hall d'ingresso del piano terra, attraverso un gioco di rarefatte trasparenze, passa per il volume della saletta proiettata sul chiostro giardino - puro involucro luminoso il cui affaccio \u00e8 costituito da una parete vetrata di calibrata geometria, evidente omaggio nell'impaginazione al De Stijl - e trova la sua conclusione nella quinta della cortina a mattoni della sala della colazioni, raffinata tessitura dai lievi aggetti e contrasti luminosi; tale asse \u00e8 rafforzato all'ingresso dall'enfatizzazione del pilastro-parete che separa la hall dalla reception. \nParallelo ad esso ed adiacente al muro del chiostro di Santa Maria Novella, il percorso in lastre di pietra serena delimita ad ovest il giardino interno e conduce anch'esso alla parete in laterizio. Normale a questi due, e parallelo al fronte sulla piazza, corre l'asse prospettico trasversale, che congiunge il vano scale, a ovest, con la teoria delle salette per concludersi nel bancone dell'office.\nIl corpo longitudinale di nuova progettazione, che presenta una pianta ad L, affaccia sul giardino interno in maniera differenziata: al piano terra, sul lato ovest, tramite la teoria dei bow window - a sbalzo sulla sottostante vasca d'acqua - che illumina la raffinata sala da pranzo nella quale l'asse longitudinale \u00e8 contrappuntato dalla corrispondenza dei pilastri sui due lati (in intonaco e pietra per la superficie finestrata, rivestiti in legno per quella interna) e dalla maglia geometrica del pavimento; sul lato nord tramite la facciata ad un solo piano della sala colazioni, dove si aprono due finestre a losanga. Ai piani superiori, nei quali sono collocate le camere, la facciata si configura come una superficie continua scandita dai cinque tagli verticali dei nastri delle finestre, binate, e conclusa dalla fascia d'ombra orizzontale risultante dall'arretramento dell'ultimo piano.\nSul lato opposto si colloca, inserito nell'ala est del chiostro di Santa Maria Novella, il fronte essenziale delle sale riunioni, cieco al piano terra (corrispondente al portico conventuale) e caratterizzato al primo piano da quattro finestre-feritoie lanceolate, la cui strombatura disegna suggestivi giochi di luce: all'interno un unico spazio, tutto sviluppato in profondit\u00e0 e connotato semplicemente dal pacato ritmo delle aperture e dal movimento del soffitto ligneo ad ala di gabbiano.\nNel piano attico la piscina, progettata in relazione con l'asse visuale della facciata di Santa Maria del Fiore.\nGli spazi ideati da Scarpa e Detti non esistono pi\u00f9, giacch\u00e9 sono state apportate sostanziali modifiche sia alla distribuzione sia alle finiture ed agli arredi. Per quanto sia facilmente comprensibile che una struttura turistica necessiti di interventi di manutenzione e riorganizzazione di servizi, meno accettabile risulta che, alla luce di un discutibile concetto di variato gusto e stile, si decida di alterare irrimediabilmente una realizzazione che costituisce un esempio tra i pi\u00f9 convincenti dell'architettura del dopoguerra a Firenze. Il cannocchiale prospettico della hall \u00e8 irrimediabilmente alterato a seguito della demolizione del grande pilastro centrale; i pavimenti in marmo ai vari piani sono stati ricoperti con tessuto vegetale, ad eccezione della sala pranzo, che risulta comunque alterata nella sua organicit\u00e0 a seguito dell'eliminazione di alcuni pilastri in legno e della completa sostituzione della mobilia; conservati invece i pavimenti in legno di teck ai vari piani. Eliminati gli splendidi intonaci a stucco spatolati (e pensare che l'alternanza cromatica della superfici murarie era stata definita da Detti e Scarpa non solo su parametri estetici ma soprattutto alla luce di raffinati accorgimenti prospettici) ed il gioco articolato dei soffitti lignei. Sostituiti tutti gli arredi e gli apparecchi illuminanti; unico spazio invariato la sala delle colazioni al primo piano, nella quale \u00e8 conservata la mobilia originale.\nFortuna critica.\nBench\u00e9 i giudizi critici sull'edificio non siano certo numerosi, tutti concordano nel valutare l'intervento come uno dei pi\u00f9 felici nella Firenze dell'epoca per capacit\u00e0 di relazione con le preesistenze e modernit\u00e0 e funzionalit\u00e0 delle soluzioni. La stampa internazionale, nel momento stesso della sua inaugurazione, loda i \"superbi interni moderni\" e l'articolazione degli spazi attorno alla recuperata corte. Luporini e Koenig (1964, 1968) sottolineano la riservatezza e la misura dell'intervento operato. Non chiarito risulta invece, n\u00e9 in sede critica n\u00e9 documentaria, il limite tra il contributo dettiano e scarpiano tanto che si fa riferimento ad una generica influenza dell'architetto veneziano senza mai arrivare a definirne lo specifico contributo."}
{"id": "1742427", "revid": "110157", "url": "https://it.wikipedia.org/wiki?curid=1742427", "title": "Chiesa dei Santi Quirico e Giulitta (Cavaria)", "text": "L'attuale chiesa dei santi Quirico e Giulitta a Cavaria \u00e8 stata edificata a partire dal 16 agosto 1813 nelle vicinanze della precedente chiesa parrocchiale, gi\u00e0 cappella dell'omonimo monastero benedettino soppresso sotto san Carlo Borromeo.\nA pianta centrale \u00e8 lo spazio dell'assemblea \u00e8 coperto da una volta a padiglione mentre l'abside \u00e8 pronunciata e voltata a botte sopra l'altare e a spicchi sopra il tabernacolo.Le volte sono decorate con affreschi sui toni del grigio e dell'azzurro rappresentanti tralci di passiflora. Esistono due cappelle laterali una dedicata ai patroni e l'altra dedicata all'Addolorata.Lo spazio interno \u00e8 scandito da una serie di paraste decorate a marmorino rosso colore del martirio e sormontate da capitelli compositi con foglie d'acanto simbolo di vita eterna.Pesantemente rimaneggiata nella seconda met\u00e0 del secolo la chiesa ha subito un ingrandimento poco organico e l'abbattimento dell'altare neoclassico di cui \u00e8 sopravvissuto il pregevole tabernacolo in marmi policromi e realizzato a Viggi\u00f9, Anche le balaustre settecentesche sono state disperse.In occasione del giubileo del 2000 l'abside \u00e8 stata arricchita con degli stalli in legno di noce intagliati dal sacerdote scultore padre Giovanni Cavagna.L'organo \u00e8 stato probabilmente fabbricato dalla bottega del Biroldi attivo nel varesotto e alto milanese tra la fine del XVIII secolo e gli inizi de XIX secolo, lo strumento \u00e8 menzionato per la prima volta nel 1788 con il pagamento di un concerto a Francesco Bianchi organista attivo nella zona di Varese.Da notare la forma particolare del campanile che si conclude con una guglia goticheggiante."}
{"id": "1742429", "revid": "62748", "url": "https://it.wikipedia.org/wiki?curid=1742429", "title": "Zambelli", "text": ""}
{"id": "1742433", "revid": "297059", "url": "https://it.wikipedia.org/wiki?curid=1742433", "title": "Petrus Kenicius", "text": "Biografia.\nStudi\u00f2 alle universit\u00e0 di Wittenberg e Rostock.\nNel 1589 fu imprigionato per ordine di Giovanni III, insieme, tra gli altri, a Nicolaus Olai Bothniensis, che sarebbe diventato arcivescovo nel 1599, a causa della loro opposizione alla liturgia non luterana del sovrano.\nDopo esser stato rilasciato, partecip\u00f2 al Sinodo di Uppsala del 1593, e nel 1596 divenne vescovo di Skara.\nEra considerato un uomo educato e dedito al lavoro, che dedicava molto tempo e cura all'ateneo di Uppsala e alla Chiesa. In tarda et\u00e0, fu costretto a trascurare l'arcidiocesi in quanto indebolito dall'et\u00e0 e dalla malattia."}
{"id": "1742435", "revid": "51323", "url": "https://it.wikipedia.org/wiki?curid=1742435", "title": "Peter K\u00f6nigsson", "text": ""}
{"id": "1742436", "revid": "51323", "url": "https://it.wikipedia.org/wiki?curid=1742436", "title": "Peter Konigsson", "text": ""}
{"id": "1742440", "revid": "15708045", "url": "https://it.wikipedia.org/wiki?curid=1742440", "title": "Parco regionale dei Monti Picentini", "text": ""}
{"id": "1742441", "revid": "138790", "url": "https://it.wikipedia.org/wiki?curid=1742441", "title": "Marilyn Mazur", "text": "Biografia.\nDi origine polacca ed afro-americana, ha vissuto in Danimarca dall'et\u00e0 di sei anni. Inizialmente \u00e8 pianista ma all'et\u00e0 di 19 anni si \u00e8 orientata verso le percussioni ispirata da Al Foster, Airto Moreira, e Alex Riel. E' diplomata in percussioni presso la Royal Danish Academy of Music.\nLa prima band da lei fondata \u00e8, nel 1973 denominata \"Zirenes\". Nel 1978, fond\u00f2 la band \"Primi\", composta esclusivamente da donne.\nFra i musicisti con i quali ha collaborato citiamo: John Tchicai, Pierre D\u00f8rge (New Jungle Orchestra), Niels-Henning \u00d8rsted Pedersen, Palle Mikkelborg, Arild Andersen, Eberhard Weber, Alfred Harth, Peter Kowald, Makiko Hirabayash, Jeanne Lee, Jan Garbarek, Miles Davis e Gil Evans.\nNel 1989 ha fondato la band \"Future Song\" e successivamente il gruppo \"Percussion Paradise\".\nLa rivista \"Down Beat\", nel 1989, 1990 e 1995, 1997, 1998 e 2002 la ha considerata quale \"percussion-talent deserving wider recognition\" ed \u00e8 stata anche premiata, nel 2001, con il \"Jazzpar Prize\", uno dei pi\u00f9 importanti riconoscimenti internazionali nell'ambito del Jazz."}
{"id": "1742445", "revid": "729019", "url": "https://it.wikipedia.org/wiki?curid=1742445", "title": "Rodney So'oialo", "text": "Biografia.\nNato nelle Samoa Occidentali nel 1979, fratello minore di Steven (1977), internazionale per , Rodney So'oialo vive in Nuova Zelanda fin dall'et\u00e0 di cinque anni, quando i suoi genitori ivi si trasferirono.\nCresciuto a Wellington, con la locale provincia rugbistica debutt\u00f2 nel 2000 nel campionato nazionale provinciale; poco dopo, nel 2001, esord\u00ec anche nella \"franchise\" di Wellington in Super Rugby, gli Hurricanes.\nL'esordio negli \"All Blacks\" avvenne a Cardiff nel novembre 2002 contro il , e l'anno seguente giunse il terzo posto alla in Australia.\nPrese parte anche alla in Francia, con l'eliminazione degli \"All Blacks\" ai quarti di finale; due anni pi\u00f9 tardi disput\u00f2 il suo ultimo incontro internazionale e nel maggio 2010 raggiunse la centesima presenza in Super Rugby con gli Hurricanes.\nA causa di un infortunio al collo procuratosi durante un incontro di ITM Cup con la maglia di Wellington nel settembre 2010, salt\u00f2 tutta la stagione 2011, e a fine stagione si trasfer\u00ec a Suzuka, in Giappone, presso il club di Top League degli Honda Heat; tuttavia i postumi dell'infortunio non ne permisero un impiego costante, e dalla fine della stagione 2011-12 \u00e8 sostanzialmente inattivo.\nVanta anche una serie di inviti nei Barbarians nel 2010."}
{"id": "1742455", "revid": "1226", "url": "https://it.wikipedia.org/wiki?curid=1742455", "title": "Dispositivo immaginario", "text": ""}
{"id": "1742463", "revid": "1305772", "url": "https://it.wikipedia.org/wiki?curid=1742463", "title": "Kirovskij", "text": "Kirovskij "}
{"id": "1742464", "revid": "1305772", "url": "https://it.wikipedia.org/wiki?curid=1742464", "title": "Kirovskaja", "text": "Kirovskaja "}
{"id": "1742465", "revid": "228587", "url": "https://it.wikipedia.org/wiki?curid=1742465", "title": "Kirovskoe", "text": ""}
{"id": "1742469", "revid": "1718925", "url": "https://it.wikipedia.org/wiki?curid=1742469", "title": "Rosario Alagna di Mozia", "text": "Notaio a Marsala, fu infeudato dell'isola di Mozia, con il titolo di barone il 10 luglio 1792 e qualche anno dopo, 1794 nominato giudice criminale nella stessa citt\u00e0 d'origine, esercitando l'attivit\u00e0 fino al 1795.\nL'incarico di effettuare ricerche archeologiche gli venne affidato da monsignor Airoldi, custode delle antichit\u00e0 della Val di Mazara: nel 1793 iniziarono i primi lavori, che comportarono il ritrovamento di un blocco scultoreo raffigurante due leoni che addentano un toro, conservato oggi al Museo Whitaker sull'isola stessa; l'opera, gravemente erosa, potrebbe essere stata posta all'apice della Porta Nord delle mura moziesi. Inoltre ha portato alla luce molte suppellettili, che sono esposte nello stesso museo Whitaker; ha fatto parte dell'accademia del Sole, ha scritto alcuni drammi di carattere religioso di cui si ricorda \"La Resurrezione\". Le sue opere purtroppo sono andate disperse con il bombardamento che Marsala ha subito nel 1943 in cui sono state distrutte sia la biblioteca comunale che la sua antica dimora ubicata nel centro storico della citt\u00e0."}
{"id": "1742471", "revid": "339392", "url": "https://it.wikipedia.org/wiki?curid=1742471", "title": "Grigori Semenov", "text": ""}
{"id": "1742472", "revid": "106456", "url": "https://it.wikipedia.org/wiki?curid=1742472", "title": "Victoire de Donnissan de La Rochejaquelein", "text": "Biografia.\nNata in un importante famiglia molto influente alla corte di Versailles, era figlia del marchese di Donnissan, maresciallo di campo e gran siniscalco di Guienna, e di Marie-Fran\u00e7oise de Durfort de Civrac. Ben educata, aveva soltanto diciassette anni quando scoppi\u00f2 la Rivoluzione francese.\nNel 1791 spos\u00f2 suo cugino Louis Marie de Lescure, giovane ufficiale il cui nome aveva acquistato molta importanza. Con la difficile situazione politica della Francia, Lescure prese la decisione di lasciare la Francia ma prima si diresse a Parigi per difendere il Palazzo delle Tuileries il 10 agosto 1792. Con sua moglie incinta di sette mesi cerc\u00f2 asilo e alla fine decise di ritirarsi nel suo castello a Clisson, situato in mezzo al Bocage che garantiva una maggiore sicurezza, li seguirono anche i genitori di Victoire.\nNel frattempo erano scoppiate le Guerre di Vandea e i contadini insorti nella zona di Clisson andarono a cercare Lescure e suo cugino Henri de La Rochejaquelein per farli diventare loro comandanti e questi accettarono. Lescure morir\u00e0 poi in seguito alla battaglia di Cholet e Victoire rimarr\u00e0 vedova.\nDurante le sei settimane che passarono dalla morte di Lescure fino alla dispersione dell'esercito vandeano, Victoire dovette sopportare il freddo, la fame, la stanchezza, la miseria e i peggiori pericoli; divorata dalla febbre, vestiva come una contadina, per molti giorni mangi\u00f2 soltanto alcune cipolle che strappava nei campi. Negli ultimi giorni delle guerre di Vandea fu obbligata a separarsi da sua figlia, che affid\u00f2 ad una famiglia di contadini vicino Ancenis. A Savenay, venne separata da suo padre che pochi giorni dopo fu catturato e fucilato dai repubblicani, insieme a sua madre si vestirono da contadine bretoni e cercarono rifugio in una azienda agricola. Accolta con ospitalit\u00e0, pass\u00f2 l'inverno dal 1793 al 1794 con agricoltori che la loro povert\u00e0 teneva al riparo dalle persecuzioni rivoluzionarie. L'aspetto delle due donne era cos\u00ec misero che, anche se in passato facevano spesso la carit\u00e0, ora erano loro a riceverla. Spesso costretta a scappare nei boschi per sfuggire alle perquisizioni dei repubblicani, la sua vita fu continuamente fatta di spaventi, allarmi, e il pericolo di venire catturata in qualunque momento.\nDopo la fine del Terrore Victoire torn\u00f2 ad abitare nel castello di famiglia a Citran nel M\u00e9doc e riprese a vivere la sua vita normale. Nel febbraio 1795 ebbe un'altra disgrazia: la morte dell'unica figlia avuta con Lescure.\nIn seguito al colpo di stato del 4 settembre dovette lasciare la Francia e pass\u00f2 qualche tempo in Spagna. Dopo il rientro di Napoleone dall'Egitto e la sua ascesa al potere con un colpo di Stato, Victoire ritorn\u00f2 e riprese possesso dei suoi beni, che non erano stati venduti, e della fortuna di suo marito.\nNel marzo 1802 spos\u00f2 Louis de La Rochejaquelein, fratello di Henri. Con lui visse una vita tranquilla e nel 1808 avevano gi\u00e0 cinque bambini. Ma la sua tranquillit\u00e0 fu momentanea perch\u00e9 Louis si rifiut\u00f2 di accettare ogni funzione durante l'impero e nel 1814 divent\u00f2 il nuovo generalissimo dell'Esercito cattolico e reale, aiutando Luigi XVIII di Francia a tornare sul trono.\nLa Restaurazione fu un breve periodo felice per questa famiglia cos\u00ec provata. Louis venne promosso maresciallo di campo e comandante dei granatieri a cavallo del re. Ma tutto si interruppe con i Cento Giorni: Louis infatti partecip\u00f2 alla quarta guerra di Vandea e il 4 giugno mor\u00ec in battaglia.\nUna volta tornato sul trono Luigi XVIII fece diventare suo figlio maggiore pari di Francia e lei finalmente si pot\u00e9 riposare cercando di alleviare le sue sofferenze, ma queste sembravano non finire: il suo primogenito partecip\u00f2 al tentativo di colpo di Stato di Carolina di Borbone in seguito alla salita al trono di Luigi Filippo d'Orleans e recatosi in Portogallo venne ucciso il 5 settembre 1833. Ancora una volta Victoire aveva visto morire una persona a lei cara.\nNel 1832, allontanandosi da una regione che le ricordava episodi tristi, and\u00f2 a stabilirsi a Orl\u00e9ans, citt\u00e0 nella quale abitavano due sue figlie dopo essersi sposate. Molti monarchici che venivano arrestati per aver preso parte all'insurrezione vandeana venivano inviati a Orl\u00e9ans per essere giudicati e lei trascorse i suoi ultimi anni battendosi per la loro assoluzione ed ebbe la soddisfazione di vederli quasi tutti liberati. Diventata cieca, mor\u00ec il 15 febbraio 1857.\nLe \"Memorie\".\nHa lasciato un libro notevole di memorie, iniziato in Spagna e completato nei primi anni del suo secondo matrimonio. Consegnato manoscritto a M. de Barante, poi vice prefetto a Bressuire, prima di essere stampato circol\u00f2 in gruppi d'\u00e9lite e produsse una profonda sensazione. Fu infine stampato nel 1814, dopo la caduta definitiva di Napoleone. Tradotto in diverse lingue, fu spesso ristampato. Una nona edizione, aggiornata a Parigi nel 1862 \u00e8 preceduta da un eloquente elogio pronunciato dal vescovo di Poitiers il 28 febbraio 1857, nella chiesa di Saint-Aubin Beaubign\u00e9. Ha vissuto un enorme successo e molte edizioni per tutto il XIX secolo. Tra queste, l'edizione Bourloton del 1889, chiamata l'Edizione del Centenario, \u00e8 considerata senza dubbio dagli storici come la migliore.\nQuesti ricordi autentici e particolarmente vivaci evocano i grandi momenti della Grande Guerra di Vandea. Prima sposata con il generale de Lescure, il Santo del Poitou, la signora de La Rochejaquelein ebbe a fianco tutti i grandi combattenti e riporta molti aneddoti, vere pagine da antologia. Trovatasi nel cuore della guerra a motivo del suo cognome, in contatto con i combattenti vandeani, ne scrisse pochi anni dopo le memorie pi\u00f9 toccanti, tra le pi\u00f9 famose di quel tempo. L'opera riporta storie coinvolgenti di grandi catastrofi e miseria senza fine, dipinti sorprendenti, parole che vengono dal cuore, tratti che dipingono tutta una situazione. La sincerit\u00e0 della narrazione, la semplicit\u00e0 dello stile danno un valore speciale a questi ricordi che non vogliono essere un'opera letteraria, ma rimangono come una testimonianza eloquente delle guerre civili pi\u00f9 disastrose e sanguinose della storia di Francia."}
{"id": "1742474", "revid": "729019", "url": "https://it.wikipedia.org/wiki?curid=1742474", "title": "Luke McAlister", "text": "Biografia.\nFiglio di Charlie McAlister, tredicista che spese buona parte della sua carriera in Inghilterra, Luke crebbe dai quattro ai tredici anni a Middleton, nella Grande Manchester, e coltiv\u00f2 la passione per il calcio, tanto da venir schierato centravanti per la formazione giovanile del Lancashire e ingaggiato dalla scuola calcio del Manchester Utd..\nIl suo interesse per tale disciplina venne meno quando fu insultato da un allenatore perch\u00e9 faticava a tenere l'equilibrio durante un incontro su di un campo ghiacciato e al limite della praticabilit\u00e0: \u00abIl calcio fu divertente finch\u00e9 non capitai con un allenatore idiota; neppure mi prendevo con lui, cos\u00ec dissi: \"Chi se ne frega, passo al rugby a 13\"\u00bb.\nTornato in Nuova Zelanda, si dedic\u00f2 quindi al XIII nel suo ultimo anno di scuola secondaria, poi, passato alle superiori, visto che la disciplina a tredici non era prevista, entr\u00f2 nella squadra di rugby a 15, specialit\u00e0 della quale era completamente ignaro e digiuno.\nTerminata la scuola, nel 2002 fu selezionato per la provincia rugbistica di North Harbour, con la quale esord\u00ec nel campionato provinciale neozelandese, e l'anno successivo esord\u00ec in Super Rugby con la \"franchise\" di Auckland dei Blues, con cui vinse il titolo SANZAR gi\u00e0 alla sua prima stagione.\nEsord\u00ec negli \"All Blacks\" nel 2005 ad Auckland in occasione della serie contro i British Lions, e divenne elemento fisso della squadra fino alla , anno in cui lasci\u00f2 il Paese per firmare un biennale con i Sale Sharks in Inghilterra; alla fine del contratto torn\u00f2 in Nuova Zelanda ai Blues allo scopo di rendersi idoneo al richiamo in Nazionale e poter competere per un posto in squadra alla .\nIl ritorno in Nazionale avvenne il 20 giugno 2009 durante un \"test match\" contro la ma, a parte il Tri Nations successivo e un incontro nei \"test\" di fine anno (a Marsiglia, di nuovo contro la Francia), non fu pi\u00f9 schierato.\nQuando fu evidente che Graham Henry non avrebbe convocato McAlister per la Coppa, il giocatore decise di tornare in Europa e firm\u00f2, ad aprile 2011, un ingaggio per i francesi del Tolosa, anche se la federazione neozelandese, che lo teneva sotto contratto fino al 31 agosto, era riluttante a rilasciarlo anticipatamente se non dietro un indennizzo pari a circa 35\u00a0000 euro che il tecnico del Tolosa Guy Nov\u00e8s si rifiut\u00f2 di pagare asserendo che il club \u00abnon \u00e8 una vacca da mungere\u00bb; McAlister fu libero quindi di presentarsi a Tolosa solo dopo il 1\u00ba settembre; nel suo nuovo club si aggiudic\u00f2 al primo anno il campionato francese.\nVanta anche un invito nei Barbarians risalente al periodo inglese, in occasione dell'incontro con un XV dell'."}
{"id": "1742484", "revid": "87684208", "url": "https://it.wikipedia.org/wiki?curid=1742484", "title": "Augustamnica", "text": "L'Augustamnica (greco: \u0391\u1f50\u03b3\u03bf\u03c5\u03c3\u03c4\u03b1\u03bc\u03bd\u03b9\u03ba\u03ae) era una provincia del tardo Impero romano, posta ad est del delta del Nilo con capitale \"Pelusium\".\nLa provincia fu creata da Diocleziano, che la chiam\u00f2 Aegyptus Herculia in onore del suo collega Massimiano, detto appunto \"Erculeo\"; successivamente il nome fu cambiato in 'Augustamnica' per eliminare riferimenti al culto pagano. Inizialmente faceva parte della diocesi romana dell'Oriente, ma successivamente fu separata per formare la diocesi di Egitto (380 circa).\nFu poi ulteriormente divisa in due province, l'Augustamnica Prima (\"Augustamnica I\") e l'Augustamnica Secunda (\"Augustamnica II\"), all'inizio del VI secolo. Esistette probabilmente fino all'invasione musulmana (anni 630)."}
{"id": "1742486", "revid": "599013", "url": "https://it.wikipedia.org/wiki?curid=1742486", "title": "Fausto Gardini", "text": "Biografia.\nCarriera agonistica.\nDa junior ha vinto due titoli italiani di doppio, in coppia con Gianni Clerici, nel 1947 e 1948. Poi \u00e8 stato, negli anni cinquanta e negli anni sessanta, uno dei migliori tennisti italiani, dopo il periodo di Gianni Cucelli e dei fratelli Del Bello, sino a quello di Nicola Pietrangeli e Orlando Sirola. Nel 1952, per migliorare il gioco, venne inviato dalla Federazione in California, insieme a Beppe Merlo, di tre anni pi\u00f9 anziano. Fu allenato da Mark Tennant, che gli fece disputare anche alcuni incontri con i fuoriclasse Jack Kramer e Pancho Gonzales, gi\u00e0 passati al professionismo. \nA Wimbledon, si \u00e8 fermato agli ottavi di finale nel 1951, sconfitto da Frank Sedgman; nel 1952 al terzo turno e nel 1953 addirittura al primo, battuto da tennisti minori. Deludenti anche le prestazioni offerte nel doppio sull'erba londinese nel 1951 e nel 1953 in coppia rispettivamente con Rolando Del Bello (sconfitta al primo turno) e Giuseppe Merlo (sconfitta al secondo anche se di fronte a una coppia come Hartwig-Rose). Negli altri tornei del Grand Slam, Gardini non \u00e8 mai andato oltre i quarti di finale, raggiunti al Roland Garros nel 1953, nell'unica volta in cui fu classificato tra le teste di serie (la n. 8) di tale torneo. Non ha mai partecipato agli U.S. National Championships. Agli Australian Championships 1953, nonostante la testa di serie n. 4, fu sconfitto dal modesto australiano Ian Ayre al secondo turno. Nel torneo di doppio di tale torneo, in coppia con l'australiano Clive Wilderspin, arriv\u00f2 ai quarti di finale cedendo a Candy-Rose.\nTali risultati non proprio all'altezza gli hanno fatto guadagnare l'immeritata fama di tennista \"casalingo\". In realt\u00e0, nella sua carriera ha vinto, all'estero, il Torneo di San Paolo del Brasile e di Algeri nel 1951, i tornei di Barcellona e di Montevideo nel 1954 e quelli di Alessandria d'Egitto e Il Cairo nel 1955. \nLa sua vittoria pi\u00f9 importante \u00e8 stata comunque nel singolare agli Internazionali d'Italia, nel 1955, ottenuta in maniera rocambolesca contro Beppe Merlo. Nella finale infatti, Merlo, in vantaggio per due \"set\" a uno, con due \"match point\" nel quarto \"set\", fu colpito dai crampi; in tali condizioni, dopo essersene procurato inutilmente un terzo, fu costretto al ritiro, sul 6-6, lasciando la vittoria \"a tavolino\" al tennista milanese. Nei turni precedenti, Gardini aveva comunque battuto nei quarti di finale lo statunitense Herbert Flam e in semifinale l'argentino Enrique Morea. Agli Internazionali d'Italia, oltre alla vittoria del 1955 per abbandono di Merlo, vanta un quarto di finale, nel 1952, quando perse dallo statunitense Budge Patty e una semifinale l'anno successivo quando, dopo aver battuto Rex Hartwig e Lennart Bergelin, ha dovuto cedere al fuoriclasse Lew Hoad in tre set. In Italia, nella prima parte della sua carriera, ha vinto inoltre due volte il Torneo di Genova (1950 e 1955), due volte quello di Venezia (1953-1954), a Sanremo (1955) e a Firenze (1955).\nHa esordito in Coppa Davis nel 1952, nel singolare, contro l'Egitto, battuto dall'Italia per 5-0. Con lui giocavano anche Rolando Del Bello e, nel doppio, Gianni Cucelli e Marcello Del Bello. La squadra arriv\u00f2 sino alle finali interzone sull\u2019erba australiana, battendo l\u2019India per 3-2 ma perdendo con gli Stati Uniti per 5-0. Gardini vinse tutti gli incontri, tranne gli ultimi due contro gli statunitensi Seixas e Trabert. Nel 1953, dopo aver conquistato il punto nella giornata di apertura contro la Svezia, battendo Lennart Bergelin, perse entrambi i singolari contro il Belgio, determinanti per l'eliminazione dell'Italia. Nella Coppa Davis 1954 Gardini fu messo da parte, insieme a Giuseppe Merlo. Gli furono preferiti Marcello Del Bello e Orlando Sirola e poi fu promosso titolare l'esordiente Nicola Pietrangeli ma l'Italia, dopo il superamento del primo turno, non and\u00f2 oltre i quarti di finali perdendo con la Svezia per 5-0. Sono comunque i primi segni di una rivalit\u00e0 tra il milanese e il pi\u00f9 giovane Pietrangeli che si protrasse a lungo.\nGardini rientr\u00f2 in Davis nel 1955 come titolare nel singolare, in uno squadrone comprendente anche il forte doppio Pietrangeli-Sirola. Il ruolino di marcia di questa squadra fu entusiasmante. Gardini conquist\u00f2 entrambi i punti contro la Germania; batt\u00e9 il forte Kurt Nielsen, nei quarti di finale contro la Danimarca (fu poi lasciato a riposo una volta acquisito il risultato); stessa storia in semifinale contro la Gran Bretagna quando batt\u00e9 Billy Knight, e altre due vittorie nella finale europea, contro gli svedesi Lennart Bergelin e Sven Davidson. La prima sconfitta la sub\u00ec nella finale interzone contro l'Australia, a Filadelfia, contro il fenomenale Lew Hoad in soli tre set (6-3, 6-2, 6-0) e non pot\u00e9 impedire l'eliminazione dell'Italia.\nDopo aver conquistato il titolo italiano di singolare ininterrottamente dal 1951 al 1955, Gardini decise di abbandonare il tennis, ancora venticinquenne, per dedicarsi alla professione e alla famiglia.\nRiprese l'attivit\u00e0 agonistica nel 1960, in un ambiente ormai dominato dalla personalit\u00e0 di Nicola Pietrangeli, fresco vincitore al Roland Garros, in singolare e nel doppio, con Orlando Sirola. Quell'anno non fece nessuna apparizione in Coppa Davis perch\u00e9 come secondo singolarista gli si prefer\u00ec Sirola e addirittura Sergio Tacchini come riserva. Rientr\u00f2 in Davis nel 1961, schierato in semifinale contro la Francia al posto di un Sirola non in perfetta forma, battendo Gerard Pilet. Pose le basi per il successo italiano nella finale europea contro la Svezia (4-1), nell'incontro di apertura contro Ulf Schmidt, svoltosi nei campi milanesi dove era osannato, condizionando sfacciatamente i giudici, tutti italiani. Si giunse cos\u00ec alla finale interzone, al Foro Italico, contro gli Stati Uniti che si presentarono con una squadra di rincalzi. Nonostante ci\u00f2 Douglas batt\u00e9 Gardini in apertura. Il punto decisivo fu ottenuto da Pietrangeli sullo stesso Douglas al terzo giorno in tre set. Infine Gardini chiuse il 4-1 con la vittoria su Reed. Nella finalissima con l'Australia gli fu nuovamente preferito Sirola, ritenuto pi\u00f9 affidabile sulle superfici erbose. \nIn questa seconda parte della carriera, Gardini disput\u00f2 pochissimi tornei all'estero e nessun Grand Slam. Ne vinse tre in Italia\u02d0 Reggio Calabria (1961), Palermo (1961) e Napoli (1962). Agli Internazionali d'Italia non and\u00f2 oltre il terzo turno nel 1963 (sconfitta da Martin Mulligan in cinque set). Si prese per\u00f2 la soddisfazione di vincere ancora due volte il titolo di Campione italiano, nel 1961 e nel 1962, battendo in entrambi i casi Nicola Pietrangeli. Memorabile la vittoria del 1961, quando vinse al quinto set, annullando ben otto match point al suo avversario. \nNel 1962 fu ancora protagonista di una buona Coppa Davis. La stagione inizi\u00f2 con una vittoria per 5-0 contro l\u2019Unione Sovietica, a Firenze. Prosegu\u00ec con una vittoria per 4-1 contro l'Ungheria, con Gardini vincente in entrambi i match. Molto confortante il risultato di 5-0 contro la Gran Bretagna, in semifinale. Nella finale europea, a B\u00e5stad contro la Svezia, tuttavia, il doppio Pietrangeli-Sirola perse l'imbattibilit\u00e0 europea in Coppa Davis e Gardini, dopo aver conquistato il primo punto nella giornata di apertura (nuova vittoria su Schmidt) venne distrutto in tre set da Jan-Erik Lundquist (6-0, 6-2, 6-1). L'Italia fu eliminata per 4-1. \nIl milanese fece le sue ultime apparizioni in Davis nel 1963, perdendo entrambi i singolari contro la Spagna, in un match perso dall'Italia 4-1. Il suo bilancio complessivo, in Coppa Davis, \u00e8 di 38 incontri disputati con 29 vittorie. Nel 1965 si \u00e8 ritirato definitivamente dall'attivit\u00e0 agonistica.\nCaratteristiche tecniche.\nNicola Pietrangeli ha detto di lui\u02d0 \u00abIn uno sport fatto di silenzi e di gesti bianchi, lui sembrava un direttore d\u2019orchestra: esigeva il silenzio. Chiedeva l\u2019applauso. Era un campione che trascinava. La gente obbediva. Spaventava i giudici di linea. Dominava psicologicamente gli avversari. Fausto aveva dentro di s\u00e9 una forza diabolica ... pi\u00f9 che un tennista era un guerriero. Una forza della natura\u01c3 Bisognava vederlo in spogliatoio dopo i match\u02d0 rimaneva sdraiato sul lettino del massaggiatore pallido e immobile, come un morto. Me lo ricordo al Tennis Milano, dopo un incontro di Coppa Davis. Non riusciva pi\u00f9 a riprendersi. Ricordo suo padre che gli dava le pacche sulle spalle per incoraggiarlo ... Lui era talmente sfinito che non era capace di rispondere n\u00e9 di aprire gli occhi.\u00bb.\nCapitano non giocatore della squadra italiana di Coppa Davis.\nNel 1965 la Commissione tecnica federale lo nomina capitano non giocatore della squadra italiana di Coppa Davis. A Pietrangeli la cosa non va gi\u00f9. Le sue dichiarazioni alla stampa convincono il milanese a dimettersi senza essersi seduto nemmeno una volta in panchina. . \nGardini dovr\u00e0 attendere la fine della carriera di Pietrangeli per sedersi finalmente, nel 1973, sulla panchina di capitano non giocatore. Ha svolto tale incarico per sette match, sino al 1975. \nNel 1973, per i quarti della Zona B europea, l'Italia affront\u00f2 la Bulgaria sulla terra rossa di Reggio Emilia. Paolo Bertolucci port\u00f2 in vantaggio i padroni di casa sconfiggendo Bo\u017eidar Pampulov. Panatta concesse soltanto sei giochi a Ljuben Genov e, in coppia con Bertolucci, si aggiudic\u00f2 anche la prova di doppio contro i gemelli Pampulov. A risultato acquisito Bertolucci e Panatta conquistarono anche gli ultimi due singolari, fissando il punteggio finale della sfida sul 5-0 per l'Italia. A quel punto Adriano Panatta fu squalificato dalla FIT e Gardini dovette rinunciarvi. Fu sostituito da Corrado Barazzutti, che nella semifinale disputata sulla terra battuta di Torino, vinse entrambi i singolari contro la Spagna, prima con Manuel Santana e poi con Jos\u00e9 Higueras, fornendo un contributo decisivo al successo dell'Italia sulla squadra iberica. La vittoria del medesimo ottenuta in cinque set contro Jan Kodes non fu, invece, sufficiente a evitare la sconfitta dell'Italia nella finale europea disputata contro la Cecoslovacchia sulla terra rossa di Praga. \nNel 1974, al \"B\u00e5stad Tennis Stadium\" di B\u00e5stad, l'Italia super\u00f2 la Svezia con il punteggio di 3-2. Dopo il successo di Bj\u00f6rn Borg su Paolo Bertolucci, Panatta vinse il singolare contro Leif Johansson. La coppia Panatta-Bertolucci conquist\u00f2 il secondo punto per l'Italia superando il duo Borg-Bengtson. Il successo di Bertolucci su Johansson determin\u00f2 la qualificazione dell'Italia alla finale della Zona A europea. Ininfluente fu pertanto la sconfitta subita da Panatta in carriera contro Borg. Dal 2 al 4 agosto l'Italia affront\u00f2 la Romania, nella finale della Zona A europea disputata sulla terra rossa di Mestre e vinta dagli \"azzurri\" per 3-2. Dopo la vittoria di Ilie N\u0103stase su Corrado Barazzutti, Panatta sconfisse Ion \u021airiac e, insieme a Paolo Bertolucci, vinse la determinante sfida contro la coppia N\u0103stase-Tiriac (6-4, 8-6, 6-8, 4-6, 6-2). Il successo di Barazzutti su Tiriac rese ininfluente la sconfitta subita da Panatta contro N\u0103stase. Nella semifinale Interzone, perduta 1-4 contro il Sudafrica, disputata dal 3 al 5 ottobre sul cemento dell'Ellis Park di Johannesburg, Panatta venne battuto da Raymond Moore. In doppio la prima sconfitta in Coppa Davis della coppia Panatta-Bertolucci, per opera di Hewitt-McMillan, sanc\u00ec l'eliminazione dell'Italia, rendendo inutile l'incontro vinto da Panatta su Bob Hewitt a risultato ormai acquisito a favore del Sudafrica.. \nLa carriera di Gardini come capitano non giocatore si concluse nel 1975 contro la Francia, allo Stade Roland Garros, con la sconfitta dell'Italia per 3-2. Panatta perse il primo singolare con Fran\u00e7ois Jauffret. Corrado Barazzutti port\u00f2 la situazione in parit\u00e0 battendo Patrice Dominguez. Panatta e Bertolucci si aggiudicarono la gara di doppio su Jauffret e Dominguez portando in vantaggio l'Italia, 2-1. Dominguez riport\u00f2 la Francia in parit\u00e0 battendo Panatta. L'incontro decisivo vinto da Jauffret su Barazzutti decret\u00f2 l'eliminazione dell'Italia dal torneo. A causa delle due sconfitte subite, Panatta divenne oggetto di aspre critiche da parte di stampa e opinione pubblica ma la conseguenza fu l'esonero di Fausto Gardini.\nLa fine.\nFausto Gardini \u00e8 mancato il 17 settembre 2008, colto da infarto, nella sua casa di villeggiatura a Forte dei Marmi ."}
{"id": "1742487", "revid": "174925", "url": "https://it.wikipedia.org/wiki?curid=1742487", "title": "Creta (provincia romana)", "text": ""}
{"id": "1742492", "revid": "599013", "url": "https://it.wikipedia.org/wiki?curid=1742492", "title": "Jan \u0160im\u00e1k", "text": ""}
{"id": "1742495", "revid": "1543377", "url": "https://it.wikipedia.org/wiki?curid=1742495", "title": "Franco Tretter", "text": "Biografia.\n\u00c8 nato a Cles ma risiede a Tuenno, dove \u00e8 stato anche presidente della Cassa rurale.\nNel 1978 \u00e8 stato eletto consigliere provinciale con il Partito Popolare Trentino Tirolese per l'Unione Europea. \u00c8 stato rieletto nel 1983 con l'Unione Autonomisti Trentini Tirolesi.\nNel 1988 \u00e8 stato garante e co-presidente dell'appena nato Partito Autonomista Trentino Tirolese insieme ad Enrico Pruner. Il partito era frutto della riunione dei due partiti autonomistici guidati dai due politici, \"nel tentativo di consolidarsi come secondo partito.\"\n\u00c8 stato presidente del consiglio regionale del Trentino-Alto Adige nella X Legislatura dal 13 aprile 1989 al 12 giugno 1991, poi vicepresidente fino al 2 dicembre 1993. Nella XI Legislatura \u00e8 stato presidente dal 13 dicembre 1993 al 12 giugno 1996 e poi vicepresidente fino al 16 dicembre 1998.\nNel settembre 1998 \u00e8 stato fermato a Lubiana in Slovenia per eccesso di velocit\u00e0. A seguito di una discussione \u00e8 stato anche brevemente arrestato.\nIl furto dell'orologio.\nIl 17 dicembre 1998, Franco Tretter avrebbe dovuto assumere nuovamente la carica di presidente del consiglio regionale, ma il giorno precedente \u00e8 stato arrestato in flagranza di reato per aver rubato un orologio a Rovereto. In seguito sono emersi furti precedenti di altri orologi. \u00c8 stato condannato dal tribunale di Rovereto a un anno di reclusione con la sospensione condizionale della pena e 500.000 lire di multa, oltre a 5 milioni di lire quale risarcimento al gioielliere. Il 14 maggio 2003 la Corte di Cassazione lo ha condannato in via definitiva a un anno e otto mesi, ma ha mantenuto la carica perch\u00e9 non \u00e8 stata data la pena accessoria dell'interdizione dai pubblici uffici.\nL'accusa di peculato.\nNel 2001 \u00e8 stato condannato a un anno e sei mesi dal tribunale di Trento con l'accusa di peculato per aver usato i finanziamenti del gruppo consiliare allo scopo di acquistare vestiario personale, consistente in quattro abiti, tre camicie e quattro cravatte. Di conseguenza il 6 dicembre 2001 \u00e8 stato sospeso dalla carica di consigliere regionale con decreto del Presidente del Consiglio dei ministri Silvio Berlusconi, sulla base dell'articolo 15 (poi abrogato) della legge 19 marzo 1990, n. 55. Nel 2003 \u00e8 stato assolto dalla Cassazione ed \u00e8 stato quindi reintegrato l'11 maggio.\nA partire dal 1998 in consiglio provinciale non ha pi\u00f9 fatto parte del gruppo del PATT ma del gruppo misto. In seguito si \u00e8 avvicinato alla Lega Nord."}
{"id": "1742497", "revid": "12290", "url": "https://it.wikipedia.org/wiki?curid=1742497", "title": "Langdon Everett Caul", "text": ""}
{"id": "1742498", "revid": "767487", "url": "https://it.wikipedia.org/wiki?curid=1742498", "title": "Zambra (singolo)", "text": "Zambra \u00e8 un singolo dei Kunsertu pubblicato nel 1994."}
{"id": "1742500", "revid": "1373059", "url": "https://it.wikipedia.org/wiki?curid=1742500", "title": "Andreas Beck (calciatore)", "text": "Carriera.\nClub.\nBeck cresce nelle giovanili dello e per una stagione gioca con la squadra riserve, per poi esordire in Bundesliga l'11 febbraio 2006 contro l'; la stagione successiva, il 27 ottobre 2006, segna anche il primo gol in campionato nella vittoria per 1-0 contro il .\nIl 4 luglio 2008 viene acquistato dall'Hoffenheim, squadra neopromossa in Bundesliga.\nIl 4 luglio 2015 viene acquistato dal Be\u015fikta\u015f.\nNazionale.\nIl 5 febbraio 2009 debutta con la Nazionale maggiore tedesca contro la Norvegia.\nCon l'Under 21 partecipa agli Europei 2009 dove segna la rete dell'1-0 contro l'Italia in semifinale.\nStatistiche.\nPresenze e reti nei club.\n\"Statistiche aggiornate al 16 gennaio 2022.\""}
{"id": "1742505", "revid": "767487", "url": "https://it.wikipedia.org/wiki?curid=1742505", "title": "Jazirah", "text": "Jazirah \u00e8 un singolo dei Kunsertu pubblicato nel 1988."}
{"id": "1742507", "revid": "1745361", "url": "https://it.wikipedia.org/wiki?curid=1742507", "title": "Melanto di Atene", "text": "Nella mitologia greca, Melanto o Melantio () era il nome di uno degli ultimi re di Atene.\nIl mito.\nMelanto era uno dei figli del re della Messenia, Andropompo (a sua volta figlio di Boro) e di sua moglie Enioche. Melanto successe ad Andropompo sul trono, ma ne fu scacciato dai discendenti di Eracle, i cosiddetti \"Eraclidi\", i quali invasero la Messenia e la capitale Pilo. Melanto riusc\u00ec a fuggire e giunse ad Atene, citt\u00e0 di cui era re Timete, ultimo discendente di Teseo. Atene era in guerra con la Beozia per il possesso di alcuni demi di frontiera. Di comune accordo, i due re, Timete e Xanto (re della Beozia), decisero di risolvere il conflitto attraverso una monomachia, ossia un combattimento corpo a corpo fra i due. Tuttavia, poich\u00e9 Timete era troppo vecchio, afferm\u00f2 che avrebbe ceduto lo scettro a chiunque potesse battere Xanto. Cos\u00ec gli ateniesi elessero come campione Melanto, promettendogli la successione.\nNel duello finale fra Xanto (in greco: \"\u039e\u03ac\u03bd\u03b8\u03bf\u03c2\" = biondo) e Melanto (in greco: \"\u039c\u03b5\u03bb\u03ac\u03bd\u03b8\u03bf\u03c2\" = dai capelli neri), quest'ultimo vinse il duello col beota grazie a un inganno (\u1f00\u03c0\u03ac\u03c4\u03b7 in greco). Al momento del duello apparve infatti dietro Xanto una figura nera (Dioniso Melanego). Melanto, credendo che si trattasse di un guerriero chiamato da Xanto per dargli man forte, rimprover\u00f2 il re tebano, accusandolo di aver violato i patti che prevedevano un duello. Xanto, che non sapeva nulla di questo guerriero, si gir\u00f2 per guardarlo; Melanto allora approfitt\u00f2 di questo momento di distrazione di Xanto per trafiggerlo con la lancia.\nSecondo il mito, l'etimologia delle Apaturie era legata all\"\u1f00\u03c0\u03ac\u03c4\u03b7\", all'inganno di Melanto.\nPareri secondari.\nAlcuni autori confondono Melanto con suo padre."}
{"id": "1742508", "revid": "1745361", "url": "https://it.wikipedia.org/wiki?curid=1742508", "title": "Andropompo", "text": "Nella mitologia greca, Andropompo era un re della Messenia. A seconda delle versioni era figlio di Boro figlio di Pentilo, o figlio di Pentilo a sua volta foglio di Boro. In ogni caso discendeva da Neleo, e sua moglie fu Enioche.\nAlla sua morte ascese al trono suo figlio Melanto, che fu poi scacciato dai discendenti di Eracle. "}
{"id": "1742509", "revid": "599013", "url": "https://it.wikipedia.org/wiki?curid=1742509", "title": "Petr Gabriel", "text": ""}
{"id": "1742511", "revid": "767487", "url": "https://it.wikipedia.org/wiki?curid=1742511", "title": "Fannan", "text": "Fannan \u00e8 il terzo album dei Kunsertu pubblicato nel 1990."}
{"id": "1742512", "revid": "729019", "url": "https://it.wikipedia.org/wiki?curid=1742512", "title": "Otite media acuta necrotica", "text": "Per otite media acuta necrotica si intende una delle infiammazioni a carico dell'orecchio medio, si differenzia dagli altri tipi per via dell'ampia necrosi dei tessuti.\nEpidemiologia.\nColpisce prevalentemente gli infanti di entrambi i sessi, si sviluppa come complicanza di malattie febbrili.\nSintomatologia.\nI sintomi e i segni clinici presentano cattivo odore, diminuzione dell'udito, ampie necrosi.\nEziologia.\nLa causa \u00e8 da imputarsi ad un'infezione da streptococco beta-emolitico.\nTerapie.\nLa terapia consiste nella somministrazione di gammaglobuline e si deve effettuare una bonifica del condotto uditivo esterno. Una volta in via di guarigione spesso si sviluppa una timpanosclerosi, ovvero l'ispessimento fibroso e la retrazione della membrana timpanica con coinvolgimento della catena ossiculare, ne consegue il trattamento esclusivamente di tipo chirurgico."}
{"id": "1742513", "revid": "838137", "url": "https://it.wikipedia.org/wiki?curid=1742513", "title": "Primary Life Support System", "text": "Il Primary (o Portable) Life Support System, o PLSS, \u00e8 lo zaino della tuta spaziale e riproduce in scala ridotta il sistema di supporto vitale del veicolo spaziale.\nTra le funzioni cui assolve il PLSS vi sono:\nDettagli.\nIl sistema di smaltimento dei gas serve per eliminare l'anidride carbonica (CO2), l'umidit\u00e0 ed eventuali particelle solide, lasciando inalterato l'ossigeno, che verr\u00e0 quindi reintrodotto nella tuta da un'apertura dietro alla testa.\nUna volta convogliati i gas all'interno del PLSS, il carbone attivo purifica l'aria eliminando gli odori, mentre l'idrossido di litio elimina il biossido di carbonio.\nUn sublimatore infine condensa il vapore acqueo e raffredda l'ossigeno."}
{"id": "1742516", "revid": "125224385", "url": "https://it.wikipedia.org/wiki?curid=1742516", "title": "Comedia delle ninfe fiorentine", "text": "La Commedia delle ninfe fiorentine, o Ninfale d'Ameto, \u00e8 un'opera allegorica di carattere didattico-moraleggiante dello scrittore Giovanni Boccaccio.\nSi tratta di un prosimetro composto tra il 1341 e il 1342 dopo il ritorno dell'autore a Firenze, dedicato all'amico Niccol\u00f2 di Bartolo del Buono del quale ci sono pervenuti ventotto manoscritti e otto stampe.\nStruttura dell'opera.\nL'opera \u00e8 strutturata dall'alternarsi di prosa e versi in terzine di endecasillabi che appare nei manoscritti senza alcuna divisione. Si deve ad A. E. Quaglio, che ne ha curato l'edizione critica, l'ordine del testo in cinquanta capitoli, di cui trentuno comprendono le parti in prosa e diciannove quelle in rima. Nell'opera \u00e8 palpabile la frattura tra la trasfigurazione allegorica e il tono realistico.\nAll'interno di una cornice che anticipa quella del Decamerone sono inserite le novelle premesse da un proemio in cui l'autore dichiara che sono degni di essere letti \"i passati amori\" che riaccendono con maggior piacere quelli nuovi.\nTrama.\nLa vicenda si svolge in Toscana:\nnell'area tra l'Arno e il Mugnone, \u00abvicino a quella parte ove il Mugnone muore con le sue onde\u00bb (III), dove il protagonista, un rozzo pastore di nome Ameto, incontra un gruppo di ninfe guidate da Lia, una donna bellissima della quale si innamora. La rivede durante i festeggiamenti per la dea Venere e le dichiara la seriet\u00e0 dei suoi sentimenti.\nLia allora decide che, sotto la guida di Ameto, le ninfe si ritroveranno nelle ore pi\u00f9 calde della giornata per raccontare la storia del loro amore.\nDopo la tenzone poetica fra Alcesto e Acaten, nella quale esaltano, l'uno i benefici della pastorizia in altura, l'altro i vantaggi del pascolo in pianura, si apre la parte centrale dell'opera, in cui le sette ninfe a turno narrano le loro vicende amorose, fitte di riferimenti alla mitologia classica e seguite da un canto:\nAl termine della storia di Lia appare Venere che, per ordine delle ninfe, prende Ameto e lo getta in una limpida fonte dalla quale egli esce purificato. Ameto, presa consapevolezza di come la sua vita fosse stata fino a quel momento incolta, dopo aver salutato le ninfe fa ritorno a casa. La narrazione si conclude con la voce del poeta che celebra il destino del pastore ed invia all'amico Niccol\u00f2 di Bartolo del Buono la sua opera."}
{"id": "1742521", "revid": "767487", "url": "https://it.wikipedia.org/wiki?curid=1742521", "title": "Vincenzo Montalbano", "text": "Biografia.\nIl 24 marzo 2009 il nome di Vincenzo Montalbano \u00e8 inserito nella lista degli indagati, insieme a Salvatore Aronica e Franco Brienza, per l'inchiesta su presunte combine di partite del Palermo disposte dalla mafia. L'inchiesta che lo riguarda si riferisce al 2003 quando Montalbano vestiva la maglia dell'Ascoli.\nNel settembre dello stesso anno la Procura di Palermo ha archiviato l'indagine, anche perch\u00e9 il reato sarebbe caduto in prescrizione.\nHa vissuto a Palermo assieme alla moglie ed ai due figli.\nCarriera.\nCresciuto nelle giovanili del Ribera, con il quale \u00e8 esordito in prima squadra all'et\u00e0 di 17 anni, si \u00e8 fatto le ossa nei campionati siciliani con Akragas (Interregionale) e Leonzio (Serie C2), prima di fare il grande salto prima in Serie B con il e poi in Serie A con l'Udinese con cui esordisce nella massima serie il 29 agosto 1993 in Udinese- (0-1).\nHa girato molte squadre alternando il ruolo di difensore centrale con quello di terzino destro. Nella sua lunga carriera agonistica ha giocato anche con il Verona (B), con la (B), con il (dove ha vinto un campionato di C1 sotto la guida di Giuliano Sonzogni), con il Palermo (anche qui ha vinto un campionato di C1 ancora con Sonzogni allenatore, che tuttavia venne esonerato a due giornate dal termine), con l' (B), con la (C1) e con il Gela dove ha vinto attraverso i play-off il campionato di C2 2004-2005.\nLe ultime esperienze tra i professionisti sono state con la maglia del (in Serie C1) e con quella del Modica in Serie C2.\nNell'estate 2006 sostiene la preparazione precampionato con l\"'Equipe Sicilia\", formazione che raccoglie i calciatori siciliani disoccupati, riuscendo ad ottenere un ingaggio con il (in Eccellenza) e diventandone il capitano.\nSuccessivamente continua a militare nell'Eccellenza siciliana: dopo un passaggio ad Enna, dal dicembre del 2008 ritorna a Ribera, sua citt\u00e0 natale, per vestire la maglia della locale squadra di calcio. Dopo la prima stagione, chiusa con la retrocessione in Promozione, gli viene consegnata anche la panchina, Montalbano va a ricoprire cos\u00ec il doppio ruolo di allenatore-giocatore del Ribera, conquistando la promozione in Eccellenza nella stagione 2009/2010 e i play-off nella successiva, al termine della quale lascia il Ribera.\nNel giugno 2011 trova l'accordo come allenatore-giocatore con l'Akragas-Citt\u00e0 di Agrigento, dove rimane fino al novembre successivo, quando viene esonerato. \nA febbraio 2012 la societ\u00e0 decide di richiamarlo alla guida della squadra agrigentina che porta alla finale degli spareggi nazionali per la Serie D, che viene mancata ed il rapporto interrotto.\nNell'ottobre 2012 viene chiamato a sostituire il dimissionario allenatore dell' in Eccellenza.\nNell'agosto 2013 decide di fondare a Ribera una scuola calcio che porta il suo nome, dedicandosi a tempo pieno alla formazione giovanile."}
{"id": "1742523", "revid": "54354", "url": "https://it.wikipedia.org/wiki?curid=1742523", "title": "Terroan", "text": ""}
{"id": "1742526", "revid": "77929", "url": "https://it.wikipedia.org/wiki?curid=1742526", "title": "Claudio chillemi", "text": ""}
{"id": "1742532", "revid": "648716", "url": "https://it.wikipedia.org/wiki?curid=1742532", "title": "26P/Grigg-Skjellerup", "text": "26P/Grigg-Skjellerup o Cometa Grigg-Skjellerup \u00e8 una cometa periodica del Sistema solare, appartenente alla famiglia delle comete gioviane.\n\u00c8 stata scoperta il 23 luglio 1902 dal neozelandese John Grigg a Thames e riscoperta nel suo ritorno del 1922 da John Francis Skjellerup, un australiano che allora viveva e lavorava da circa due decenni in Sud Africa, dove \u00e8 stato uno dei membri fondatori della Societ\u00e0 Astronomica del Sud Africa.\nNel 1987, \u013dubor Kres\u00e1k ha evidenziato che la cometa era gi\u00e0 stata osservata da Jean-Louis Pons nel 1808.\nLa cometa ha spesso subito l'influenza gravitazionale del pianeta Giove, che ne ha alterato considerevolmente l'orbita. Per esempio, la sua distanza perielica \u00e8 cambiata da 0,77\u00a0UA nel 1725 a 0,89\u00a0UA nel 1922, a 0,99\u00a0UA nel 1977, fino a 1,12\u00a0UA nel 1999.\nAvendo il perielio in prossimit\u00e0 dell'orbita della Terra, fu facilmente raggiungibile per la missione Giotto nel 1992, il cui obiettivo primario era lo studio della cometa di Halley. Il massimo avvicinamento della sonda alla cometa Grigg-Skjellerup \u00e8 stato di 200 km, inferiore rispetto alla distanza minima raggiunta dal nucleo della cometa di Halley. Tuttavia, poich\u00e9 la macchina fotografica della sonda era andata distrutta durante l'incontro del 1986, non fu possibile raccogliere immagini del nucleo della cometa. Nonostante ci\u00f2 l'incontro fu un successo e permise la raccolta di numerose informazioni sull'ambiente in prossimit\u00e0 di una cometa.\nNel 1972 si scopr\u00ec che la cometa \u00e8 responsabile dello sciame meteorico delle Pi Puppidi, che ha il suo picco attorno al 23 aprile: lo sciame \u00e8 osservabile solo da osservatori posti nell'emisfero australe. Lo sciame \u00e8 pi\u00f9 intenso negli anni in cui la cometa passa al perielio.\nIl ritorno del 2002 (con il perielio stimato per l'8 ottobre) \u00e8 stato sfavorevole e non sono state riportate osservazioni della cometa."}
{"id": "1742537", "revid": "1573940", "url": "https://it.wikipedia.org/wiki?curid=1742537", "title": "Rallicula rubra", "text": "La rallina castana (Rallicula rubra ) \u00e8 un uccello della famiglia dei Sarotruridi originario della Nuova Guinea.\nTassonomia.\nAttualmente vengono riconosciute tre sottospecie di rallina castana:\nDescrizione.\nQuesto rallo di piccole dimensioni (18\u201323\u00a0cm di lunghezza e 66-81\u00a0g di peso) ha il piumaggio quasi completamente castano-rossastro, con la nuca e la parte posteriore del collo nerastre a causa dell'estremit\u00e0 pi\u00f9 scura delle piume ivi presenti. L'asse centrale delle piume del dorso \u00e8 nerastro, mentre l'alula \u00e8 nerastra e barrata di bianco. Le copritrici alari e le remiganti sono bruno-nerastre con delle barre bianche sulle filettature interne. La coda \u00e8 rosso-castana uniforme. La parte inferiore delle ali e le penne ascellari presentano una colorazione marrone scuro con delle strisce sottili e un numero variabile di macchie bianche. Le piume della parte bassa dei fianchi e del sottocoda sono di un marrone pi\u00f9 opaco, piuttosto chiaro all'estremit\u00e0. L'iride \u00e8 marrone. Il becco \u00e8 nerastro, ma la base e l'estremit\u00e0 del ramo inferiore sono grigiastre. Le zampe sono nerastre.\nLe femmine sono pi\u00f9 piccole dei maschi e presentano una colorazione leggermente diversa sul dorso. Spesso sono ricoperte da piccole macchie gialle, bianche o color ruggine. Gli esemplari immaturi di ambo i sessi talvolta presentano delle barre rosse o scure sulla parte superiore della coda.\nDistribuzione e habitat.\nLa rallina castana \u00e8 endemica della Nuova Guinea. Vive in due zone ben distinte nell'ovest e nel centro dell'isola, dai monti Arfak fino ai monti Hindenburg e Vittorio Emanuele. \"R. r. rubra\" vive nell'ovest dell'isola, sui monti Arfak e nella penisola del Vogelkop; \"R. r. klossi\" \u00e8 presente sui monti Weyland, Nassau e Orange, nonch\u00e9 sul monte Wilhelmina; infine, \"R. r. telefolminensis\" si incontra nel centro dell'isola, sui monti Hindenburg e Vittorio Emanuele, nonch\u00e9 nella localit\u00e0 di Tari Gap.\nLa rallina castana \u00e8 un uccello terricolo. Vive nelle foreste di montagna ad altitudini comprese tra i 1500 e i 3500 m. A Tari Gap, nel centro dell'isola, si pu\u00f2 scorgere facilmente nelle foreste miste di faggi, dove gli alberi hanno il tronco in gran parte ricoperto dal muschio. Nelle zone ove il suo areale si sovrappone a quello della rallina di Forbes (\"Rallicula forbesi\"), occupa generalmente quote pi\u00f9 elevate.\nBiologia.\nNon abbiamo praticamente alcuna informazione riguardo al comportamento di questo rallo. Tutto quello che possiamo dire \u00e8 che \u00e8 estremamente timido e discreto, inoltre passa completamente inosservato. Tuttavia, dal momento che pi\u00f9 maschi possono rispondere al richiamo d'allarme di una femmina che cova, \u00e8 probabile che in questa specie viga un sistema di riproduzione cooperativo, nel quale i maschi fungono da assistenti. Riguardo all'organizzazione sociale durante la stagione degli amori, si pu\u00f2 affermare, pur senza alcuna certezza, che la specie sia monogama.\nQuando un esemplare che cova viene sorpreso da un intruso, cerca immediatamente una tattica diversiva per distrarre la sua attenzione. La femmina rimane immobile sul nido, rivolgendo il becco verso il basso se l'intruso si avvicina; poi gira attorno alla zona del nido con le ali abbassate, agitando la coda leggermente estesa. Se il pulcino viene rimosso dal nido, entrambi i genitori iniziano ad assalire l'aggressore emettendo forti richiami d'allarme\nLa stagione della nidificazione va da ottobre a novembre, dopo la stagione delle piogge. La femmina depone un unico uovo di colore bianco, covato da entrambi i genitori per circa 34 giorni."}
{"id": "1742548", "revid": "1573940", "url": "https://it.wikipedia.org/wiki?curid=1742548", "title": "Cabalus", "text": "Cabalus \u00e8 un genere di uccelli della famiglia dei Rallidi.\nTassonomia.\nAd esso sono ascritte due specie, una delle quali estintasi recentemente:"}
{"id": "1742557", "revid": "287204", "url": "https://it.wikipedia.org/wiki?curid=1742557", "title": "Kiko Arguello", "text": ""}
{"id": "1742559", "revid": "196390", "url": "https://it.wikipedia.org/wiki?curid=1742559", "title": "Orlando Pirates F.C.", "text": ""}
{"id": "1742568", "revid": "135224", "url": "https://it.wikipedia.org/wiki?curid=1742568", "title": "PLSS", "text": ""}
{"id": "1742569", "revid": "466539", "url": "https://it.wikipedia.org/wiki?curid=1742569", "title": "Reforming catalitico", "text": "Nell'ambito dell'industria petrolchimica, il reforming catalitico \u00e8 un processo utilizzato per aumentare il numero di ottano di una miscela idrocarburica.\nReazioni principali e aspetti termodinamici.\nLe principali reazioni chimiche che avvengono durante il processo di reforming catalitico sono:\nLa reazione si applica anche ad idrocarburi non paraffinici; inoltre, catalizzatori particolari possono consentire reazioni pi\u00f9 complesse.\nLa reazione produce idrogeno molecolare, e ci si deve quindi aspettare che la reazione sia favorita dalle basse pressioni. In realt\u00e0, per\u00f2, il processo avviene a pressioni abbastanza elevate (30 bar), dato che a basse pressioni la reazione porta alla formazione e deposizione di carbon coke che disattiva il catalizzatore. Parte dell'idrogeno prodotto viene utilizzato per altri processi (idrocracking e desolforazione del petrolio), mentre una parte di esso viene riciclata per mantenere costante la pressione di idrogeno e deprimere quindi la reazione di deposizione di coke.\nLa presenza di idrogeno e l'elevata temperatura rende possibili delle reazioni secondarie di hydrocracking. Il prodotto finale contiene dunque una certa quantit\u00e0 di GPL che deve essere allontanato dalla benzina.\nLe reazioni di reforming sono fortemente endotermiche.\nCatalizzatore.\nDurante la seconda guerra mondiale il metilcicloesano veniva convertito in toluene su catalizzatori a base di molibdeno e alluminio sotto forma di ossidi. Tale processo era per\u00f2 limitato dalla notevole quantit\u00e0 di coke che veniva prodotta. Nel 1950, la \"Universal Oil Products\" compie un notevole passo avanti sviluppando un catalizzatore di platino su supporto acido. Il catalizzatore funziona per 6-12 mesi, e viene quindi rigenerato per accurata ossidazione del coke depositato mediante aria diluita, per evitare esplosioni. Il processo della UOP viene chiamato \"platforming\", ma viene abbandonato a causa del notevole costo del catalizzatore e dalla facilit\u00e0 con cui anche piccole quantit\u00e0 di basi di Lewis (vedi Teoria acido-base di Lewis), contenenti in particolare azoto e soprattutto zolfo possono avvelenare il catalizzatore. Un progresso fondamentale viene fatto dalla Chevron, che sviluppa un catalizzatore bimetallico a base di platino e di renio. L'incredibile impatto avuto dal processo \"rheniforming\" comporta un aumento esponenziale della produzione di carburanti per mezzo del processo di reforming: se all'inizio degli anni '50 del XX secolo il 2% della benzina USA proveniva da un impianto di reforming, alla fine degli anni '50 tale percentuale era salita al 30%.\nAttualmente i catalizzatori impiegati sono bi-funzionali e contengono platino (0,25\u00f70,4%) e rodio (0\u00f70,25%) per catalizzare le reazioni di deidrogenazione ed allumina per catalizzare le reazioni di isomerizzazione.\nSchema di impianto.\nUn impianto di reforming \u00e8 usualmente composto di 3 o 4 reattori a letto fisso posti in serie, tutti preceduti da una camera di riscaldamento posta a soddisfare le elevate temperature richieste dalla reazione. L'uscita dell'ultimo reattore la corrente viene raffreddata ed immessa in un separatore a pressione inferiore (3-4 bar) dove l'idrogeno che si \u00e8 formato si allontana. La frazione liquida, che esce dal fondo del separatore, viene inviata ad una colonna di \"stabilizzazione\" della benzina \"riformata\" dove viene separato il GPL (prodotto secondario) dalla benzina vera e propria.\nLa benzina (\"virgin naphta\") che alimenta il processo deve essere accuratamente depurata dallo zolfo e dall'azoto mediante desolforazione per evitare avvelenamento del catalizzatore."}
{"id": "1742575", "revid": "486946", "url": "https://it.wikipedia.org/wiki?curid=1742575", "title": "Agnese di Hoenstaufen", "text": ""}
{"id": "1742584", "revid": "324090", "url": "https://it.wikipedia.org/wiki?curid=1742584", "title": "Convenzione internazionale sui diritti civili e politici", "text": "La Convenzione internazionale sui diritti civili e politici (meglio noto come Patto internazionale sui diritti civili e politici), \u00e8 un trattato delle Nazioni Unite nato dall'esperienza della \"Dichiarazione Universale dei Diritti dell'Uomo\", adottato nel 1966 ed entrato in vigore il 23 marzo del 1976. Le nazioni firmatarie sono tenute a rispettarla.\nLa Convenzione internazionale sui diritti civili e politici veniva monitorata dalla Commissione per i Diritti Umani (oggi dal Consiglio per i diritti umani delle Nazioni Unite) che esamina periodicamente relazioni inviate dagli Stati membri riguardanti la loro osservanza del trattato. I 18 membri del Comitato vengono eletti dagli Stati membri delle Nazioni unite, ma non rappresentano alcuno Stato. La Convenzione contiene due\n\"protocolli facoltativi\". Il primo protocollo facoltativo pone un regolamento per i reclami individuali in base al quale i singoli cittadini degli Stati membri possono sottoporre reclami, denominati \"comunicazioni\", all'attenzione del Comitato per i Diritti Umani.\nLe decisioni del Comitato prese ai sensi del primo protocollo facoltativo hanno creato la pi\u00f9 estesa e complessa giurisprudenza nel sistema ONU del diritti umani.\nIl secondo protocollo facoltativo alla Convenzione internazionale sui diritti civili e politici abolisce la pena di morte. Tuttavia \u00e8 data facolt\u00e0 agli Stati firmatari di aggiungere una riserva riguardante l'uso della pena di morte per gravi reati di natura militare commessi in tempo di guerra.\nOrigini.\nLa Convenzione internazionale sui diritti civili e politici, cos\u00ec come la Convenzione internazionale sui diritti economici, sociali e culturali hanno origine dallo stesso processo che ha portato all'adozione della Dichiarazione Universale sui Diritti dell'Uomo, per ovviare alla mancanza di obbligazioni cogenti per gli Stati firmatari di quest'ultima. La Commissione per i Diritti Umani inizi\u00f2 la stesura di un paio di convenzioni internazionali con l'intento di imporre ai Paesi firmatari l'obbligo di rispettare i principi a suo tempo convenuti.\nA causa di disaccordi tra i Paesi membri riguardo a quali dei diritti (civili e politici oppure economici, sociali e culturali) dovesse venire data maggiore importanza nel testo, venne deciso\ndi creare due convenzioni internazionali distinte e separate. Esse vennero presentate nel corso dell'Assemblea Generale delle Nazioni Unite nel 1954, e approvate nel 1966.\nContenuti della Convenzione.\nLa Convenzione definisce cinque categorie di diritti umani:\nEffetti della Convenzione nei singoli Stati.\nAllo stato attuale 168 Stati fanno parte della Convenzione internazionale sui diritti civili e politici, mentre altri 7 l'hanno firmata ma non hanno ancora proceduto alla ratifica.\nUna lista delle dichiarazioni e delle riserve espresse all'atto della ratifica da parte di ciascuno degli Stati membri \u00e8 disponibile in questo sito http://indicators.ohchr.org/\nStati non membri.\nAnche se la maggioranza delle nazioni nel mondo ha aderito alla Convenzione internazionale sui diritti civili e politici, vi sono tuttora nazioni che, per diversi motivi, non l'hanno firmata o notificata. I seguenti Stati non erano ancora membri della Convenzione nel luglio del 2007 (alcuni di essi l'hanno firmata):"}
{"id": "1742585", "revid": "75435", "url": "https://it.wikipedia.org/wiki?curid=1742585", "title": "Rivelazioni private", "text": ""}
{"id": "1742587", "revid": "6516", "url": "https://it.wikipedia.org/wiki?curid=1742587", "title": "Midland F1", "text": ""}
{"id": "1742588", "revid": "124928785", "url": "https://it.wikipedia.org/wiki?curid=1742588", "title": "Alpha Ethniki 1991-1992", "text": "L'Alpha Ethniki 1991-1992 fu la 56\u00aa edizione della massima serie del campionato di calcio greco, conclusa con la vittoria dell', al suo nono titolo.\nCapocannoniere del torneo fu Vasil\u012bs D\u012bm\u012btriad\u012bs (), con 28 reti.\nFormula.\nCome nella stagione precedente le squadre partecipanti furono 18 e disputarono un girone di andata e ritorno per un totale di 34 partite.\nLe ultime tre classificate furono retrocesse in Beta Ethniki.\nIl punteggio prevedeva due punti per la vittoria, uno per il pareggio e nessuno per la sconfitta.\nLe squadre ammesse alle coppe europee furono quattro: i campioni alla UEFA Champions League 1992-1993, la vincitrice della coppa nazionale alla Coppa delle Coppe 1992-1993 e seconda e terza classificata alla Coppa UEFA 1992-1993.\nClassifica finale.\nLegenda:\nNote:"}
{"id": "1742589", "revid": "287204", "url": "https://it.wikipedia.org/wiki?curid=1742589", "title": "Jan Simak", "text": ""}
{"id": "1742591", "revid": "287204", "url": "https://it.wikipedia.org/wiki?curid=1742591", "title": "Jose Maria Calvo", "text": ""}
{"id": "1742592", "revid": "287204", "url": "https://it.wikipedia.org/wiki?curid=1742592", "title": "Jean Calve", "text": ""}
{"id": "1742593", "revid": "339392", "url": "https://it.wikipedia.org/wiki?curid=1742593", "title": "Jose Candinho", "text": ""}
{"id": "1742594", "revid": "287204", "url": "https://it.wikipedia.org/wiki?curid=1742594", "title": "Joel Cantona", "text": ""}
{"id": "1742595", "revid": "287204", "url": "https://it.wikipedia.org/wiki?curid=1742595", "title": "Jose Antonio Castro", "text": ""}
{"id": "1742596", "revid": "287204", "url": "https://it.wikipedia.org/wiki?curid=1742596", "title": "Gregory Cerdan", "text": ""}
{"id": "1742597", "revid": "287204", "url": "https://it.wikipedia.org/wiki?curid=1742597", "title": "Matthieu Chalme", "text": ""}
{"id": "1742598", "revid": "287204", "url": "https://it.wikipedia.org/wiki?curid=1742598", "title": "Aliou Cisse", "text": ""}
{"id": "1742599", "revid": "287204", "url": "https://it.wikipedia.org/wiki?curid=1742599", "title": "Kalifa Cisse", "text": ""}
{"id": "1742600", "revid": "287204", "url": "https://it.wikipedia.org/wiki?curid=1742600", "title": "Aurelien Collin", "text": ""}
{"id": "1742601", "revid": "287204", "url": "https://it.wikipedia.org/wiki?curid=1742601", "title": "Benoit Costil", "text": ""}
{"id": "1742602", "revid": "287204", "url": "https://it.wikipedia.org/wiki?curid=1742602", "title": "Sasa Curcic", "text": ""}
{"id": "1742603", "revid": "287204", "url": "https://it.wikipedia.org/wiki?curid=1742603", "title": "Hrvoje Custic", "text": ""}
{"id": "1742605", "revid": "2130303", "url": "https://it.wikipedia.org/wiki?curid=1742605", "title": "Chiesa di Maria Immacolata e di San Giorgio", "text": "La chiesa comparrocchiale di Santa Maria Immacolata e di San Giorgio \u00e8 un edificio religioso che si trova nei pressi di Origlio.\nStoria.\nLa struttura viene citata per la prima volta in documenti storici risalenti al XV secolo. A partire dal 1622 la chiesa venne completamente ricostruita, mentre fra il 1764 ed il 1769 vennero aggiunti il coro e l'abside. Il campanile \u00e8 del XVIII secolo.\nDescrizione.\nLa chiesa ha una pianta ad unica navata coperta da una volta a botte lunettata; sui fianchi della navata si aprono quattro cappelle laterali. La facciata \u00e8 rimasta incompiuta."}
{"id": "1742607", "revid": "155634", "url": "https://it.wikipedia.org/wiki?curid=1742607", "title": "Judo ai Giochi della XXVIII Olimpiade - 52 kg femminile", "text": "La Categoria 52 kg (conosciuta anche come Pesi mezzo-leggeri) \u00e8 stata la seconda categoria di peso alle Olimpiadi di Atene 2004. Hanno partecipato 24 atlete.\nLe gare si sono svolte il 15 agosto.\nRipescaggi.\nLe atlete eliminate dalle 4 semifinaliste nei primi rounds del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "1742608", "revid": "155634", "url": "https://it.wikipedia.org/wiki?curid=1742608", "title": "Judo ai Giochi della XXVIII Olimpiade - 57 kg femminile", "text": "La Categoria 57 kg (conosciuta anche come Pesi leggeri) \u00e8 stata la terza categoria di peso alle Olimpiadi di Atene 2004. Hanno partecipato 23 atlete. Le gare si sono svolte il 17 agosto.\nRipescaggi.\nLe atlete eliminate dalle 4 semifinaliste nei primi round del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "1742609", "revid": "287204", "url": "https://it.wikipedia.org/wiki?curid=1742609", "title": "Canoa/kayak ai Giochi della XXVIII Olimpiade - K2 1000 metri maschile", "text": "Batterie.\nHanno partecipato alle batterie di qualificazione 16 equipaggi, suddivisi in 2 batterie: i primi 3 di ogni batteria si sono qualificati direttamente per la finale e i successivi 9 migliori tempi per le semifinali; di conseguenza un solo equipaggio \u00e8 stato eliminato al primo turno.\n23 agosto 2004\nSemifinali.\nI primi tre equipaggi della semifinale si sono qualificati per la finale.\n25 agosto 2004\nFinale.\n27 agosto 2004"}
{"id": "1742611", "revid": "111319", "url": "https://it.wikipedia.org/wiki?curid=1742611", "title": "Nuoto ai Giochi della XXV Olimpiade - 100 metri dorso femminili", "text": "Hanno partecipato alle batterie di qualificazione 45 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n28 luglio 1992"}
{"id": "1742616", "revid": "533647", "url": "https://it.wikipedia.org/wiki?curid=1742616", "title": "Giuseppe Bartolomeo Stoffella della Croce", "text": "Biografia.\nNacque il 23 giugno del 1799 a Camposilvano, allora parte della Contea del Tirolo. Dopo gli studi presso l'Imperial Regio Ginnasio di Rovereto, nel 1816 inizi\u00f2 gli studi di teologia presso l'Universit\u00e0 di Padova dove fu discepolo e amico di Antonio Rosmini; nel 1821, a soli 22 anni, ritorn\u00f2 a Rovereto come professore nel Ginnasio. Nel 1820 ricevette gli ordini minori per cui gli rimase l'appellativo di \"abate\" anche se abbandon\u00f2 il sacerdozio.\nPoliglotta (padroneggiava ben dieci lingue) e promotore di iniziative culturali, inizialmente si occup\u00f2 di storia locale come testimoniano gli scritti sulla nobile famiglia tirolese dei Castelbarco e e sulla storia della valle Vallarsa; poi si dedic\u00f2 all'archeologia.\nNel 1826 pubblic\u00f2 il lavoro \"Sopra i sepolcri scoperti a Rovereto l'anno 1819\" sulle tombe romane scoperte a Rovereto. \nA San Pietro ad Ala e a Volano vennero trovate delle pietre miliari romane dalle quali egli dedusse il percorso della strada romana sulla riva sinistra del Valle Adige e dimostr\u00f2 che l'attuale Ala coincideva con il Palatium romano dell'Itinerario Antonino e questo spiegava i ritrovamenti romani a Rovereto.\nHa completato e pubblicato un lavoro iniziato da Girolamo Tartarotti sul monumento eretto a Trento al poeta Gaio Valerio Marianus. Quando il re di Ungheria, arciduca Ferdinando (pi\u00f9 tardi imperatore Ferdinando I, il Buono), visit\u00f2 l'Alto Adige, ha descritto la processione, la solenne accoglienza e il cammino di Ferdinando attraverso il paese. Nel 1826 ha pubblicato il suo lavoro sulla delimitazione dei confini tra il Tirolo e la zona di Verona nel mondo antico.\nEgli ha anche tradotto in italiano il lavoro \"Restauration der Staats-Wissenschaft\" dell'avvocato costituzionalista svizzero Karl Ludwig von Haller.\nStoffella ha tenuto conferenze all'Accademia Roveretana degli Agiati sull'epoca romana, su una statua in bronzo di Giove scoperta a Cavedine e scrisse un trattato sui reperti archeologici in Val di Non.\nStoffella era anche redattore capo del quotidiano locale \"Messaggerie tirolese\" di Rovereto e un membro fondatore del \"Tiroler Landesmuseum\" (Ferdinandeum) di Innsbruck a cui ha lasciato la sua vasta collezione archeologica."}
{"id": "1742617", "revid": "2015336", "url": "https://it.wikipedia.org/wiki?curid=1742617", "title": "Guinea (regione)", "text": "Guinea \u00e8 il nome tradizionalmente utilizzato per indicare la regione d'Africa che si affaccia lungo il Golfo di Guinea. Si estende a nord attraverso i boschi tropicali, e termina nelle regioni del Sahel. \nPossono essere individuate due regioni che si affacciano sul Golfo di Guinea e che si fregiano del nome Guinea: la \"Guinea Settentrionale\" (la regione compresa tra Nigeria e Guinea-Bissau e la \"Guinea Meridionale\", cio\u00e8 la regione che corre lungo le coste meridionali del Camerun fino all'Angola.\nEtimologia.\nIl nome deriva dal termine berbero \"aginaw\" fatto proprio dai portoghesi. Originariamente il significato era \"negro\" (o, nel contesto, \"terra dei negri\").\nStoria.\nStoricamente la Guinea \u00e8 stata una delle prime regioni dell'Africa sub-sahariana ad aprirsi agli scambi commerciali con gli europei. Il commercio di avorio, oro e schiavi \u00e8 stato un fattore centrale per lo sviluppo di una serie di regni nel XVIII e XIX secolo. Questi erano piccoli regni, sviluppati in una regione ristretta ma densamente popolata, e possedevano una tecnologia sufficientemente avanzata. Questi regni hanno potuto cos\u00ec dimostrare una maggiore resistenza alle incursioni europee rispetto ad altre regioni dell'Africa. Per questo motivo, associato ad un ambiente ostile agli europei e con malattie endemiche, la Guinea non \u00e8 di fatto divenuta una regione coloniale fino alla fine del XIX secolo. \n \nLa Guinea \u00e8 spesso divisa in \"Bassa Guinea\", una delle regioni pi\u00f9 densamente popolate dell'Africa, che copre il sud della Nigeria, Benin, Togo fino a lambire il Ghana; e \"Alta Guinea\", che \u00e8 di gran lunga meno densamente popolata e si estende dalla Costa d'Avorio alla Guinea-Bissau. Nella Repubblica di Guinea tali termini si riferiscono rispettivamente alla pianura costiera e all'interno del paese.\nI commercianti europei dei secoli passati distinsero la regione in base alle principali voci delle esportazioni. La parte orientale, tra Benin e Nigeria venne nominato Costa degli Schiavi. L'odierno Ghana venne nominato Costa dell'Oro. L'ovest fu la Costa d'Avorio, che \u00e8 rimasto il nome della nazione. Pi\u00f9 ad ovest ancora, la zona intorno alla moderna Liberia e Sierra Leone venne chiamata Costa del Pepe, o Costa del Grano."}
{"id": "1742618", "revid": "228587", "url": "https://it.wikipedia.org/wiki?curid=1742618", "title": "Pugilato ai Giochi della XXVIII Olimpiade - Pesi massimi", "text": "La categoria dei Pesi massimi \u00e8 stata la decima categoria di peso ad Atene 2004, limitata agli atleti di peso inferiore agli 91\u00a0kg.\nHanno partecipato 16 atleti."}
{"id": "1742621", "revid": "729019", "url": "https://it.wikipedia.org/wiki?curid=1742621", "title": "Otite media virale acuta", "text": "Per otite media virale acuta, in campo medico, si intende un tipo di infiammazione che riguarda l'orecchio medio.\nEpidemiologia.\nColpisce prevalentemente gli infanti, \u00e8 fra le varie forme di otite una delle pi\u00f9 diffuse, si sviluppa con minore frequenza durante l'estate e in caso di bambini che vengono allattati.\nTipologia.\nDurante tale manifestazione vi pu\u00f2 essere un eccessivo sanguinamento, in tal caso si pu\u00f2 formare una miringite e se si forma un emotimpano si sviluppa in un'otite media acuta emorragica.\nSintomatologia.\nI sintomi e i segni clinici presentano otalgia, ipoacusia, febbre, vomito, anoressia, dolore, deficit uditivo a carattere trasmissivo.\nEziologia.\nMolti sono gli agenti patogeni: paramyxovirus, adenovirus, rhinovirus i principali.\nFattori di rischio.\nCostituiscono fattori di rischio un contatto prolungato con altri infanti e quindi l'avere dei fratelli della stessa et\u00e0 e frequentare asili con numerosi bambini. Altri sono un clima rigido, l'aver avuto recentemente altre malattie influenzali, aver ricevuto un allattamento artificiale. Per quanto riguarda gli adulti un altro fattore di rischio \u00e8 il consumo di tabacco.\nTerapie.\nLa terapia \u00e8 quella tipica della sindrome influenzale, soltanto se compaiono alcuni sintomi come una febbre elevata si utilizzano antibiotici, quali l'amoxicillina, anche in forma associata al clavulanato, al fine di abbattere o prevenire l'eventuale sovrainfezione batterica. In caso dell'evoluzione nella forma emorragica si utilizza la paracentesi timpanica e si aspira il sangue."}
{"id": "1742624", "revid": "838137", "url": "https://it.wikipedia.org/wiki?curid=1742624", "title": "Frank Frazetta", "text": "Biografia.\nPrimi anni e lavoro da fumettista.\nFrazetta \u00e8 nato e cresciuto a Brooklyn (New York). All'et\u00e0 di otto anni, con l'insistenza dei suoi insegnanti, i genitori di Frazetta lo iscrissero alla \"Brooklyn Academy of Fine Arts\". Frequent\u00f2 l'accademia per otto anni sotto la tutela di Michael Falanga, un artista italiano vincitore di vari premi. Falanga rimase innamorato dal talento di Frazetta. Le abilit\u00e0 del ragazzo fiorivano con Falanga, che sognava di mandarlo in Europa, a sue spese, per far progredire i suoi studi. Sfortunatamente, Falanga mor\u00ec improvvisamente nel 1944 e con lui il suo sogno. Come la scuola fin\u00ec, circa un anno dopo la morte di Falanga, Frazetta fu costretto a cercare lavoro per guadagnarsi da vivere.\nA 16 anni, Frazetta inizi\u00f2 a disegnare come fumettista per vari temi: western, fantasy, gialli, storici ed altri temi di fumetteria contemporanei. Alcuni dei suoi primi lavori furono per fumetti di animali parlanti, che firmava col nome di \"Fritz\". Durante questo periodo rinunci\u00f2 a lavori offertigli da giganti, uno tra tutti Walt Disney. Nei primi anni cinquanta lavor\u00f2 per la EC Comics e per la DC Comics (tra i suoi disegni il supereroe Cavaliere splendente), la Avon e varie altre compagnie del campo. La maggior parte del suo lavoro nel campo dei fumetti fu eseguito in collaborazione coi suoi amici Al Williamson e Roy Krenkel.\nAttraverso il lavoro sulle copertine di Buck Rogers per la Famous Funnies, Frazetta inizi\u00f2 a lavorare con Al Capp sul suo \"Li'l Abner\". Frazetta stava anche producendo la sua linea di fumetti, \"Johnny Comet\", cos\u00ec come stava assistendo Dan Barry sul giornaliero \"Flash Gordon\". Nel 1961, dopo nove anni con Capp, Frazetta ritorn\u00f2 ai fumetti regolari. Avendo emulato lo stile di Capp per cos\u00ec tanto tempo, lo stesso lavoro di Frazetta durante questo periodo sembrava un po' maldestro rispetto al suo vero stile, impaziente di emergere.\nIl lavoro su fumetto di Frazetta \u00e8 comunque difficile da trovare. I fumetti cambiarono durante il suo periodo con Capp ed il suo stile era profondamente antiquato. Alla fine si un\u00ec a Harvey Kurtzman nella realizzazione della parodia \"Little Annie Fanny\" sul magazine Playboy.\nHollywood e le copertine: lavoro su commissione.\nNel 1964, i disegni di Frazetta di Ringo Starr per Mad Magazine catturarono gli occhi degli United Artists studios. Fu avvicinato per fare i poster per \"Ciao Pussycat\" e guadagn\u00f2 il suo stipendio di un anno in un pomeriggio.\nRealizz\u00f2 diversi altri poster cinematografici. Frazetta inizi\u00f2 anche a produrre dipinti per edizioni stampate di libri d'avventura. Le sue copertine per la collezione di libri sword and sorcery \"Conan\" di Robert E. Howard e L. Sprague de Camp (1966) cre\u00f2 scalpore - molte persone comprarono il libro solo per la sua copertina. Questa interpretazione di Conan essenzialmente ridefin\u00ec il genere dello Sword and sorcery visibilmente ed ebbe un'enorme influenza sulle successive generazioni di artisti. Da questo punto in poi, il lavoro di Frazetta fu di gran richiesta. Durante questo periodo realizz\u00f2 anche copertine per le edizioni stampate dei classici di Edgar Rice Burroughs, come quelli su Tarzan e John Carter di Marte. Realizz\u00f2 anche varie illustrazioni a inchiostro per molti di questi libri.\nDa questo momento la maggior parte del lavoro di Frazetta fu di natura pubblicitaria, realizzando disegni e illustrazioni per poster cinematografici, copertine e calendari. Molti dei suoi disegni non furono commissionati ma ci\u00f2 nonostante divennero altamente ricercati commercialmente.\nIl lavoro di Frazetta \u00e8 stato per lungo tempo ammirato da molte personalit\u00e0 hollywoodiane. Clint Eastwood, George Lucas, Steven Spielberg e Sylvester Stallone sono fan e amici di Frazetta e molti di loro gli hanno commissionato lavori per i loro progetti cinematografici.\nDurante gli anni settanta e ottanta molti artisti cominciarono ad emulare lo stile artistico di Frazetta aggiungendo disegni sui pannelli esterni ad un bus o sui muri. I murali spesso dipingevano maghi e streghe, e furono la forma successiva di personalizzazione dopo il fiammante stile fumettistico degli anni cinquanta e sessanta.\nUna volta assicuratosi una reputazione, gli studi cinematografici iniziarono a provare ad attirarlo per farlo lavorare sui film d'animazione. La maggior parte, comunque, avrebbe dato lui solo la partecipazione con il proprio nome, la maggior parte del controllo creativo sarebbe stata destinata ad altri. Alla fine, nei primi anni ottanta, gli venne fatta un'offerta con un suo controllo creativo maggiore. Frazetta lavor\u00f2 con il produttore d'animazione Ralph Bakshi al soggetto di \"Fire and Ice - Fuoco e ghiaccio\", realizzato nel 1983. Molti dei protagonisti e la maggior parte della storia furono creazioni di Frazetta. Il film fu segnato da una delusione commerciale, comunque, dato che l'immaginario di Frazetta non poteva essere sufficientemente rappresentato attraverso le tecnologie ed i metodi di allora.\nBen presto, Frazetta torn\u00f2 alle sue radici di disegnatore ed illustratore.\nI lavori di Frazetta sono stati usati da un gran numero di artisti come copertine per i loro album musicali. I primi due album di Molly Hatchet (\"The Death Dealer\" e \"Dark Kingdom\"); il secondo album dei Dust (\"Hard Attack\"); i Nazareth usarono \"The Brain\" per il loro album del 1977 (\"Expect No Mercy\").\nFrazetta cre\u00f2 anche copertine artistiche nuove di zecca che apparirono su \"Buddy Bought The Farm\", il secondo album dei\n\"The Dead Elvi\". Recentemente, i Wolfmother hanno usato \"The Sea Witch\" come copertina per il loro album di debutto omonimo. Questi hanno anche usato i disegni di Frazetta per le copertine dei loro singles e per alcuni dei loro prodotti, come t-shirt.\nUltimi anni.\nOggi, il lavoro di Frazetta \u00e8 cos\u00ec riconosciuto che anche schizzi incompleti vengono venduti per migliaia di dollari. Il suo lavoro primariamente commerciale \u00e8 ad olio, ma Frazetta ha lavorato anche ad acquarello, inchiostro o sola matita. Ha vissuto con sua moglie Ellie, da cui ha avuto i figli Billy Frazetta, Holly Frazetta Taylor e Alfonso Frank Frazetta.\nNei suoi ultimi anni \u00e8 stato colpito da tutta una serie di problemi di salute, tra cui la tiroidite.\nNel 2003 \u00e8 stato girato un documentario sulla vita e la carriera di Frank Frazetta intitolato \"\".\nIl 17 luglio 2009 sua moglie Ellie muore dopo una lunga battaglia contro il cancro. A seguito di questo avvenimento viene riportato tramite comunicato, che il sito ufficiale dell'artista \u00e8 stato momentaneamente chiuso fino a data da destinarsi e Frazetta assume Rob Pistella e Steve Ferzoco per gestire gli affari commerciali.\nIl 9 dicembre 2009 il figlio Alfonso Frank Frazetta, 52 anni, conosciuto come Frank Jr., viene arrestato per aver tentato di rubare 90 dipinti dal museo del padre. Egli sostenne di aver agito cos\u00ec per evitare che i quadri venissero venduti dopo la morte di Ellie e che il padre Frank gli avesse conferito la carica di procuratore della sua casa. Billy Frazetta, Holly Frazetta Taylor e Heidi Grabin, nel marzo 2010, citarono in causa Frank Jr. per illecita appropriazione delle opere paterne. Il 23 aprile 2010 la famiglia ha dichiarato che \"tutti i litigi riguardanti la famiglia e l'arte di Frank Frazetta sono stati risolti\".\nScompare il 10 maggio 2010 all'et\u00e0 di 82 anni a causa di un ictus.\nEbbe come allievo Ken Kelly."}
{"id": "1742625", "revid": "2153702", "url": "https://it.wikipedia.org/wiki?curid=1742625", "title": "Baia di Manila", "text": "La baia di Manila \u00e8 il porto naturale che si affaccia di fronte alla citt\u00e0 di Manila sull'isola di Luzon nelle Filippine. L'imboccatura ha una larghezza di 19 km e si espande fino a raggiungere 48 km. Mariveles, nella provincia di Bataan, \u00e8 situata all'ingresso settentrionale e Sangley Point \u00e8 la sede della base navale di Cavite. \nSu entrambi i lati della baia sono presenti rilievi di natura vulcanica.\nAll'ingresso della baia di Manila sono presenti diverse isole. La pi\u00f9 grande \u00e8 Corregidor posta a 3 chilometri da Bataan. El Fraile e un'isola rocciosa di circa 16000 m\u00b2 con i resti delle massicce rovine di Fort Drum, l'isola-fortezza costruita dall'esercito degli Stati Uniti a difesa dell'ingresso meridionale della baia. \nLa baia \u00e8 stata il teatro della battaglia della baia di Manila nel 1898 e dell'assedio dell'isola di Corregidor durante l'invasione delle forze giapponesi nel 1942.\nOggi nella baia di Manila Bay incrociano importanti rotte commerciali ed \u00e8 forte la presenza industriale, tanto da renderla un'area fortemente inquinata."}
{"id": "1742629", "revid": "194688", "url": "https://it.wikipedia.org/wiki?curid=1742629", "title": "Filueferru", "text": ""}
{"id": "1742631", "revid": "1569440", "url": "https://it.wikipedia.org/wiki?curid=1742631", "title": "Surrey (Columbia Britannica)", "text": "Surrey (394.976 abitanti al censimento del 2006) \u00e8 una citt\u00e0 canadese nella provincia della Columbia Britannica che si trova nel distretto della Grande Vancouver (Metro Vancouver), ed \u00e8 situata geograficamente al centro di una pi\u00f9 vasta regione conosciuta come la Lower Mainland della Columbia Britannica. \u00c8 la seconda citt\u00e0 pi\u00f9 grande della provincia per popolazione dopo la citt\u00e0 di Vancouver.\nGeografia fisica.\nI sei centri urbani che la compongono sono: Fleetwood, Whalley, Guildford, Newton, Cloverdale e South Surrey.\nAmministrazione.\nGemellaggi.\n Dongjak-gu (Distretto di Seul, Corea del Sud)"}
{"id": "1742657", "revid": "626621", "url": "https://it.wikipedia.org/wiki?curid=1742657", "title": "Markham (Canada)", "text": "Markham \u00e8 una citt\u00e0 situata nella Municipalit\u00e0 Regionale di York, nella provincia dell'Ontario in Canada.\n\u00c8 situata direttamente a nord di Toronto, e fa parte della Census Metropolitan Area di Toronto.\nHa acquisito il titolo di citt\u00e0 nel 2012.\nMarkham \u00e8 comunque una delle comunit\u00e0 del Canada in pi\u00f9 rapida crescita.\nMarkham \u00e8 la quarta municipalit\u00e0 pi\u00f9 popolosa della Grande Toronto (Greater Toronto), dopo Toronto, Mississauga e Brampton.\nInoltre si fregia del titolo di capitale dell'Hi-Tech canadese con una serie di importanti aziende del settore, come IBM, Motorola, Toshiba, Alcatel-Lucent (ora parte di Nokia), Apple e American Express che qui hanno sede, oltre al produttore delle schede grafiche ATI (ora parte di AMD)."}
{"id": "1742658", "revid": "1632387", "url": "https://it.wikipedia.org/wiki?curid=1742658", "title": "Funicolare Como-Brunate", "text": "La funicolare Como-Brunate, inaugurata nel 1894, unisce i due comuni lombardi di Como e Brunate.\nStoria.\nFino agli inizi del diciannovesimo secolo, il paese di Brunate risultava raggiungibile tramite una mulattiera tracciata nel 1817 che lo collegava a Como; alcune tortuose e strette carrozzabili da Como e da Tavernerio, costruite nella seconda met\u00e0 del XIX secolo contribuirono a rompere tale isolamento.\nNel 1890, su impulso di alcuni villegganti e brunatesi (tra i quali il sindaco), fu istituito un comitato di promozione per la realizzazione della \"Tramvia Como-Brunate\". Il 3 novembre 1891 venne costituita la Societ\u00e0 Anonima per la Funicolare Como-Brunate, con capitale sociale di 350.000 lire versato sotto forma di 1.400 azioni sottoscritte. Il 3 settembre 1892 il consiglio di amministrazione della stessa, presieduto dall'avvocato Carlo Sacchi, approv\u00f2 il progetto dell'impianto elaborato dai fratelli ingegneri Villoresi e il successivo 4 gennaio si pot\u00e9 dare inizio ai relativi lavori di costruzione.\nOttenuta l'autorizzazione provvisoria all'esercizio da parte della prefettura il successivo 22 luglio, l'11 novembre 1894, dopo meno di un anno di lavori, la funicolare Como-Brunate venne aperta al pubblico. Una variante significativa rispetto al progetto originario, che prevedeva un impianto a gravit\u00e0 alimentato ad acqua, fu l'adozione di un argano alimentato a vapore con una macchina da 37\u00a0kW, resosi necessario per la carenza del sistema idrico della zona.\nLa sistemazione definitiva dell'impianto avvenne in occasione della sospensione attuata dopo le festivit\u00e0 natalizie del 1894, con ripresa del servizio avvenuta il 6 aprile 1895.\nLa costruzione della funicolare contribu\u00ec non poco allo sviluppo turistico della localit\u00e0 collinare, grazie anche al panorama su Como e sull'omonimo lago che si pu\u00f2 ammirare durante il viaggio.\nNel 1906 fu attivata la rete tranviaria di Como la cui prima linea consentiva il collegamento fra le principali stazioni ferroviarie e la funicolare; la stessa venne dismessa entro il 1952. Il 18 giugno 1911 per l'azionamento dell'argano furono attivati motri elettrici in sostituzione di quello precedente a vapore, consentendo di attivare un nuovo orario con sedici corse della durata di 14 minuti. La prima guerra mondiale, pur risparmiando gli impianti, provoc\u00f2 negli anni successivi un tracollo del movimento passeggeri e merci.\nRaggiunti ormai i 600.000 visitatori annui, si decise di attuare la completa ristrutturazione dell'impianto i cui lavori furono affidati alla Ceretti e Tanfani e completati nel 1933; il rinnovamento comprese altres\u00ec la sostituzione delle vetture con altre pi\u00f9 capienti e la durata del viaggio scese a 6,5 minuti. L'inaugurazione avvenne il 15 giugno 1935. In tale occasione, previa demolizione della stazione di Pizzo, a Brunate, il percorso venne allungato di circa 10 metri.\nLa seconda guerra mondiale comport\u00f2, al contrario della prima, un forte incremento dei passeggeri a causa del fenomeno dello sfollamento arrivando a registrare, nel 1945, 1.556.082 viaggiatori.\nUlteriori sostituzioni delle vetture si avvicendarono nel 1953, quando l'impianto venne totalmente rinnovato a cura della Tommaso Agudio e le Officine Moncenisio di Condove produssero tre nuovi veicoli, e in occasione del rinnovamento del 1989. Un fermo periodico dell'impianto che consent\u00ec di eseguire alcuni lavori si ebbe nel 2001 cui segu\u00ec nel 2011 l'ulteriore sostituzione delle vetture.\nScaduta la concessione nel 1975, la stessa fu prorogata fino al 1981 grazie al supporto del conte Cesare Bonacossa, azionista della societ\u00e0, finch\u00e9 questa non pot\u00e9 essere rilevata dalla Regione Lombardia che la confer\u00ec al consorzio CTP, fondato dai comuni della provincia di Como, affidandone la gestione alla neocostituita GST.\nNel 1999, in occasione delle celebrazioni voltiane, l'impianto venne totalmente automatizzato previa installazione di un sistema di videosorveglianza.\nDal 2005 il Consorzio Mobilit\u00e0 Funicolare &amp; Bus gestisce l'impianto; il ruolo operativo \u00e8 assegnato all'Azienda Trasporti Milanesi, la quale fa parte del consorzio stesso.\nUna quinta generazione di carrozze \u00e8 stata messa in linea nel 2011.\nCaratteristiche.\nLe vetture a scartamento metrico della dotazione originaria, in seguito sostituite pi\u00f9 volte nel corso della vita dell'impianto, furono costruite dalla Miani e Silvestri, erano denominate \"Como\" e \"Brunate\", potevano trasportare 32 passeggeri ciascuna e utilizzavano, quale freno di emergenza, una cremagliera posta al centro dei binari.\nNel 1933 giunsero sui binari della funicolare le nuove vetture Ceretti e Tanfani, che potevano trasportare 72 passeggeri.\nDelle vetture Agudio-Moncenisio del 1953, numerate 3, 4 e 5, la prima aveva la caratteristica di poter essere impiegata su entrambi i binari del raddoppio e venne pertanto utilizzata per le prove dell'impianto, per poi essere mantenuta di scorta. Nel 1981 entrarono in servizio le nuove carrozze 10 e 11, anch'esse nominate \"Como\" e \"Brunate\" come quelle d'origine, costruite anch'esse dalla Agudio con carrozzeria Chinetti. Le Agudio cessarono definitivamente il servizio nel 1989: la vettura numero 3, una volta radiata, fu acquistata da Francesco Ogliari e collocata nel suo museo a Ranco, la cui collezione \u00e8 stata poi trasferita nel 2015 al complesso di Volandia.\nLe due carrozze in uso, realizzate in occasione della revisione generale dell'impianto appaltata nel 2011 e contraddistinte dai numeri 12 e 13, sono in servizio dal 13 agosto 2011, anche se l'inaugurazione ufficiale \u00e8 avvenuta il 10 settembre 2011; la n. 12, chiamata \"BRUco\", \u00e8 di colore malva, mentre la n. 13, ribattezzata \"bruCO\", \u00e8 rossa. Costruite dalla Agudio S.p.A. di Lein\u00ec e dalla Carrosserie Gangloff SA di Berna, le vetture sono lunghe 13,40 metri e hanno una capienza di 80 persone ciascuna (24 sedute e 56 in piedi); a differenza delle carrozze precedenti, hanno quattro ruote e cinque porte a scorrimento per lato (anzich\u00e9 tre) ed \u00e8 stata eliminata la cabina dei conduttori, sostituita da un'ampia vetrata panoramica. Gli interni ricalcano lo stile liberty: i sedili hanno inserti in rovere, mentre i corrimano, le cappelliere, i portapacchi e i portabiciclette sono in ottone bronzato; \u00e8 anche presente un impianto di aria condizionata.\nPercorso.\nLa funicolare ha le sue stazioni di partenza/arrivo in piazza A. De Gasperi a Como e in piazza A. Bonacossa a Brunate; lungo il tragitto vi sono due fermate a richiesta: una a Como Alta e una a Carescione (frazione di Brunate).\nLa funicolare, su unico binario e raddoppio a met\u00e0 tragitto, ove s'incrociano la vettura in salita e quella in discesa, supera un dislivello di 493,92 metri con una pendenza media del 46% e una punta massima del 55,10%; il percorso sull'inclinata misura 1074,08 metri.\nA met\u00e0 tracciato, sul pianerottolo della cantoniera costruita a fianco dello scambio, vi \u00e8 il cosiddetto cannone di Mezzogiorno: installato nel 1912, in servizio fino agli anni settanta del XX secolo e riattivato nel 1990, tutti i giorni a mezzogiorno spara un colpo a salve.\nIl viaggio dura sette minuti e il servizio si effettua tutti i giorni dalle 6:00 alle 22:30 (il sabato e in estate turno prolungato sino alle 24:00), con partenze di regola ogni mezz'ora, che diventano ogni quarto d'ora negli orari di punta."}
{"id": "1742661", "revid": "76963", "url": "https://it.wikipedia.org/wiki?curid=1742661", "title": "Mahvash Mossaed", "text": "La sua poesia e pittura hanno continuato ad essere ispirate per pi\u00f9 di vent'anni.\nNata a Tehran, sposata in Canada, e avendo vissuto sia in Europa che in Africa viaggiando col marito per tour diplomatici per l'ONU, il suo lavoro \u00e8 pieno delle tradizioni, delle culture e delle uniche esperienze acquisite tra la gente di quattro continenti. Da allora, Mahvash non ha solo perseverato sul fronte domestico di moglie e madre, ma ha compiuto un'agnizione internazionale come poeta e pittrice. Mahvash \u00e8 inoltre impegnata a fornire nuovi modi per dar voce alle donne iraniane.\nCome testamento dell'interesse internazionale del suo messaggio, i saggi di Mahvash sono stati esibiti in Asia, Europa ed Africa.\nLe sue pi\u00f9 recenti esibizioni includono: \"The National Museum of Women in the Arts\" (Cina), il \"Sanje Museum of Contemporary Arts\" (Corea), ed il museo \"American Visionary Museum\" (Maryland). In aggiunta alla realizzazione delle copertine per molti periodici e libri d'arte, i suoi dipinti sono stati rappresentati nelle collezioni private di Steven Spielberg e di Bijan, per citarne alcuni."}
{"id": "1742665", "revid": "889336", "url": "https://it.wikipedia.org/wiki?curid=1742665", "title": "Foresta bavarese", "text": "La foresta bavarese (in tedesco: \"Bayerischer Wald\") \u00e8 una regione boscosa di bassa montagna situata in Baviera. Si estende sino alla Repubblica Ceca, proseguendo oltre il confine ceco nella Selva Boema, ed \u00e8 attraversata dal fiume Regen. Copre i distretti di Cham, Straubing-Bogen, Regen, Freyung-Grafenau e le cittadine di Deggendorf e Passavia.\nUna parte della foresta appartiene al Parco nazionale della foresta bavarese, il primo parco nazionale creato in Germania, nel 1970.\nLa montagna pi\u00f9 alta della regione \u00e8 il Gro\u00dfer Arber (1456 m)."}
{"id": "1742676", "revid": "486946", "url": "https://it.wikipedia.org/wiki?curid=1742676", "title": "Medaglia alle Citt\u00e0 Benemerite del Risorgimento Nazionale", "text": ""}
{"id": "1742678", "revid": "1573940", "url": "https://it.wikipedia.org/wiki?curid=1742678", "title": "Symphodus roissali", "text": "Symphodus roissali (), conosciuto comunemente come tordo verde, \u00e8 un pesce osseo marino appartenente alla famiglia Labridae.\nHabitat e distribuzione.\nDiffuso nell'Oceano Atlantico orientale, dal golfo di Guascogna fino a Gibilterra, nel Mar Mediterraneo e nel Mar Nero.\nVive a profondit\u00e0 molto basse su fondali rocciosi ricchi di vegetazione e nelle praterie di posidonia.\nDescrizione.\nHa aspetto simile agli altri \"Symphodus\", la sua sagoma \u00e8 alta e il muso piuttosto corto. La colorazione di fondo \u00e8 beige chiaro o marrone, gli esemplari di prateria spesso hanno colore verde vivo. La livrea \u00e8 il carattere pi\u00f9 importante per la determinazione di questa specie anche se, come in quasi tutti i \"Symphodus\", questa \u00e8 molto variabile tra individuo e individuo, tra maschio e femmina e tra esemplari in riproduzione e non. Probabilmente \u00e8 il labride con la livrea pi\u00f9 variabile del Mediterraneo. I caratteri sempre (o quasi) presenti sono una linea scura tra l'occhio e il muso e alcune linee simili oblique sulla gola, cinque macchie scure sul dorso che sconfinano nella pinna dorsale a cui spesso seguono altre macchie simili in verticale a formare 5 fasce verticali indistinte (carattere altamente variabile) e una macchietta scura nella parte centrale del peduncolo caudale, che pu\u00f2 talvolta mancare. Ci sono tre livree principali:\nMisura fino a 17 cm di lunghezza.\nBiologia.\nPu\u00f2 vivere fino a 8 anni. \u00c8 molto territoriale.\nRiproduzione.\nIn primavera il maschio costruisce con alghe e sabbia un nido emisferico piuttosto grande. Dopo la deposizione il maschio sorveglia il nido e lo ossigena con movimenti della pinna caudale.\nAlimentazione.\n\u00c8 carnivoro. Si nutre principalmente di molluschi (bivalvi, gasteropodi), di gamberi, ricci di mare e idroidi.\nPesca.\nSi cattura soprattutto con tramagli e nasse nonch\u00e9 con le lenze. Le carni non sono particolarmente apprezzate e servono solo per preparare la zuppa di pesce.\nConservazione.\nLa specie non \u00e8 minacciata, ha popolazioni abbondanti e ben distribuite."}
{"id": "1742685", "revid": "15713131", "url": "https://it.wikipedia.org/wiki?curid=1742685", "title": "Marialuisa Gnecchi", "text": ""}
{"id": "1742686", "revid": "1603714", "url": "https://it.wikipedia.org/wiki?curid=1742686", "title": "Molo di Palazzo Ducale", "text": "A Venezia \u00e8 chiamato molo di Palazzo Ducale o di San Marco o della Piazzetta o, pi\u00f9 semplicemente, molo il tratto di riva posto di fronte a piazzetta San Marco e affacciantesi sul bacino San Marco.\nSi tratta dell'unica riva della citt\u00e0 ad avere il nome di molo, per la sua particolare importanza di porta d'acqua di Venezia. \nGeografia.\nIl molo \u00e8 compreso tra il rio di Palazzo e il rio della Zecca e unito rispettivamente alla riva degli Schiavoni e alla fondamenta dei Giardini Reali dai ponti della Paglia e della Zecca. Vi si affacciano la mole di Palazzo Ducale, l'accesso della piazza con le due grandi colonne di San Marco e San Todaro, la facciata laterale della Libreria Marciana e la Zecca. Si tratta di una delle rive pi\u00f9 basse di Venezia, particolarmente soggetta al fenomeno dell'\"acqua alta\".\nStoria.\nIl molo venne realizzato a seguito dei lavori di ampliamento dell'area marciana che, nel 1156, sotto il dogado di Vitale II Michiel, portarono all'interramento dell'antico rio Batario e soprattutto del bacino acqueo fiancheggiante il Palazzo Ducale e la Basilica di San Marco, sul quale venne realizzata la Piazzetta. Nel 1172 vennero poi erette le due colonne granitiche che costituiscono l'accesso monumentale alla piazza. Tra il 1340 e il 1404 venne realizzata la facciata di Palazzo Ducale fronteggiante il molo. Tra il 1537 e il 1588 vennero infine realizzate la Zecca e la Libreria, opera del Sansovino e di Vincenzo Scamozzi.\nFino all'epoca napoleonica il molo era realmente prominente rispetto all'adiacente riva degli Schiavoni, in quanto essa fu estesa al limite attuale solo in quel periodo mentre in precedenza era larga tanto quanto le altre rive di Venezia (2-3 metri), come si pu\u00f2 notare in tutte le mappe antecedenti. \nAll'epoca della Serenissima Repubblica sul molo, di fronte a Palazzo Ducale, stazionava in permanenza una fusta della marina da guerra per la sorveglianza e la protezione del Palazzo, sede del governo, del bacino San Marco e dell'accesso del Canal Grande, via acquea diretta verso il cuore della citt\u00e0."}
{"id": "1742687", "revid": "1543377", "url": "https://it.wikipedia.org/wiki?curid=1742687", "title": "Aldo Bertoluzza", "text": "Biografia.\nProcuratore della Banca Commerciale Italiana, per passione fu anche uno studioso storico e scrittore. Diresse il \"Centro Culturale \"Fratelli Bronzetti\"\", da lui fondato nel 1952, sino al 1992. Diede anche vita e diresse il \"Centro di Studi Turistici della Citt\u00e0 di Trento\". Fu fondatore dell\"Accademia del Buonconsiglio\", e istitu\u00ec la benemerenza del \"Drappo di San Vigilio\".\nScrisse qualche migliaio di articoli pubblicati su quotidiani e periodici quali il Tridente, Corriere Tridentino, l'Adige, Alto Adige, Alto Adige Illustrato, Economia Trentina, Trentino, Bollettino dell'Ordine degli Ingegneri, Rivista Medica Trentina e altri ancora.\nAttivit\u00e0 televisiva.\nCollabor\u00f2 con la Sede Rai di Trento per la realizzazione di una serie di trasmissioni: \"Antiche Contrade di Trento\", \"Abbic\u00ec dell'antico dialetto trentino\", \"Storia e tradizione del cognome trentino\".\nHa collaborato a Televisione delle Alpi per le seguenti rubriche ideate ideate e condotte dallo stesso autore : \"El Batedel\" dal 1980 al 1983; \"Paese mio\" dal 1981 al 1983; \"Il Magno Palazzo del Cardinale di Trento\" nel 1985.\nHa altres\u00ec collaborato con le reti televisive private Tele Europa 3 e Telepace.\nPremi e riconoscimenti.\nNel 1969 venne insignito della Medaglia d'Argento al Merito della Cultura e dell'Arte dal Ministero della Pubblica Istruzione.\nPer l'opera \"Buonaparte al Buonconsiglio\" fu insignito dell'Ordine delle \"Palmes Academiques\" dal Ministero francese dell'Educazione nazionale.\nRicevette anche l'Ambrogino d'oro dal comune di Milano e del Sigillo d'oro da quello di Trento.\nNel 1991 venne insignito della Medaglia d'Oro al Merito della Cultura e dell'Arte dal Ministero della Pubblica Istruzione.\nNel gennaio 2006 gli viene conferita l'onorificenza dell'Aquila di San Venceslao dal presidente della Provincia di Trento Lorenzo Dellai.\nFu iscritto nell'Associazione dei Critici Letterari di Roma; fece parte dell\"Accademia del Buonconsiglio\", attualmente trasformata in Accademia degli Accesi.\nFu finalista del premio \"Algida-Un libro per l'estate\" e arriv\u00f2 terzo in graduatoria nel referendum \"Un libro per l'estate\".\nOpere principali.\nDi seguito vengono riportate le opere dell'autore.\n\u00c8 stato coautore dei seguenti libri:\nInoltre \u00e8 stato curatore delle seguenti pubblicazioni:\nHa altres\u00ec predisposto i seguenti lavori teatrali: \"Jesus\", sacra rappresentazione effettuata a Rovereto nel 1978 con la regia di Paolo Todisco; \"I Misteri\", sacra rappresentazione nella badia di San Lorenzo in Trento con la regia di Bruno Vanzo. \"Jesus\", trasmissione televisiva per la rete televisiva TVA nel 1978; \"I Misteri\", trasmissione televisiva a TVA nel 1981; \"Trionfo Tridentino\", da un'idea di Leonardo Colombino per un cinquecentesco convito al Castello del Buonconsiglio nel 1985."}
{"id": "1742692", "revid": "287204", "url": "https://it.wikipedia.org/wiki?curid=1742692", "title": "Fusta", "text": "La Fusta era un tipo di galea pi\u00f9 sottile, leggera e veloce e caratterizzata da un minor pescaggio rispetto alla classica galea da guerra, detta galea sottile. Fra la galea sottile e la galeotta si posiziona la fusta.\nCaratteristiche.\nLunga circa 25 metri, la galeotta aveva da 15 a 20 remi per lato e, generalmente, un solo rematore per banco. Era dotata di un singolo albero a vela latina. Montava a prora un solo pezzo d'artiglieria.\nGeneralmente erano denominate fuste le imbarcazioni maggiori di questa tipologia, fino a 18 banchi per lato e 35 metri di lunghezza, mentre le \"galeotte\" rappresentavano la versione minore dell'imbarcazione, con una dozzina di banchi per lato e 25 metri di lunghezza.\nLa fusta, per la sua maneggevolezza era utilizzata principalmente per attivit\u00e0 di controllo costiero ed esplorazione. Inoltre, date le ridotte dimensioni degli equipaggi rispetto alle galee da guerra, si presentavano come pi\u00f9 adatte alle attivit\u00e0 di servizio antipirateria. Per i medesimi motivi questo tipo di nave era favorito dai corsari barbareschi operanti lungo le coste del Nord Africa. Tradizionalmente le fuste recavano, da prua all'albero di maestra, remi a singolo rematore e, dall'albero sino a poppa, remi a due rematori.\nCome su tutte le galee veneziane le galeotte non imbarcavano un contingente di soldati, ma erano gli stessi rematori che in caso di necessit\u00e0 venivano armati ed impiegati come combattenti."}
{"id": "1742693", "revid": "155136", "url": "https://it.wikipedia.org/wiki?curid=1742693", "title": "Colonne di San Marco e San Teodoro", "text": ""}
{"id": "1742694", "revid": "767487", "url": "https://it.wikipedia.org/wiki?curid=1742694", "title": "Jean Antoine Rossignol", "text": "Nacque in una famiglia povera e rimase orfano di padre era l'ultimo di cinque figli. Da ragazzo aveva fatto un apprendistato per diventare orafo, ma dinanzi alla difficolt\u00e0 di trovare lavoro, si arruola, all'et\u00e0 di 16 anni, il 13 agosto 1775 e viene inviato nel reggimento di fanteria reale a Dunkerque.\nQuando scoppia la rivoluzione, Rossignol \u00e8 a Parigi, prende parte alla Presa della Bastiglia e partecipa anche alla presa del Palazzo delle Tuileries\nNel 1793 con il grado di generale di brigata in Vandea, sotto il comando del generale Charles Philippe Ronsin, \u00e8 nominato il generale in capo dell'esercito dell'Ovest il 27 luglio 1793. Viene deposto il 23 agosto 1793, tuttavia \u00e8 difeso da Georges Danton e ristabilito il 28 agosto 1793. Diventa in seguito generale in capo dei tre eserciti delle coste di Brest, dell'Ovest e delle coste di Cherbourg il 12 novembre 1793\nVerr\u00e0 poi congedato dal Comitato di salute pubblica nell'aprile 1794, quindi si ritir\u00f2 ad Orl\u00e9ans, e ritorn\u00f2 alla vita civile. Imprigionato alcuni giorni dopo il colpo di Stato del termidoro, venne accusato di aver fatto parte della cosiddetta Congiura degli Uguali di Gracchus Babeuf, ma riusc\u00ec a discolparsi dinanzi all'alta corte di Vend\u00f4me.\nDopo l'attentato di via Saint-Nicaise, Bonaparte approfitt\u00f2 dell'occasione per sbarazzarsi di lui. Rossignol fu arrestato e trascinato di prigione in prigione, e condannato all'esilio nelle isole Seychelles nel 1801, con altri giacobini, e in seguito quindi trasferito alle Comore. Rossignol mor\u00ec ad Anjouan nel 1802."}
{"id": "1742697", "revid": "1565227", "url": "https://it.wikipedia.org/wiki?curid=1742697", "title": "Piazzetta San Marco", "text": ""}
{"id": "1742698", "revid": "38120", "url": "https://it.wikipedia.org/wiki?curid=1742698", "title": "Jos\u00e9 Clemente Orozco", "text": "Pittore del \"social-realismo\", nacque a Zapotl\u00e1n el Grande (ora Ciudad Guzm\u00e1n, Jalisco). Si specializz\u00f2 nel dipingere murales, che proclamarono il \"Rinascimento Murale Messicano\", insieme ai murali di Diego Rivera, David Alfaro Siqueiros e altri. Orozco fu il pi\u00f9 complesso tra i muralisti messicani, essendo innamorato del tema della sofferenza umana, ma meno realistico e affascinato delle macchine rispetto a Rivera. Maggiormente influenzato dal simbolismo, fu anche un pittore del genere e un litografo. Tra il 1922 e il 1948, Orozco dipinse murali a Citt\u00e0 del Messico, Orizaba, Claremont (California), New York, Hanover (New Hampshire), Guadalajara (Jalisco) e Jiquilpan de Ju\u00e1rez (Michoac\u00e1n). I suoi disegni e dipinti sono esposti al Carrillo Gil Museum di Citt\u00e0 del Messico, ed all'Orozco Workshop-Museum di Guadalajara.\nVita e opere.\nJos\u00e9 Clemente Orozco nacque pi\u00f9 precisamente a Rosa de Flores Orozco e si spos\u00f2 con Margarita Valladares da cui ebbe tre figli.\nAgli inizi della sua vita, la famiglia di Orozco si trasfer\u00ec da Cuidad Guzman a Guadalajara e poi a Citt\u00e0 del Messico, dove frequent\u00f2 le elementari. A questo tempo Jos\u00e9 Guadalupe Posada, un illustratore satirico le cui incisioni sulla cultura ed i politici messicani cambiarono il pensiero popolare su ci\u00f2 che stava accadendo nel periodo post-rivoluzionario, lavorava in esposizione al pubblico alle vetrine dei negozi localizzate sulla strada che Orozco doveva fare per raggiungere la scuola. Nella sua autobiografia Orozco confessa: \"Mi fermavo [sulla strada per andare e per tornare da scuola] e spendevo alcuni incantati minuti a guardare [Posada] ... Questa fu la prima spinta che incit\u00f2 la mia immaginazione e mi costrinse a ricoprire la carta con i miei primi piccoli disegni; questo fu il mio risveglio all'esistenza dell'arte della pittura.\" (Orozco, 1962)\nDisse poi che guardare Posado che decorava delle incisioni gli diede la sua introduzione all'uso del colore. Dopo aver frequentato la scuola per l'Agricoltura e l'Architettura, Orozco studi\u00f2 arte con seriet\u00e0 all'Accademia San Carlos. Durante un'esercitazione di chimica, a causa di un incidente, il pittore perse la mano sinistra, ma fortunatamente ci\u00f2 non compromise la sua attivit\u00e0.\nCon Diego Rivera fu leader del Rinascimento Murale Messicano. Un importante distinzione che aveva con Rivera era la sua visione critica della Rivoluzione Messicana. Mentre Diego era una figura spavalda e ottimista, propagandista della gloria della rivoluzione, Orozco era meno soddisfatto del pedaggio di sangue che il movimento sociale stava richiedendo. Orozco \u00e8 conosciuto come uno dei \"Tre Grandi\" muralisti insieme a Rivera ed a David Alfaro Siqueiros. Tutti e tre gli artisti, cos\u00ec come anche il pittore Rufino Tamayo, originari del Messico, sperimentarono a fresco su grandi muri ed elevarono la loro arte murale a fresco alla classe della fama mondiale.\nTra il 1922 e il 1924, Orozco dipinse alla Scuola di Preparazione Nazionale i murali \"Gli Elementi\", \"Uomo in Battaglia contro la Natura\", \"Cristo Distrugge la sua Croce\", \"Distruzione del Vecchio Ordine\", \"Gli Aristocratici\", e \"La Fossa e la Trinit\u00e0\". Nel 1925 dipinse il murale \"Onniscienza\" nella Casa delle Tegole di Citt\u00e0 del Messico. Nel 26 un altro murale nella Scuola Industriale di Orizaba, Veracruz.\nTra il 1927 e il 1934 Orozco visse negli USA. Nel 1930 dipinse i murali della New School for Social Research, New York, ora conosciuta come New School University. Uno dei suoi pi\u00f9 famosi murali \u00e8 \"The Epic of American Civilization\" al Dartmouth College, New Hampshire, USA. Fu dipinto tra il 1932 e il 1934 e ricopre circa 300 m\u00b2 in 24 pannelli. Le sue parti includono \"Migrations\", \"Human Sacrifices\", \"The Appearance of Quetzalcoatl\", \"Corn Culture\", \"Anglo-America\", \"Hispano-America\", \"Science\" ed un'altra versione di \"Christ Destroys His Cross\".\nDopo esser tornato in Messico, tra il 1936 e il 1939 Orozco dipinse a Guadalajara, Jalisco - tra gli altri - il murale \"Le Persone e i Loro Leader\" nel Palazzo Governativo, e gli affreschi per l'Hospicio Caba\u00f1as, considerato il suo capolavoro. Nel 1940 dipinse per la Libreria Gabino Ortiz a Jiquilpan, Michoac\u00e1n. Tra il 1942 e il 44 per l'Hospital de Jes\u00fas a Citt\u00e0 del Messico. Il \"Ju\u00e1rez Rinato\" di Orozco del 1948 fu uno dei suoi ultimi lavori."}
{"id": "1742701", "revid": "119918771", "url": "https://it.wikipedia.org/wiki?curid=1742701", "title": "Mesone rho", "text": "Il mesone rho (formula_1) appartiene alla classe dei bosoni vettore leggeri e pu\u00f2 essere prodotto nelle collisioni tra particelle. Questo mesone esiste in natura in tre forme, con masse pressoch\u00e9 uguali di circa 776 MeV, ed esse formano un tripletto di isospin: formula_2, formula_3 e formula_4 .\nIl mesone formula_1 \u00e8 una risonanza a bassa energia, la larghezza formula_6 di questo stato \u00e8 di circa 150 MeV il che corrisponde a una vita media di circa 0,4 \u00d7 formula_7 secondi e tutto questo fa s\u00ec che questi valori siano relativi ai processi regolati dall'interazione forte (forza nucleare forte). Queste particelle sono interpretate come stati legati di un quark e un antiquark e hanno un momento angolare totale J uguale a uno e parit\u00e0 negativa."}
{"id": "1742702", "revid": "80339", "url": "https://it.wikipedia.org/wiki?curid=1742702", "title": "Melies", "text": ""}
{"id": "1742703", "revid": "767487", "url": "https://it.wikipedia.org/wiki?curid=1742703", "title": "Walls of Fire", "text": "Walls of Fire \u00e8 un documentario del 1971 diretto da Herbert Kline e Edmund Penney e basato sulla vita dei pittori messicani Jos\u00e9 Clemente Orozco, Diego Rivera e David Alfaro Siqueiros."}
{"id": "1742708", "revid": "181699", "url": "https://it.wikipedia.org/wiki?curid=1742708", "title": "Monsignor Lorenzo Albacete", "text": ""}
{"id": "1742715", "revid": "767487", "url": "https://it.wikipedia.org/wiki?curid=1742715", "title": "En busca de un muro", "text": "En busca de un muro \u00e8 un film del 1974 diretto da Julio Bracho e basato sulla vita del pittore messicano Jos\u00e9 Clemente Orozco."}
{"id": "1742724", "revid": "1363832", "url": "https://it.wikipedia.org/wiki?curid=1742724", "title": "Antonio Certani", "text": " Figlio di Annibale Certani di Cerreto e di Bianca Bonora. Cugino del musicista Alessandro.\nLa produzione compositiva di Antonio Certani non \u00e8 di poco conto per la quantit\u00e0. Egli ha scritto una Sonata per violino e pianoforte, una Sonata per violoncello e pianoforte, i Cinque pezzi all\u2019antica ed un\u2019opera, Floriana , eseguita nel 1922 presso il Teatro Comunale di Bologna.\nCertani vedr\u00e0 affermare la propria arte negli anni cruciali della rinascita compositiva italiana che, dagli esiti della produzione pucciniana, rimetter\u00e0 mano all'oscura materia degli spartiti presettecenteschi. \nQuesta funzione, per cos\u00ec dire, antimelodrammatica (almeno ai primordi) vedr\u00e0 la presenza attiva del Certani che, gi\u00e0 noto per le sue doti di virtuoso (collaborer\u00e0 lungamente, come primo violoncello, con Arturo Toscanini), abbraccer\u00e0 la causa della riscoperta del repertorio strumentale.\n\u00c8 coetaneo del celebre compositore bolognese Ottorino Respighi, con il quale condivide il medesimo percorso didattico (entrambi frequenteranno l'allora Liceo Musicale bolognese, oggi \"Conservatorio Giovanni Battista Martini\") e suonano sia in quartetto che in quintetto: Certani sar\u00e0 membro fondatore del Quintetto fondato da Bruno Mugellini (pianista e didatta di primissimo rilievo) assieme ai violinisti Mario Corti e Fantuzzi e, come violista, lo stesso Respighi. Il quintetto si esibir\u00e0 in tutta Europa traendo, dalla frequentazione dei circoli musicali dell'epoca, grande ispirazione per gli sviluppi compositivi di quella che oggi \u00e8 nota come \u201cgenerazione dell'Ottanta\u201d.\nCertani si diploma in violoncello nel 1900 con Francesco Serato, capostipite della cosiddetta scuola violoncellistica bolognese. Virtuoso del proprio strumento, scriver\u00e0, come gi\u00e0 ricordato all'inizio, i Cinque pezzi all'antica per violoncello e pianoforte (1920). Dedicati ad Arturo Bonucci (1894-1964) (insegnante al Conservatorio di Bologna dal 1919 al 1924 e suo compagno di classe), questi lavori si presentano come cinque studi di virtuosismo violoncellistico paragonabili alla forma del Capriccio con l'accompagnamento del pianoforte (come dice il manoscritto). I titoli assegnati (Preludio, Canzona, Stravaganza, Cantilena, Burlesca) richiamano i fasti del passato della musica strumentale italiana del Sei e Settecento. \nRespighi dedicher\u00e0 all'amico, nel 1912, una raccolta di Variazioni per Violoncello e Pianoforte: successivamente, nel 1920, Certani orchestrer\u00e0 il lavoro sotto forma di Adagio con Variazioni per Violoncello ed orchestra.\nAppassionato conoscitore di materia d'arte, fu anche collezionista: la sua raccolta di oltre 5.000 disegni e stampe di autori emiliani e bolognesi (sono presenti lavori di Annibale Carracci, Ubaldo Gandolfi oltre che numerosi studi architettonici di Angelo Michele Colonna, dei Bibiena, Mauro Antonio Tesi ed Antonio Basoli) sono conservati presso la Fondazione Giorgio Cini di Venezia. La raccolta (acquisita nel 1961) \u00e8, a tutt'oggi, considerata la fonte pi\u00f9 significativa e rappresentativa della produzione grafica degli artisti bolognesi del Sei e Settecento.\nBen noto, infine, \u00e8 l'interessamento diretto del grande maestro ai lavori preparatori l'inaugurazione della nuova Pinacoteca civica di Budrio, avendone curato l'allestimento e la catalogazione delle opere.\nAntonio Certani muore a Bologna, il 27 luglio 1952, all'et\u00e0 di settantatr\u00e9 anni."}
{"id": "1742726", "revid": "125590619", "url": "https://it.wikipedia.org/wiki?curid=1742726", "title": "Pistoletto (film)", "text": "Pistoletto \u00e8 un film documentario del 2000 diretto da Pierre Coulibeuf e basato sulla vita del pittore italiano Michelangelo Pistoletto."}
{"id": "1742734", "revid": "256896", "url": "https://it.wikipedia.org/wiki?curid=1742734", "title": "Conf\u00e9rence des \u00e9v\u00eaques de France", "text": ""}
{"id": "1742738", "revid": "256896", "url": "https://it.wikipedia.org/wiki?curid=1742738", "title": "Conferenza Episcopale Francese", "text": ""}
{"id": "1742740", "revid": "256896", "url": "https://it.wikipedia.org/wiki?curid=1742740", "title": "Conferenza episcopale francese", "text": ""}
{"id": "1742743", "revid": "198277", "url": "https://it.wikipedia.org/wiki?curid=1742743", "title": "Vending", "text": "Vending \u00e8 il termine tecnico con cui si indica la distribuzione automatica, ovvero tutta l'attivit\u00e0 di vendita e somministrazione di prodotti alimentari e non, per mezzo di distributore automatico.\nDescrizione generale.\nIl settore del \"vending\" cerca di strappare parti di mercato anche alla ristorazione tradizionale (ristoranti, mense) attraverso distributori di pasti caldi pronti, sia primi che secondi piatti, queste macchine funzionano sia con prodotti surgelati sia refrigerati portati a temperatura di servizio da forni a microonde presenti all'interno del distributore.\nUltima frontiera del \"vending\" sono i negozi automatici nei quali solo attraverso distributori si effettua la vendita di molteplici prodotti, sia alimentari (pasta di semola, biscotti, latte fresco ecc.) che di consumo (spazzolino, dentifricio, prodotti per l'igiene) come in un normale negozio. Il vantaggio fondamentale \u00e8 che questi punti vendita non hanno orari o giorni di chiusura risolvendo molto spesso piccole emergenze.\nProdotti erogati.\nI prodotti erogati in maggior quantit\u00e0 sono le bevande calde (caff\u00e8, cioccolata calda, the ecc.) e le bevande fredde (acqua minerale, bibite in lattina, succhi di frutta ecc.), negli ultimi anni si \u00e8 per\u00f2 ampliata la gamma dei prodotti offerti e di conseguenza anche i consumi sono aumentati: oggi i distributori automatici vendono sia snack e merende confezionate che prodotti freschi (conservati in atmosfera modificata) come tramezzini, focacce, frutta fresca o succhi di frutta senza conservanti.\nIn tempi pi\u00f9 recenti anche prodotti di tecnologia come accessori e smartphone vengono venduti attraverso \"vendig machine\", all'interno di universit\u00e0, ospedali e \"temporary shop\" da un'azienda specializzata nel \"consumer electronics\" (ARetail).\nTecnologie.\nIl settore del \"vending\" include tecnologie per i sistemi di pagamento destinati al consumatore che hanno conosciuto una certa evoluzione negli anni giungendo a soluzioni elettroniche sofisticate che si basano su circuiti a transponder. Questi specifici sistemi di pagamento per la distribuzione automatica vanno sotto la definizione di \"cashless\".\nVending pubblico.\nIl termine \"\"vending\" pubblico\" viene utilizzato per definire tutti quei prodotti e/o servizi erogati attraverso un impianto e/o un macchinario automatico che pu\u00f2 offrire un servizio/prodotto all'utenza 24 ore su 24 sia in aree pubbliche o private, in locali adibiti ad uso esclusivo, oppure installati come supplemento di attivit\u00e0 tradizionali, come ad esempio farmacie e tabaccherie."}
{"id": "1742745", "revid": "287204", "url": "https://it.wikipedia.org/wiki?curid=1742745", "title": "Anti-Slavery Society", "text": "Anti-Slavery Society (in inglese, Societ\u00e0 contro lo schiavismo) \u00e8 il nome di due diverse organizzazioni britanniche del XIX secolo. La pi\u00f9 antica fu fondata nel 1823 e si proponeva di ottenere l'abolizione della schiavit\u00f9 in tutti i territori soggetti alla corona britannica; il suo nome ufficiale era \"Society for the Mitigation and Gradual Abolition of Slavery Throughout the British Dominions\" (\"societ\u00e0 per la mitigazione e la graduale abolizione della schiavit\u00f9 nei domini britannici\").\nDopo l'abolizione della schiavit\u00f9 da parte del Regno Unito (legge del 1833 e applicazione dal 1838) venne fondata una seconda societ\u00e0 antischiavista, avente l'obiettivo di arrivare ad un'abolizione universale. Questa seconda societ\u00e0, \"The British and Foreign Anti-Slavery Society\" (\"societ\u00e0 anti-schiavista britannica e straniera\") fu fondata nel 1839; \u00e8 ancora attiva ed \u00e8 la pi\u00f9 antica societ\u00e0 per i diritti umani in attivit\u00e0.\nStoria.\nI primi gruppi abolizionisti nel mondo anglosassone sorsero nel XVIII secolo. Il \"Comitato per l'Abolizione della Tratta degli Schiavi\" fond\u00f2 la prima Societ\u00e0 con questo fine gi\u00e0 nel 1787. Il primo obiettivo fu quello di fermare la tratta atlantica, dominata allora dal Regno Unito. Con il \"Slave Trade Act\" (\"legge sulla tratta degli schiavi\") del 1807, la tratta atlantica venne proibita ai cittadini britannici. Gli abolizionisti volsero quindi le loro attivit\u00e0 all'abolizione della schiavit\u00f9 in altri stati e territori.\nLa Societ\u00e0 del 1823.\nWilliam Wilberforce e Thomas Clarkson, due famosi abolizionisti, dettero vita alla Anti-Slavery Society nel 1823. La Societ\u00e0 sostenne la pubblicazione di vario materiale anti schiavista. Tra questi, enorme successo di pubblico ebbe il libro \"The History of Mary Prince, A West Indian Slave\" (1831). Il libro, scritto da una schiava sfuggita ai suoi padroni quando venne portata in Inghilterra, venne ristampato pi\u00f9 volte per soddisfare la domanda del pubblico.\nI membri di questa societ\u00e0 avevano approcci diversi. Alcuni chiedevano un cambiamento graduale, e quindi pi\u00f9 accettabile dal pubblico e dalle forze politiche. Altri promuovevano un cambiamento radicale, chiedendo l'abolizione della schiavit\u00f9 subito. Tra gli esponenti di questo secondo gruppo si trovano Joseph Sturge e George Stephens che formarono un coro anti-schiavista. Il coro fece varie tourn\u00e9e nel Regno Unito per spingere il pubblico a sostenere la loro posizione. La campagna mediatica si concretizz\u00f2 nel 1833 con una legge per l'abolizione della schiavit\u00f9. La legge venne applicata nei territori della corona britannica in tempi diversi. Il 1\u00ba agosto 1838, l'ultimo territorio\u00a0\u2013 le Indie Occidentali Britanniche \u2013 approvarono i regolamenti di applicazione. La schiavit\u00f9 era ormai illegale in tutto il mondo britannico.\nLa Societ\u00e0 del 1839.\nAlcuni abolizionisti non vollero terminare il loro impegno contro lo schiavismo. Se la schiavit\u00f9 era illegale all'interno dell'Impero Britannico, molto restava da fare per abolirla altrove. La \"The British and Foreign Anti-Slavery Society\" venne fondata il 17 aprile 1839 con questo intento. La nuova Societ\u00e0 si impegn\u00f2 per l'abolizione della schiavit\u00f9 nei territori francesi, negli Stati Uniti d'America, e a Zanzibar.\nLa Societ\u00e0 organizz\u00f2 il primo incontro mondiale anti-schiavista nel 1840. L'incontro ebbe luogo a Londra ed ebbe un gran successo di pubblico.\nNel 1990 la Societ\u00e0 cambi\u00f2 il nome in Anti-Slavery International. Questa organizzazione continua il lavoro pubblicando materiale sulle moderne forme di schiavit\u00f9 e proponendo ai legislatori dei vari paesi modi di combattere questa piaga sociale."}
{"id": "1742752", "revid": "767487", "url": "https://it.wikipedia.org/wiki?curid=1742752", "title": "Coburg (nave meteorologica)", "text": "La nave meteorologica tedesca Coburg (\"Wetter-beobachtung-Schiff\" \"Coburg\") fu utilizzata agli inizi della seconda guerra mondiale con lo scopo di fornire rapporti meteorologici alle navi della Kriegsmarine tedesca, ma soprattutto agli U-Boot che operavano nelle acque settentrionali dell'Oceano Atlantico e del Mar Glaciale Artico.\nPrese parte a due operazioni speciali: \"Unternehme Brausewetter\" e \"Unternehme Bassgeiger\".\nOperazione Brausewetter.\nQuesta operazione iniziava il 15 marzo 1943 quando il \"Coburg\" salpava da Hammerfest insieme all'U-Boat U-378 con la missione di stabilire una nuova stazione meteorologica automatica sull'Isola degli Orsi, chiamata anche Bi\u00f8rn\u00f8ya il WFL o \"Wetter-Funkger\u00e4t-Land\" 23 \"Erwin II\" per rimpiazzare il WFL 22 \"Erwin\" la quale era stata depositata dall'U-Boat U-657 il 2 dicembre 1942. Successivamente il \"Coburg\" ritornava a Narvik il 23 marzo 1943.\nOperazione Bassgeiger.\nQuesta operazione iniziava il 14 agosto 1943 quando il \"Coburg\" arrivava all'isola di Shannon, nella Groenlandia orientale, sbarcando apparecchiature meteorologiche presso Kap Sussi.\nIl ghiaccio bloccava per\u00f2 la nave, cos\u00ec l'equipaggio veniva evacuata per Trondheim da un aereo Junkers Ju-290 il 3 giugno 1944."}
{"id": "1742754", "revid": "729019", "url": "https://it.wikipedia.org/wiki?curid=1742754", "title": "Antracosi", "text": "L'antracosi \u00e8 una malattia polmonare di tipo cronico (pneumoconiosi), tipica di chi lavora nelle miniere di carbone. Parte della letteratura definisce pi\u00f9 specificamente l'antracosi come il semplice processo di deposito delle polveri di carbone nell'organismo; viceversa, la pneumoconiosi dei lavoratori di carbone si identifica con il quadro patologico derivante da esso.\nEpidemiologia.\nLa rilevanza dei processi estrattivi ed industriali del carbone e dei suoi derivati fa s\u00ec che questo tipo di pneumoconiosi costituiscano circa il 20% delle patologie polmonari croniche nell'ambito dell'interesse della medicina del lavoro. La latenza tra esposizione e sviluppo di malattia \u00e8 di circa 12-15 anni e una percentuale considerevole (circa il 10%) dei lavoratori esposti svilupper\u00e0 malattia nel corso della vita.\nEziologia.\nLa causa \u00e8 da imputarsi alle polveri di carbone che si ritrovano nelle miniere, che si depositano all'interno dell'organismo, nei polmoni e nei linfonodi. La forma cronica viene a crearsi dopo un periodo di circa 10 anni, le particelle assorbite devono essere di una grandezza inferiore ai 5 \u00b5m. Il fumo costituisce un'aggravante delle condizioni. Bench\u00e9 i minatori siano la classe lavorativa pi\u00f9 a rischio, la malattia pu\u00f2 colpire anche:\nPatogenesi.\nIl carbone \u00e8 un materiale non fibrogeno e tendenzialmente inerte. Per questo, solo i soggetti esposti cronicamente ad alte concentrazioni di carbone sviluppano malattie clinicamente manifeste; tra questi il rischio di contrarre malattia \u00e8 particolarmente elevati nei lavoratori addetti alla processazione dell'antracite a causa dell'elevato contenuto di carbonio e della presenza di silicio. Quest'ultimo elemento, caratterizzato da importante propriet\u00e0 fibrogene, potrebbe essere il vero responsabile dei gravi quadri di fibrosi polmonare massima che si osservano in questi lavoratori. \u00c8 stato comunque osservato, sia in vivo che in vitro, come le particelle di carbone siano in grado di innescare in quadro di flogosi cronica per attivazione dei macrofagi alveolari e successiva produzione di citochine pro-infiammatorie e proteasi, classe enzimatica ritenuta responsabile della fibrogenesi progressiva e dei vari quadri enfisematosi.\nProfilo clinico.\nCome accennato, l'antracosi semplice \u00e8 un reperto anatomo-patologico di scarsa rilevanza clinica. Come tale \u00e8 riscontrabile in un'ampia fetta di popolazione esposta a inquinanti ambientali (abitanti in grandi centri urbani) o a fumo di tabacco. Il reperto caratteristico \u00e8 la presenza di una sottile trabecolatura nero-grigiastra a livello del mantello polmonare; analogamente, la superficie polmonare di taglio appare screziata da esili venature dello stesso colore, identificando centri di deposito del materiale antracotico fagocitato dai macrofagi alveolari. La pneumoconiosi da carbone semplice \u00e8 invece caratterizzata da macchie (di 1-3 mm) o noduli da carbone nel contesto del parenchima polmonare. Mentre le macchie rappresentano depositi localizzati di macrofagi ricchi di carbone, i noduli sono gli esiti dell'attivo e processo di confinamento fibrotico operato dal tessuto connettivo polmonare dei confronti della flogosi cronica sostenuta dai macrofagi. La pozione dei noduli riflette la progressione della malattia: inizialmente contenuti dei bronchi di calibro maggiore, con l'accumulo del tempo di esposizione si osserva un progressivo coinvolgimento dei bronchioli respiratori e dei gruppi acinari con enfisema centrolobulare per dilatazione alveolari. Questo contesto morfologico corrisponde ad un'estrinsecazione clinica caratterizzata da tosse produttiva con espettorato nerastro e dispnea da sforzo; \u00e8 tuttavia bene far presente che questo tipo di alterazione \u00e8 spesso il terreno dove si muovono quadri pleomorfi di bronchite cronica ed enfisema, oltre ad essere una condizione favorente per la tubercolosi. Non vi \u00e8 invece alcuna correlazione con lo sviluppo di carcinoma del polmone. La pneumoconiosi da carbone complicata rappresenta invece il normale sviluppo di forme semplici protratte e recidivanti sostenute da un'esposizione continuativa al carbone. Questo quadro \u00e8 caratterizzato dalla presenza di noduli e cicatrici polmonari multipli della grandezza di 2-10 cm (nei casi di grandi noduli si parla di fibrosi polmonare massiva), con disorganizzazione del parenchima polmonare e conseguenti gravi alterazioni della funzione respiratoria di tipo restrittivo. Dispnea da sforzo e poi a riposo, tosse ingravescente e produttiva, enfisema e cuore polmonare cronico sono i reperti clinici tipici di questa fase di malattia.\nProfilo diagnostico.\nIn un contesto anamnestico che suggerisca l'esposizione lavorativa alle polveri di carbone, un adeguato esame obiettivo corredato dalla radiografia del torace che dimostri cicatrici e noduli polmonari e da una prova spirometrica che dimostri un quadro di tipo restrittivo, sono reperti sufficienti a porre diagnosi dei diversi quadri di pneumoconiosi da carbone.\nTerapie.\nOltre alla terapia sintomatica, un miglioramento si ottiene attraverso l'allontanamento del lavoratore dalla zona di esposizione."}
{"id": "1742755", "revid": "287204", "url": "https://it.wikipedia.org/wiki?curid=1742755", "title": "Fedaykin", "text": "I fedaykin, nell'epopea fantascientifica denominata \"ciclo di Dune\" di Frank Herbert, sono un corpo scelto i cui membri appartengono all'etnia Fremen, addestrato personalmente come commando da Paul Muad'Dib. Sono caratterizzati dall'assoluta devozione a Paul, che ritengono il loro Messia (Mahdi) e in generale agli Atreides ma in particolar modo alla madre di Paul, Lady Jessica. Sono disposti a morire per difendere la vera fede e uccidere i nemici del deserto, specialmente i potenti Harkonnen e i terribili Sardaukar della casa Corrino.\nIl loro nome deriva dalla tradizione araba, come molte delle caratteristiche dei Fremen, e fa diretto riferimento ai Fedayin, in generale \"fedeli\" che compongono una qualche forma di resistenza, spesso armata, contro un governo ostile o contro forze di occupazione straniere."}
{"id": "1742756", "revid": "20768", "url": "https://it.wikipedia.org/wiki?curid=1742756", "title": "Wicca di Ara", "text": ""}
{"id": "1742757", "revid": "767487", "url": "https://it.wikipedia.org/wiki?curid=1742757", "title": "A proposito degli effetti speciali", "text": "A proposito degli effetti speciali \u00e8 un documentario cortometraggio del 2001 diretto da Alberto Grifi e basato sulla vita del pittore statunitense Man Ray."}
{"id": "1742758", "revid": "15713966", "url": "https://it.wikipedia.org/wiki?curid=1742758", "title": "Giorgio Freda", "text": ""}
{"id": "1742760", "revid": "125199732", "url": "https://it.wikipedia.org/wiki?curid=1742760", "title": "Alexandre Dumas (generale)", "text": "Era il padre del celebre scrittore Alexandre Dumas, l'autore de \"I tre moschettieri\", e il nonno di Alexandre Dumas figlio, l'autore de \"La signora delle camelie\".\nEra di origini nobili: suo padre era il marchese Alexandre-Antoine Davy de la Pailleterie (20 giugno 1714 - 15 giugno 1786), che prest\u00f2 servizio nell'esercito francese come generale d'artiglieria nella colonia di Saint-Domingue, l'odierna Haiti. Sua madre, invece, era la schiava nera Marie Cessette, che tutti chiamavano \"la femme du mas\" - come a dire \"la donna della masseria\".\nBiografia.\nMarie Cessette mor\u00ec a Saint-Domingue per dissenteria quando Alexandre, il pi\u00f9 grande dei figli, aveva 12 anni. A quel punto il marchese Davy de la Pailleterie decise di ritornare in Francia e vendette tutti i propri figli come schiavi, riservandosi per\u00f2 il diritto di riscatto per il primogenito. Diritto che dopo breve tempo esercit\u00f2: si rec\u00f2 nelle colonie, liber\u00f2 Alexandre dalla schiavit\u00f9 e lo riport\u00f2 con s\u00e9 in Francia. Cos\u00ec il giovane assunse il cognome del padre e ricevette l'educazione di un gentiluomo della sua epoca.\nNel 1786, per\u00f2, a 24 anni, Alexandre si arruol\u00f2 nell'esercito francese come semplice cavaliere sotto il nome di Thomas-Alexandre Dumas, assumendone, quindi, il cognome, anzi il soprannome, della madre schiava. Sulla ragione dell'abbandono del cognome paterno e del titolo aristocratico esistono due diverse versioni. Secondo la prima, l'intento era quello di proteggere la reputazione del padre nobile. Secondo l'altra versione, suo padre era in procinto di sposare una donna francese e questo non piaceva ad Alexandre (poich\u00e9 sua madre non era mai stata la legittima moglie del marchese), che, quindi, ne ripudi\u00f2 il cognome ed i privilegi nobiliari.\nAllo scoppio della Rivoluzione francese, Alexandre era nel suo reggimento a Villers-Cotter\u00eats per proteggere la regione. Inizialmente, prest\u00f2 servizio sotto il generale Dumouriez nell'Esercito del Nord. La sua carriera nell'esercito fu rapida e folgorante, anche aiutata da una prestanza fisica e da un coraggio eccezionali. Quando Alexandre raggiunse il grado di colonnello, nel 1792, spos\u00f2 Marie-Louise Elisabeth Labouret, una ragazza conosciuta in una locanda.\nDurante la Rivoluzione, si distinse come ufficiale capace e valoroso ed assunse il grado di generale all'et\u00e0 di 31 anni. Come generale, combatt\u00e9 nella Guerra di Vandea (1793-1796), nella Campagna d'Italia (1796-1797) e nella Campagna d'Egitto (1798-1800).\nSulla via del ritorno in Francia, una tempesta costrinse la sua nave a fermarsi a Taranto dove Alexandre fu imprigionato dal re di Napoli Ferdinando IV (il futuro Ferdinando I delle Due Sicilie), che, in quel momento, era in guerra con la Francia e, quindi, lo prese in ostaggio. La prigionia del generale dur\u00f2 due anni. Per tutto quel tempo, fu lasciato a languire in una cella buia, nella penuria di cibo e senza poter ricevere visite; pare che si tentasse anche di avvelenarlo con l'arsenico, ma senza successo. Al momento del rilascio, aveva, ormai, gli arti semiparalizzati, era quasi cieco da un occhio e sordo da un orecchio; la sua leggendaria forza fisica era soltanto un ricordo.\nDurante i due anni di carcere, la Francia non tent\u00f2 mai di negoziare il suo rilascio e, al ritorno in patria, non gli venne neppure assegnata una pensione. Napoleone non gli perdon\u00f2 mai il suo orgoglio. Il generale mor\u00ec per un cancro allo stomaco il 26 febbraio 1806. Suo figlio, il futuro autore de \"I tre moschettieri\", aveva 3 anni e mezzo."}
{"id": "1742761", "revid": "1522738", "url": "https://it.wikipedia.org/wiki?curid=1742761", "title": "Mesaana", "text": ""}
{"id": "1742763", "revid": "767487", "url": "https://it.wikipedia.org/wiki?curid=1742763", "title": "Man Ray (film 2001)", "text": "Man Ray \u00e8 un cortometraggio del 2001 diretto da Claudio Araya e basato sulla vita del pittore statunitense Man Ray."}
{"id": "1742766", "revid": "1543377", "url": "https://it.wikipedia.org/wiki?curid=1742766", "title": "Tempio di Ara", "text": "Il Tempio di Ara, o Cerchio di Ara, creato a New York nel 1983 da Phyllis Curott, \u00e8 una delle congregazioni statunitensi wiccane pi\u00f9 autorevoli e consolidate, che ha dato luogo ad una vera e propria \"Tradizione di Ara\".\nChiamato cos\u00ec dal nome della Costellazione di Ara, e nato dalla tradizione minoica e da tradizioni ispirate alle Gardneriane, utilizza tecniche proprie del Core shamanism di Michael Harner.\nStruttura.\nPhyllis Currott racconta nella sua biografia delle origini di questa tradizione: \"Il Tempio di Ara non \u00e8 una struttura o un edificio, ma l'insieme delle persone che ne fanno parte. Voi siete il Tempio di Ara.\nIl nome significa il \"tempio dell\u2019altare\" e rimanda all'omonima costellazione di Ara, conosciuta anche come l\u2019Altare. Ara era esattamente alla cuspide al momento della mia nascita, ma la sua importanza mi \u00e8 stata rivelata solo nel 1987, durante il mio primo viaggio nell\u2019Italia meridionale: un pellegrinaggio tra Paestum e i grandi templi della Magna Grecia dedicati alla dea Hera e, successivamente, al dio Poseidone. Sono stata sopraffatta dalla bellezza e dall\u2019energia che ho avvertito nelle strutture e nella terra su cui erano state erette. Mi sono seduta sul grande prato dietro al tempio principale per compiere un viaggio sciamanico in cerca di una visione per il futuro. Nel mio viaggio si sono susseguite diverse immagini d'importanza fondamentale, potenti e misteriose. Ho chiesto consiglio e la Dea mi ha risposto con queste parole: \"costruisci il mio Tempio\".\nI membri del Tempio vengono iniziati al termine di un primo percorso di studi. Se desiderano completare il percorso con degli studi avanzati, possono ricevere l'ordinazione come sacerdoti, potendo cio\u00e8 celebrare cerimonie e riti (matrimoni, iniziazioni, etc.)\nIl Tempio \u00e8 retto da un consiglio di membri Anziani.\nCaratteristiche.\nLa Tradizione di Ara pone al centro dell'esperienza religiosa l'immanenza della divinit\u00e0: la presenza divina dentro ciascun essere umano, nella natura e nella vita quotidiana, celebrando i cicli naturali di nascita, crescita, morte e rinascita ed i sabbat wicca. Riconosce l'uguaglianza tra uomo e donna, e tra Dio e Dea.\nI membri del Tempio praticano la magia, intesa come una \"co-generazione\" della realt\u00e0 insieme alla divinit\u00e0.\nUna grande attenzione all'ambiente naturale e la negazione dell'esistenza del male assoluto completano il quadro teologico del Tempio. \nDal punto di vista etico la Tradizione, riconoscendo il divino in tutte le cose, propugna il rispetto dell'ambiente e degli esseri umani (senza distinzione di razza, sesso, orientamento sessuale, etc.) e non riconosce la Legge del Tre, la regola seguita da alcuni wiccan, sulla base della quale ogni azione ricade sul responsabile triplicata, in quanto basata sul timore della punizione e non su un profondo senso etico, oltre che non basata su nessuna legge naturale.\nLa Tradizione di Ara \u00e8 presente anche in Italia."}
{"id": "1742776", "revid": "204012", "url": "https://it.wikipedia.org/wiki?curid=1742776", "title": "Malattia del polmone nero", "text": ""}
{"id": "1742777", "revid": "204012", "url": "https://it.wikipedia.org/wiki?curid=1742777", "title": "Pneumoconiosi dei minatori", "text": ""}
{"id": "1742778", "revid": "204012", "url": "https://it.wikipedia.org/wiki?curid=1742778", "title": "Pneumoconiosi dei lavoratori di carbone", "text": ""}
{"id": "1742783", "revid": "587852", "url": "https://it.wikipedia.org/wiki?curid=1742783", "title": "Motomondiale 1995", "text": "La stagione 1995 \u00e8 stata la quarantasettesima del motomondiale; venne disputata su un totale di 13 gran premi, uno in meno rispetto all'anno precedente. Le modifiche riguardarono il ritorno del Gran Premio motociclistico del Brasile che andava a rimpiazzare il Gran Premio motociclistico d'Austria e la non effettuazione del Gran Premio motociclistico degli USA, inizialmente previsto ma annullato per ragioni finanziarie ancor prima del via della stagione agonistica.\nIl contesto.\nAnche per questa stagione rimasero pressoch\u00e9 invariati i regolamenti tecnici e non vi furono modifiche nei metodi di conteggio dei vari punteggi. Il programma dei GP europei includeva, oltre alle gare iridate, anche una gara valida per il campionato europeo della 125 e una gara del Thunderbike Trophy, categoria antesignana del campionato mondiale Supersport riservata a motociclette da 600\u00a0cm\u00b3 con motori a quattro tempi con quattro cilindri (il campionato fu vinto dal tedesco Udo Mark su Kawasaki).\nLo svolgimento della stagione prevedeva come gli anni precedenti lo svolgimento delle prime tre prove in Australia, Malaysia e Giappone per poi trasferirsi nella parte centrale interamente in Europa con 7 gran premi tra maggio e agosto.\nLa fine della stagione vide invece il ritorno dopo 8 anni dell'accoppiata di gran premi disputati in Sudamerica a distanza di una settimana dall'altro, dapprima la prova in Brasile seguita da quella in Argentina; cominci\u00f2 anche a diventare un'abitudine il ritorno in Spagna per la prova conclusiva del campionato stesso.\nSecondo titolo consecutivo per Michael Doohan e la Honda nella classe 500; sette le vittorie del centauro australiano, che stacc\u00f2 il connazionale Daryl Beattie e Luca Cadalora.\nSempre in classe 500, alla vigilia del GP d'Italia, annunci\u00f2 il suo ritiro dalle competizioni Kevin Schwantz (campione mondiale della stagione 1993). Il pilota statunitense, dopo aver corso le prime tre gare di questa stagione, decise di chiudere con le competizioni motociclistiche a causa dello stress e di alcune problematiche fisiche da cui non \u00e8 riuscito a recuperare. Nella stessa conferenza stampa, Carmelo Ezpeleta della Dorna decise di ritirare il numero 34 (storico numero di Schwantz) che pertanto non potr\u00e0 pi\u00f9 essere utilizzato da nessun pilota della classe regina.\nSecondo titolo anche per Max Biaggi con l'Aprilia RSV 250. Nella classe 125, vittoria per Haruchika Aoki sul campione uscente Kazuto Sakata. Tra i sidecar, che dopo due stagioni di \"purgatorio\" ritornavano a pieno titolo nel motomondiale per quanto presenti in sole 7 tappe europee, il titolo and\u00f2 all'equipaggio britannico Dixon-Hetherington su un Windle a motore ADM: era dal 1982 che il titolo dei tre ruote non sfuggiva alla svizzera LCR.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nLa stagione venne dominata da Michael Doohan che si aggiudic\u00f2 il titolo piloti a bordo della sua Honda NSR, ottenendo anche 7 vittorie nelle singole prove oltre a 9 pole position. Alle sue spalle si piazz\u00f2 il connazionale Daryl Beattie su Suzuki RGV e al terzo posto Luca Cadalora su Yamaha YZR; sia il secondo che il terzo classificato ottennero due vittorie a testa.\nIl titolo dei costruttori and\u00f2 alla Honda che aggiunse alle vittorie di Doohan anche quella del compagno di squadra in HRC \u00c0lex Crivill\u00e9 e una di Alberto Puig. Sulle carenature della moto vincitrice inizi\u00f2 anche ad apparire il marchio dello sponsor petrolifero spagnolo che l'avrebbe accompagnata per molti anni di seguito.\nDopo aver corso le prime tre gare in calendario, annuncia il suo ritiro dall'agonismo Kevin Schwantz, che viene sostituito dal team Lucky Strike Suzuki con il connazionale Scott Russell.\nTra le curiosit\u00e0 dell'anno vi fu il fatto che, in occasione del Gran Premio motociclistico del Giappone, tre fratelli riuscissero nuovamente ad ottenere buoni piazzamenti; dopo essere stati gi\u00e0 un caso due anni prima, quest'anno riuscirono addirittura ad ottenere piazzamenti sul podio, ciascuno in una classe diversa: in classe 500 tocc\u00f2 a Takuma Aoki giunto al terzo posto nell'unica apparizione dell'anno, ottenuta grazie ad una wild card.\nPer quanto si fosse ritirata dalle competizioni del mondiale, in classifica costruttori apparve anche quest'anno la Cagiva; questo avvenne grazie alla presenza al Gran Premio motociclistico d'Italia, con una wild card, di Pierfrancesco Chili che port\u00f2 la C594 al decimo posto.\nRispetto all'anno precedente migliorarono i risultati nella classe regina dell'Aprilia RSW-2 500 di Loris Reggiani che giunse al decimo posto.\nClasse 250.\nLa stagione venne vinta da Max Biaggi in sella all'Aprilia che si aggiudic\u00f2 il titolo con due gare di anticipo vincendo anche 8 delle 13 prove in programma, lasciando piuttosto distaccato il pilota della Yamaha Tetsuya Harada (vincitore di un gran premio) e quello della Honda Ralf Waldmann (con 3 vittorie).\nPer quanto riguarda i costruttori furono invertite le posizioni seconda e terza con Honda che riusc\u00ec a precedere Yamaha, comunque entrambe alle spalle di Aprilia.\nNel caso della 250, dei tre fratelli sul podio, fu Nobuatsu Aoki che giunse al secondo posto; proprio la prova svoltasi in Giappone fu anche avversata dal maltempo e venne fermata prima del regolare termine. Venne per\u00f2 assegnato l'intero punteggio essendo stato percorso un numero sufficiente di giri.\nClasse 125.\nDiversamente che nelle categorie precedenti, il detentore del titolo dell'anno precedente non riusc\u00ec a difendere il primato: Kazuto Sakata arriv\u00f2 in questa occasione al secondo posto e la stagione dell'ottavo di litro fu all'insegna del connazionale Haruchika Aoki (il terzo dei fratelli) che si aggiudic\u00f2 il titolo, oltre a sette prove iridate. Il titolo costruttori and\u00f2 alla Honda che equipaggiava il vincitore e che precedette l'Aprilia.\nIn occasione del GP della Malesia la gara fu ostacolata dal maltempo e venne interrotta prima del termine; di conseguenza il punteggio assegnato per questa prova fu dimezzato.\nThunderbike Trophy.\nFonte:\nLa prima stagione del Thunderbike Trophy viene vinta da Udo Mark su Kawasaki, ottenendo 3 vittorie in 8 gare. Secondo in classifica con 112 punti lo svizzero Yves Briguet, che ottiene anche lui 3 vittorie, e terzo con 93 punti il belga St\u00e9phane Mertens, mentre gli altri piloti ad aver ottenuto una vittoria sono lo spagnolo Eustaquio Gavira e l'olandese Jeffry de Vries."}
{"id": "1742784", "revid": "1543377", "url": "https://it.wikipedia.org/wiki?curid=1742784", "title": "Microhylidae", "text": "I Microilidi (Microhylidae ) sono una famiglia di rane diffuse in America, Africa, Asia e Oceania.\nDescrizione.\nCome suggerito dal nome, comprende per lo pi\u00f9 specie di piccole dimensioni, spesso al di sotto dei 2\u00a0cm di lunghezza, ma alcune specie, come \"Dyscophus antongilii\", possono superare i 9\u00a0cm di lunghezza e i 200 gr di peso.\nDistribuzione e habitat.\nLe specie di questa famiglia sono diffuse nelle zone tropicali e temperate calde di Nord America, Sud America, Africa, Asia (India, Sri Lanka, Sud-est Asiatico) e Oceania (Nuova Guinea e Australia).\nIl maggior numero di specie \u00e8 concentrata in Nuova Guinea e Madagascar."}
{"id": "1742790", "revid": "112148156", "url": "https://it.wikipedia.org/wiki?curid=1742790", "title": "Externsteine (nave meteorologica)", "text": "La Externsteine fu una nave meteorologica tedesca (\"Wetter-beobachtung-Schiff\"), utilizzata agli inizi della seconda guerra mondiale con lo scopo di fornire rapporti meteorologici alle navi della Kriegsmarine tedesca, ma soprattutto agli U-Boot che operavano nelle acque settentrionali dell'Oceano Atlantico e del Mar Glaciale Artico.\nCatturata dalle forze navali statunitensi al largo della Groenlandia, fu incorporata nella United States Coast Guard come USCGC \"East Breeze per poi passare alla United States Navy come USS \"Callao; la nave fu poi radiata il 10 maggio 1950 e avviata alla demolizione.\nStoria.\nL'unit\u00e0 fu impostata nei cantieri navali della P. Smit Jr. di Rotterdam nel 1943 e varata l'anno dopo: costruita come peschereccio d'altura per la Nordsee Deutsche Hochseefischerei di Weserm\u00fcnde con il nome di \"Mannheim\", la nave fu invece requisita dalla Kriegsmarine e perch\u00e9 operasse come unit\u00e0 meteorologica e ribattezzata \"Externsteine\" (dal nome del complesso megalitico di Externsteine in Germania, oggetto di investigazioni da parte di Heinrich Himmler per le sue connessioni con il folklore degli antichi popoli tedeschi). Il suo codice identificativo era WSB 11.\nEntrata in servizio nel luglio 1944, la \"Externsteine\" fu dislocata al largo dell'isola di Shannon lungo la costa nord-orientale della Groenlandia. Il 2 ottobre 1944 un idrovolante Grumman J2F Duck del rompighiaccio USCGC \"Eastwind\" della guardia costiera statunitense individu\u00f2 con il suo radar la \"Externsteine\", camuffata da peschereccio, in un banco di ghiaccio non ancora consolidato davanti all'isola di North Little Koldewey, dove i tedeschi avevano impiantato una piccola stazione meteo; personale dello \"Eastwind\" attacc\u00f2 la stazione il 4 ottobre e fece prigionieri i dodici tedeschi che la occupavano: i documenti catturati rivelarono agli statunitensi l'identit\u00e0 della \"Externsteine\", che era apparentemente scortata da un U-Boot. La ricerca della nave meteorologica fu ostacolata dal cattivo tempo, ma il 14 ottobre la \"Externsteine\" fu infine individuata dallo \"Eastwind\" mentre si trovava intrappolata dal ghiaccio a 10 miglia nautiche (19\u00a0km) al largo di Capo Borgen; appoggiato dal paritipo USCGC \"Southwind\", il rompighiaccio attacc\u00f2 l'unit\u00e0 tedesca alle 21:00 del 15 ottobre: i tedeschi si arresero alle prime cannonate di avvertimento sparate dagli statunitensi, i quali presero possesso della nave. La cattura della \"Externsteine\" rappresent\u00f2 l'azione combattuta pi\u00f9 a nord sostenuta fino a quel momento dalle forze armate statunitensi, e la nave fu l'unico vascello di superficie catturato in combattimento dalle forze navali degli Stati Uniti nel corso della seconda guerra mondiale.\nLa nave fu disincagliata dai ghiacci con l'esplosivo, e un equipaggio statunitense port\u00f2 l'unit\u00e0 a Boston dopo una tappa a Reykjav\u00edk e alla Naval Station Argentia di Terranova; durante il viaggio, il 30 novembre rimase danneggiata in una collisione con il rompighiaccio USCGC \"Travis\". L'unit\u00e0 fu integrata nella guardia costiera statunitense come USCGC \"East Breeze\", ma fu poi trasferita alla United States Navy il 24 gennaio 1945 assumendo la denominazione di USS \"Callao\"; tra il 30 gennaio e il 4 febbraio la nave fu messa in cantiere al Philadelphia Naval Shipyard per lavori speciali di sperimentazione per conto del Bureau of Ships, e per i successivi cinque anni fu impiegata per test ed esperimenti nell'area di Cape May nel New Jersey e di Capo Henlopen nel Delaware. La nave fu infine radiata dal servizio il 10 maggio 1950, e venduta per la demolizione il 30 settembre seguente."}
{"id": "1742802", "revid": "767487", "url": "https://it.wikipedia.org/wiki?curid=1742802", "title": "Jang Seung-eop", "text": "Fu uno dei pochi pittori a prendere rilievo durante la corte Joseon.\nCresciuto orfano, Owon impar\u00f2 la pittura mentre viveva nella casa di un'altra famiglia. Ebbe dapprima l'opportunit\u00e0 di dipingere illimitatamente quando venne preso nel focolare dell'aristocratico Yi Ung-heon. Successivamente, il suo talento divenne diffusamente conosciuto e dipinse enormemente in ogni genere del tempo, tra cui paesaggi, fiori e dipinti di vita quotidiana.\nInsieme ai primi pittori Danwon e Hyewon, Owon \u00e8 ricordato oggi come uno dei \"Tre Won\" del periodo pittorico Joseon.\nLa sua vita \u00e8 stata drammatizzata nel premiato film del 2002 \"Ebbro di donne e di pittura\" (\"Chihwaseon\") diretto da Im Kwon-taek. "}
{"id": "1742812", "revid": "125887312", "url": "https://it.wikipedia.org/wiki?curid=1742812", "title": "Taravo (fiume)", "text": "Il Taravo (in corso Taravu) \u00e8 un fiume della Corsica centro-occidentale, il terzo per lunghezza dell'isola dopo il Golo e il Tavignano, il pi\u00f9 lungo del dipartimento della Corsica del Sud.\nPercorso.\nIl Taravo nasce alle pendici del Monte Grosso, nei pressi del Col di Verde, a circa 1850 metri di altitudine. Mantiene per tutto il percorso una direzione Nord-Est/Sud-Ovest per poi sfociare nel Mare Mediterraneo nel golfo di Valinco, nei pressi della stazione balneare di Porto Pollo, dopo oltre 65\u00a0km di percorso.\nIl Taravo d\u00e0 il nome ad una microregione della Corsica del Sud, che corrisponde all'incirca alla parte alta del suo bacino idrografico."}
{"id": "1742815", "revid": "29244", "url": "https://it.wikipedia.org/wiki?curid=1742815", "title": "Pantolabus", "text": ""}
{"id": "1742817", "revid": "339392", "url": "https://it.wikipedia.org/wiki?curid=1742817", "title": "Universit\u00e0 Ca' Foscari di Venezia", "text": ""}
{"id": "1742829", "revid": "1522738", "url": "https://it.wikipedia.org/wiki?curid=1742829", "title": "Myrddraal", "text": ""}
{"id": "1742830", "revid": "287204", "url": "https://it.wikipedia.org/wiki?curid=1742830", "title": "Rand al\u2019Thor", "text": ""}
{"id": "1742832", "revid": "1522738", "url": "https://it.wikipedia.org/wiki?curid=1742832", "title": "Be\u2019lal", "text": ""}
{"id": "1742839", "revid": "115998844", "url": "https://it.wikipedia.org/wiki?curid=1742839", "title": "Palazzo Esselunga", "text": "Il palazzo Esselunga \u00e8 un edificio per uffici amministrativi situato a Osmannoro, nel comune di Sesto Fiorentino. \u00c8 considerato uno degli edifici pi\u00f9 significativi per l'architettura del XX secolo in Toscana.\nL'edificio \u00e8 ubicato in localit\u00e0 Osmannoro, al limite della periferia nord ovest di Firenze, in un'area interessata dalla prevalenza di tipologie insediative a carattere industriale. Destinato ad ospitare gli uffici amministrativi della societ\u00e0, esso sorge all'interno di un lotto adiacente alla via Pratese, delimitato da un muro di recinzione, accanto al deposito delle merci, e raggiungibile da via Tevere dove \u00e8 situato l'ingresso principale dell'insediamento commerciale.\nLa sua realizzazione \u00e8 del 1993, su progetto di Ignazio e Jacopo Gardella in collaborazione con Fabio Nonis, Angelo Lorenzi e Carlo Alberto Maggiore, precedentemente pi\u00f9 volte incaricati dalla stessa committenza della progettazione di sedi direzionali e centri commerciali in altre citt\u00e0 italiane.\nL'edificio.\nLa tipologia adottata \u00e8 quella in linea a corpo doppio, a prevalente sviluppo longitudinale di cinque piani fuori terra. In posizione centrale \u00e8 localizzato il sistema dei collegamenti verticali dei vani scala e degli ascensori. Al piano terra si trovano la portineria, nell'atrio d'ingresso a doppia altezza, e la mensa, mentre ai piani superiori gli uffici si distribuiscono lungo un corridoio centrale.\nL'ingresso, posto in posizione decentrata rispetto all'asse di simmetria del fronte principale, \u00e8 evidenziato sul prospetto esterno da una maggiore altezza di gronda, da una serie di aperture tripartite nonch\u00e9 dalla pensilina ad arco lievemente aggettante della porta di ingresso.\nLa composizione degli impaginati delle facciate esterne \u00e8 studiata con l'obiettivo di conferire un carattere di uniformit\u00e0 all'edificio attraverso le partizioni geometriche di elementi ripetitivi, come la sequenza seriale di finestre a bifora che caratterizza i prospetti esterni. Le campiture piene trattate a intonaco grigio chiaro sono contornate da fasce di pietra basaltica disposte in continuit\u00e0 con i davanzali e gli architravi delle aperture. Oltre ai ricorsi orizzontali, con la stessa pietra grigio scuro sono realizzati la zoccolatura della fascia basamentale e la cornice di coronamento."}
{"id": "1742849", "revid": "1718925", "url": "https://it.wikipedia.org/wiki?curid=1742849", "title": "Carcharhinidae", "text": "Carcharhinidae \u00e8 una famiglia di squali dell'ordine Carcharhiniformes. Sono anche noti come squali grigi o squali del reef (nonostante alcune specie frequentino anche le acque dolci).\nI tipici squali, corpo affusolato, bocca ben fornita di denti seghettati, due pinne dorsali di cui la prima anteriore alle ventrali. La pinna caudale ha un lobo inferiore pi\u00f9 corto del superiore. Prevalentemente piscivori. Molte specie sono vivipare.\nAlcune specie sono aggressive nei confronti dell'uomo, come lo squalo leuca (\"Carcharhinus leucas\"), il longimano (\"Carcharhinus longimanus\") e lo squalo tigre (\"Galeocerdo cuvier\").\nTra le specie pi\u00f9 diffuse nelle barriere coralline troviamo lo squalo grigio (\"Carcharhinus amblyrhynchos\"), lo squalo pinna nera (\"Carcharhinus melanopterus\") e lo squalo pinna bianca (\"Triaenodon obesus\")\nGeneri.\nLa famiglia Carcharhinidae presenta 12 generi. Il pi\u00f9 numeroso, il genere Carcharhinus, presenta 31 specie, mentre altri generi, come Galeocerdo, che presentano una sola specie."}
{"id": "1742853", "revid": "106456", "url": "https://it.wikipedia.org/wiki?curid=1742853", "title": "San Felipe (Venezuela)", "text": "San Felipe \u00e8 una citt\u00e0 del Venezuela sede del municipio omonimo e capitale dello Stato di Yaracuy. Si adagia alle falde del monte \"Chimborazo\" ed \u00e8 lambita dal fiume \"Yurub\u00ed\", al centro di verde e fertile vallata cosparsa di piantagioni di banane e cacao. Presenta un clima tropicale di tipo umido, con precipitazioni superiori ai 1.500\u00a0mm. e una temperatura media annua di circa 25\u00a0\u00b0C.\nStoria.\nLa citt\u00e0 si svilupp\u00f2 su un precedente stanziamento coloniale, \"Cerritos de Cocorote\", che si trovava al centro di una ricca zona agricola. Nel 1729 venne promossa, dal re Filippo V di Spagna, al rango di citt\u00e0. And\u00f2 quasi completamente distrutta a seguito del terremoto del 1812. Ricostruita, divenne successivamente capitale dello stato di Yaracuy.\nEconomia.\nIl settore primario (cacao e altre culture tropicali), che un tempo costituiva la massima risorsa della citt\u00e0, negli ultimi decenni \u00e8 stato superato per importanza da quello dei servizi, legato in gran parte allo sviluppo della pubblica amministrazione. Relativamente modeste sono le industrie (alimentari e chimiche soprattutto) presenti in citt\u00e0 e nel territorio.\nIn costante ascesa il turismo, favorito dalle bellezze naturali della regione, dalla presenza del vicino parco naturale Yurub\u00ed (\"Parque Nacional Yuruby\") e dal carattere pacifico e ospitale della popolazione di San Felipe.\nStrutture pubbliche.\nSan Felipe \u00e8 sede di un'universit\u00e0 (\"UNEY\") e di vari collegi e istituti universitari, fra cui un reputatissimo Instituto Universitario de Tecnologia del Yaracuy (\"IUTY\").\nLa citt\u00e0 si \u00e8 dotata nel 1982 di un teatro (\"Teatro Andr\u00e9s Bello\") e di un museo, dedicato all'artista e militare venezuelano Carmelo Fern\u00e1ndez. Sempre negli anni ottanta \u00e8 stata aperta al pubblico, in sostituzione della vecchia, la \"Biblioteca F\u00e9lix Pifano\", in cui sono raccolti oltre 50.000 volumi."}
{"id": "1742854", "revid": "1573940", "url": "https://it.wikipedia.org/wiki?curid=1742854", "title": "Carcharhinus", "text": "Carcharhinus \u00e8 il genere pi\u00f9 numeroso degli squali requiem (Carcharhinidae). Comprende oltre 30 specie diffuse nei mari tropicali e temperati di tutto il mondo, nonch\u00e9, in alcuni casi, anche in acque salmastre, ad esempio in prossimit\u00e0 degli estuari, e in acque dolci.\nIl nome deriva dai termini greci \"karcharos\", \u00abaguzzo\u00bb, e \"rhis\" (genitivo \"rhinos\"), \u00abnaso\u00bb. Da questo genere prende il nome l'intera famiglia dei Carcarinidi (Carcharhinidae).\nDescrizione.\nLe specie di \"Carcharhinus\" misurano da uno ad un massimo di circa 4 metri e presentano una pinna anale e due pinne dorsali, delle quali quella anteriore pi\u00f9 grande della posteriore. Le pinne dorsali sono generalmente a forma di falce ed erette, ma in alcune specie possono essere pi\u00f9 o meno arrotondate. Anche le pinne pettorali sono grandi e a forma di falce, ad eccezione di quelle del longimano, a forma di ala e fortemente arrotondate. Nella maggior parte delle specie la prima pinna dorsale ha inizio a livello delle pinne pettorali o immediatamente dietro l'estremit\u00e0 del loro bordo interno libero. Pu\u00f2 essere presente una cresta interdorsale specie-specifica. La pinna anale \u00e8 generalmente grande o leggermente pi\u00f9 grande della seconda pinna dorsale. La pinna caudale ha un lobo inferiore relativamente piccolo e un lobo superiore molto grande.\nLa colorazione dorsale della maggior parte delle specie va dal grigio al grigio-brunastro; solo raramente \u00e8 bronzea o bluastra. Il lato ventrale pu\u00f2 essere dello stesso colore del dorso o essere notevolmente pi\u00f9 chiaro, persino bianco. In molte specie le punte delle pinne mostrano una tipica colorazione bianca o nera e in alcuni casi possono apparire anche dei disegni sui fianchi.\nQuesti squali hanno il muso lungo e largo, appiattito o appuntito, cinque fessure branchiali, occhi rotondi dotati di membrana nittitante e denti a punta singola a forma di lama. Differiscono dagli altri generi di questa famiglia in quanto sono privi di spiracolo e hanno i margini taglienti dei denti superiori e (con poche eccezioni) inferiori sempre seghettati. Altre differenze riguardano la dimensione e la disposizione delle pinne l'una rispetto all'altra.\nDistribuzione e habitat.\nLe specie del genere \"Carcharhinus\" sono presenti in tutto il mondo in acque marine temperate e tropicali. Un certo numero di specie \u00e8 presente unicamente in una limitata area costiera, come lo squalo pinna nera australiano (\"C. tilstoni\") e altre specie della costa australiana o lo squalo di scogliera dei Caraibi (\"C. perezii\") delle isole omonime; alcune specie sono estremamente rare, come lo squalo di Pondicherry (\"C. hemiodon\"), noto solamente a partire da 20 esemplari. Al contrario esistono anche specie cosmopolite che si possono trovare in quasi tutti i mari, ad eccezione di quelli polari, come il longimano (\"C. longimanus\") e lo squalo seta (\"C. falciformis\").\nLa maggior parte delle specie vive in acque costiere, nelle barriere coralline e sulla piattaforma continentale e non si spinge molto in acque pelagiche. Alcune specie sono presenti anche nelle acque salmastre degli estuari, ma solo lo squalo leuca (\"C. leucas\") si spinge regolarmente nei grandi sistemi fluviali dell'Asia o dell'Africa. Veri squali d'acqua dolce come gli squali di fiume (genere \"Glyphis\") non esistono in questo genere. Le specie pi\u00f9 propriamente pelagiche sono il longimano e lo squalo sericeo.\nNel Mediterraneo si trovano pi\u00f9 o meno regolarmente 10 specie di questo genere. Alcune di queste sono visitatori occasionali che entrano attraverso lo stretto di Gibilterra o il canale di Suez. Altre specie vi risiedono stabilmente e vi si riproducono.\nBiologia.\nLe specie di \"Carcharhinus\" sono generalmente squali molto attivi che si spostano nuotando a velocit\u00e0 moderata. Sono attive di giorno e di notte e, a seconda della specie, si mantengono vicine alla superficie dell'acqua, soprattutto di giorno. Di norma, sono animali solitari, ma possono anche riunirsi in gruppi pi\u00f9 piccoli o pi\u00f9 grandi per cacciare.\nAlimentazione.\nLe specie di \"Carcharhinus\", come tutti gli squali requiem, sono forti nuotatori e si nutrono predando una grande variet\u00e0 di pesci, compresi altri squali, cefalopodi, crostacei, tartarughe e mammiferi marini come le foche e occasionalmente uccelli marini. Non vi sono specialisti alimentari veri e propri, ma il regime alimentare di ciascuna specie dipende principalmente dalle sue dimensioni e dalla regione marina in cui vive, nonch\u00e9 dal fatto se cacci in acque libere o sul fondo.\nIn particolare le specie pi\u00f9 grandi, come il longimano e lo squalo sericeo, cos\u00ec come i grandi squali appartenenti ad altri generi come la verdesca (\"Prionace glauca\"), lo squalo tigre (\"Galeocerdo cuvier\") e lo squalo bianco (\"Carcharodon carcharias\"), non sono schizzinosi riguardo alle loro prede e quando sono a caccia attaccano tutte le possibili prede di dimensioni adeguate (predatori opportunisti). L'ampia gamma di cibo disponibile consente a queste specie di adattarsi a quasi tutti gli habitat marini. Tuttavia, per lo stesso motivo, possono anche essere potenzialmente pericolosi per nuotatori e subacquei, dal momento che questi ultimi vengono considerati possibili prede.\nRiproduzione.\nLe specie di questo genere sono vivipare placentate: in esse il sacco vitellino si trasforma in una placenta fissata alla parete dell'utero, dalla quale si dipartono dei cordoni ombelicali che trasportano il nutrimento dalla madre ai piccoli. A seconda della specie e delle proprie dimensioni, le femmine danno alla luce da uno a circa 15 piccoli. Il periodo di gestazione varia a seconda della specie, della regione e della popolazione ed \u00e8 compreso tra 9 e 24 mesi. Sono animali a crescita molto lenta, che diventano sessualmente maturi quando raggiungono una lunghezza che, a seconda delle specie, \u00e8 di circa uno o due metri; pertanto, le femmine sessualmente mature sono di solito un po' pi\u00f9 lunghe e anziane.\nTassonomia.\nIl genere comprende in tutto 36 specie. La loro identificazione, per\u00f2, \u00e8 spesso molto difficile, in quanto le principali caratteristiche distintive, come le proporzioni corporee relative e la forma delle squame placoidi, cambiano nel corso dell'ontogenesi. Inoltre, in alcune specie \u00e8 presente un evidente dimorfismo sessuale in termini di colorazione e forma dei denti. Un'altra importante caratteristica distintiva \u00e8 il numero delle vertebre; pertanto, la determinazione corretta tra due specie esternamente molto simili \u00e8 possibile solo attraverso l'analisi di caratteristiche esterne e interne. La presenza in una determinata area o il comportamento degli animali, comunque, spesso aiuta a riconoscere correttamente una specie.\nGli squali notturni, che in passato venivano posti in un genere separato (\"Hypoprion\"), vengono ora assegnati a questo genere. Il genere \"Carcharhinus\" comprende le seguenti 36 specie:\n\u00c8 molto probabile che il genere \"Carcharhinus\" sia parafiletico rispetto a \"Prionace\", il genere monospecifico cui appartiene la verdesca (\"Prionace glauca\"), quindi dovrebbe includerlo. Secondo uno studio di biologia molecolare effettuato nel 2008, la verdesca \u00e8 una \"sister species\" dello squalo nasuto (\"C. altimus\") e dello squalo seta (\"C. falciformis\"), che si trovano situati al centro dell'albero filogenetico del genere.\nRapporti con l'uomo.\nAll'interno del genere \"Carcharhinus\" vi \u00e8 un certo numero di specie di squali molto grandi che si possono trovare regolarmente anche nelle zone costiere. Di conseguenza, molte di esse sono ritenute potenzialmente pericolose per l'uomo, in particolare lo squalo seta, lo squalo leuca e il longimano. Esistono numerosi casi documentati di attacchi di queste specie a nuotatori, subacquei e imbarcazioni, nonch\u00e9 altri di cui sono ritenuti i principali indiziati.\nTuttavia, molte specie di \"Carcharhinus\" figurano sulla \"Lista rossa\" della IUCN come specie minacciate di estinzione. L'elevata pressione provocata dalla pesca commerciale in gran parte del loro areale viene indicata come la principale causa di minaccia. Non sono oggetto di caccia, ma finiscono tra le catture accessorie della pesca d'altura con palangari e reti da traino. Le grosse pinne delle specie pelagiche sono molto apprezzate anche come base della famosa zuppa di pinne di squalo: una volta rimosse le pinne, le carcasse vengono gettate in mare. A causa della difficolt\u00e0 nel raccogliere informazioni inerenti alla pesca d'altura, non vi sono dati precisi riguardo al numero di catture, n\u00e9 informazioni sull'entit\u00e0 e sulle variazioni delle popolazioni di questi squali."}
{"id": "1742857", "revid": "136175", "url": "https://it.wikipedia.org/wiki?curid=1742857", "title": "Reattori nucleari di IV generazione", "text": ""}
{"id": "1742860", "revid": "838137", "url": "https://it.wikipedia.org/wiki?curid=1742860", "title": "Passeur", "text": ""}
{"id": "1742863", "revid": "181541", "url": "https://it.wikipedia.org/wiki?curid=1742863", "title": "Reattori nucleari di II generazione", "text": ""}
{"id": "1742864", "revid": "1564499", "url": "https://it.wikipedia.org/wiki?curid=1742864", "title": "Castagnetti", "text": ""}
{"id": "1742866", "revid": "136175", "url": "https://it.wikipedia.org/wiki?curid=1742866", "title": "Reattore nucleare di II generazione", "text": ""}
{"id": "1742867", "revid": "767487", "url": "https://it.wikipedia.org/wiki?curid=1742867", "title": "London Senior Cup", "text": "La London Senior Cup \u00e8 una competizione organizzata dalla London Football Association. Fu vinta per la prima volta dall'Upton Park F.C. nel 1882."}
{"id": "1742876", "revid": "736476", "url": "https://it.wikipedia.org/wiki?curid=1742876", "title": "Basilio Basili", "text": "Biografia.\nBasilio Basili nacque a Macerata da Francesco Basily (o Basilj o ancora Basili) (1767 -1850) e da Maria Filippucci. In quegli anni il padre aveva l'incarico di Direttore della locale Cappella Musicale. Basilio studi\u00f2 musica e canto fin dalla pi\u00f9 tenera et\u00e0 sotto la guida del padre. Fu per alcuni anni cantore presso la Cappella musicale del Santuario di Loreto, dove il padre aveva preso l'incarico di Maestro di Cappella. La sua carriera artistica inizi\u00f2 a Ferrara (1826) e a Pesaro, dove si esib\u00ec come tenore. Viaggi\u00f2 poi per diversi paesi cantando anche in Brasile. Nel 1827 si trasferisce a Madrid dove debutta il 14 settembre nel Teatro de La Cruz cantando nell'Otello di Rossini. Non ottenendo il successo sperato come cantante, nel 1837 si trasfer\u00ec stabilmente a Madrid, dove svolse le attivit\u00e0 di professore di canto, di direttore d'orchestra di impresario e di occasionale compositore. Spos\u00f2 Teodora Hervella Cano, attrice e cantante lirica, meglio conosciuta con il nome d'arte di Teodora Lamadrid (Zaragoza, 26 novembre 1820\u00a0\u2013 Madrid, 21 aprile 1896), dalla quale ebbe la figlia Enriqueta, cantante anche lei. Nel 1839 la sua prima opera spagnola debutt\u00f2 al Teatro de La Cruz di Madrid. Altre opere seguiranno fino al 1846. Nel 1844 fu nominato Direttore e Maestro del coro dell'Opera Italiana di Madrid. In questa veste, sempre nel 1844, al teatro Ventadour di Parigi, present\u00f2 e diresse, con una compagnia spagnola, una serie di opere, fra cui una propria. Nella sua produzione figurano musiche per orchestra, opere, sia in lingua italiana che castigliana, musiche folcloristiche spagnole e Zarzuela. La sua opera pi\u00f9 fortunata pu\u00f2 dirsi \u201cEl diablo predicador\u201d, del 1846, su testo di Ventura de la Vega. Nel clima musicale locale, monopolizzato dalla cultura operistica italiana, Basilio Basili si preoccup\u00f2 di rivitalizzare la tradizione del teatro musicale spagnolo. Nel 1847, insieme a Hilari\u00f3n Eslava e ad altri musicisti, fond\u00f2 \u201cEspa\u0144a Musical\u201d, un gruppo impegnato a promuovere la causa della musica nazionale. Nel 1849 termin\u00f2 la sua attivit\u00e0 compositiva spagnola. Nel 1877 si trasfer\u00ec in Argentina, su invito della \u201cComision de la Escuela de Musica\u201d della Provincia di Buenos Aires. In questa scuola svolse l'attivit\u00e0 di professore di canto. Al tempo stesso impartiva lezioni di pianoforte. Pubblic\u00f2 a Buenos Aires varie sue composizioni; tra queste La Aguadora, canzone caratteristica madrilena, e la romanza Fe y Esperanza. Nel 1885 comp\u00ec un lungo viaggio negli Stati Uniti. Mor\u00ec a New York nel 1895.\nAttivit\u00e0 musicale.\nBasilio Basili \u00e8 considerato un fervente difensore dell'opera spagnola. Nel suo soggiorno madrileno egli si adatt\u00f2 tanto bene allo stile musicale spagnolo da essere annoverato tra i pi\u00f9 validi compositori del genere Zarzuela. \nAndrea Merli, nel saggio \u201cAH, QUE J'AIME LES MILITAIRES\u201d, allegato al libretto per l'opera \u201cLa Grande-Duchesse de G\u00e9rolstein\u201d di Jacques Offenbach per la XXIII stagione lirica di Padova, cos\u00ec scrive di lui: \u201cPochi sanno che la zarzuela moderna cio\u00e8 quella ottocentesca popolare in Spagna ed in tutti i paesi di parlata castigliana (U.S.A. compresi), deve le sue fortune anche ad un italiano, Basilio Basili, tenore scarso di voce ma non di iniziativa\u2026.maestro di musica e canto, non a Siviglia ma nella Madrid del 1830. Alla sua prima zarzuela - molto onestamente la dichiar\u00f2 quasi tutta musica sua - El novio y concierto, segu\u00ec El contrabandista, uno spartito \u2026..pieno di \u00abmusica andalusa\u00bb: lo scaltro italiano colse nel segno attingendo al folklore iberico, quando tutti i compositori locali s'ostinavano a musicare libretti italiani, anche di Romani e di Solera, in virt\u00f9 dei quali s'illudevano di poter accedere all'Olimpo operistico ed offrendo cos\u00ec il fianco alle prime parodie \u201czarzuelistiche\u201d."}
{"id": "1742878", "revid": "36426", "url": "https://it.wikipedia.org/wiki?curid=1742878", "title": "I.N.A. casa", "text": ""}
{"id": "1742880", "revid": "36426", "url": "https://it.wikipedia.org/wiki?curid=1742880", "title": "Ina-casa", "text": ""}
{"id": "1742885", "revid": "827882", "url": "https://it.wikipedia.org/wiki?curid=1742885", "title": "Surf pop", "text": ""}
{"id": "1742891", "revid": "196390", "url": "https://it.wikipedia.org/wiki?curid=1742891", "title": "Surf Pop", "text": ""}
{"id": "1742892", "revid": "2091899", "url": "https://it.wikipedia.org/wiki?curid=1742892", "title": "Villa Taddei", "text": "Villa Taddei \u00e8 una villa situata in via delle Fontanelle 23/a nel comune di Fiesole.\nStoria.\nIl progetto della casa fu commissionato a Leonardo Savioli nel 1963 dall'avvocato Taddei, il quale aveva da poco acquistato un lotto edificabile in localit\u00e0 San Domenico. L'intento del committente era quello di avere una casa immersa nel verde ed isolata dal circostante in modo da garantire un'assoluta privacy alla propria famiglia. L'idea proposta dal progettista, ovvero quella di un edificio su un unico piano articolato secondo un asse longitudinale e caratterizzato da differenziati affacci sul paesaggio, piacque molto a Taddei che sottoscrisse tutte le scelte operate dall'architetto in fase di studio. I problemi si posero quando furono affrontate le soluzioni degli interni, che Savioli voleva assolutamente permeabili e privi di cesure, in netto contrasto con Taddei che pretese ed ottenne le porte. Tra le soluzioni previste in progetto e non realizzate, non sappiamo se per scelta del committente o del progettista, si segnala la plastica canna fumaria, quasi tema scultoreo, sostituita con un semplice camino.\nI lavori di costruzione ebbero inizio nel 1964; la famiglia Taddei vi si trasfer\u00ec nel 1966, bench\u00e9 le opere interne non fossero ancora concluse.\nL'edificio presenta fenomeni di degrado dovuti alla scarsa manutenzione. Il limite maggiore della struttura si \u00e8 rivelato quello stesso motivo, il cemento a faccia vista non protetto da alcun rivestimento, che ne costituisce al contempo la qualit\u00e0 plastica e cromatica: la naturale carboidratazione del conglomerato cementizio, combinata in questo caso per gli interni a fenomeni di condensa dovuti ad un'insufficiente aerazione degli ambienti, ha fatto s\u00ec che il degrado del cemento sia avanzato, anche se ancora perfettamente recuperabile.\nLa villa mantiene comunque ancora intatto il carattere originario, negli esterni come negli interni, non essendo intervenuta nei 30 anni di vita dell'edificio alcuna trasformazione e nessun passaggio di propriet\u00e0: si auspica pertanto che un'eventuale vendita non vada a snaturarne il delicato equilibrio tra costruito ed arredi.\nContesto urbanistico.\nLa villa \u00e8 situata all'estremit\u00e0 settentrionale di un lotto, dell'estensione di circa 3000 m2, tangente via delle Fontanelle. La scelta operata dal progettista \u00e8 quella di collocare la villa nel punto pi\u00f9 alto, e quindi pi\u00f9 panoramico, del terreno in modo da far s\u00ec che l'accidentata orografia del sito determini la forma dell'oggetto architettonico e la distribuzione degli ambienti. L'edificio si dispone secondo un asse longitudinale, parallelo a via delle Fontanelle, e sottolinea il dislivello con l'alternanza del vuoto, il corpo su piloti, al pieno, il terrapieno terrazzato su cui insiste la porzione est. Gli ambienti interni sono inoltre distribuiti privilegiando l'affaccio sul fronte sud, dal quale si gode una panoramica veduta della valle.\nLa villa \u00e8 immersa in un giardino ad ulivi di cui Savioli ha volutamente mantenuto il carattere di paesaggio rurale, inserendovi alcuni elementi - il curvilineo percorso pedonale, la rampa per l'accesso meccanizzato ed il garage, il circolare deposito per l'acqua, il forno dalla forma ad uovo nonch\u00e9 ovviamente il saliente episodio plastico della villa - da interpretarsi come tracce contemporanee, segni il cui valore consiste in un'ambientazione di puro valore plastico.\nDescrizione.\nL'esterno.\nLa casa presenta una pianta articolata organizzata secondo un asse longitudinale e si sviluppa su un piano fuori terra - su due piloti e con tetto praticabile per il corpo a valle, direttamente impostato sul terreno per quello a monte - pi\u00f9 uno seminterrato, nel quale \u00e8 inserito un appartamento a quattro vani dalla distribuzione tradizionale.\nIl naturale dislivello del terreno terrazzato ha suggerito al progettista l'articolazione dei volumi in due distinte matrici, in cui sono rispettivamente distribuite la zona giorno e la zona notte, divise e collegate al contempo da una sorta di \"strozzatura\" della muratura segnata da due finestre feritoie a sviluppo verticale.\nLa composizione dei fronti, a prevalente sviluppo orizzontale, \u00e8 scandita da contrappunti formali di notevole efficacia ritmica; le tracce verticali dei due pilastri - con all'interno uno spazio di rimessa a formare un unicum plastico - il volume cilindrico del corpo scala, che si sviluppa su tre livelli concludendosi sul tetto terrazzo con il corpo dello studiolo, il dinamismo plastico dei gocciolatoi, fortemente aggettanti rispetto alla cortina muraria, ed infine la scansione modulare dei corpi delle camere, esplicita rivisitazione del tema della cella monastica, ciascuno concluso da una propria copertura a cupola.\nGli interni.\nL'articolazione degli spazi interni \u00e8 leggibile in facciata grazie all'autonomia di trattamento dei volumi - risolti come temi plastici contribuenti, nella loro diversit\u00e0, a suggerire l'organicit\u00e0 del percorso creativo, dominato da una spazialit\u00e0 resa dinamica dall'alternarsi di superfici rettilinee e curvilinee - ed alla variet\u00e0 di soluzioni per le aperture. Gli ambienti interni del primo livello sono organizzati secondo due assi longitudinali, di distribuzione e di collegamento visivo; quello a nord \u00e8 costituito dal corridoio che collega tutte le stanze ed \u00e8 concluso all'esterno dalla scala di accesso rettilinea e dall'ampia finestra del soggiorno; quello a sud, anch'esso concluso da una scala di accesso rettilinea, traguarda sul fronte opposto un muro dall'andamento curvilineo e si conclude sul fronte est con il volume aggettante della nicchia dello scrittoio. Normalmente ad essi si inseriscono, sul fronte nord, l'asse della scala di servizio, lievemente sfalsata rispetto al camminamento pedonale d'accesso alla villa, ed il corpo dei servizi, mentre su quello opposto emergono i due volumi delle camere con alcova.\nI collegamenti verticali tra i tre livelli sono garantiti dalla scala a chiocciola in cemento che costituisce, insieme al camino centrale del soggiorno, il cuore della casa nonch\u00e9 l'elemento plastico di maggior rilievo.\nTutte le murature interne sono realizzate in cemento a faccia vista, arricchito da intonaci a stucco nelle imbotti delle volte, nelle nicchie, nelle pareti dei bagni, nelle alcove delle due camerette e nella parete ovest della camera matrimoniale: nel caso delle camere le tre pareti a stucco presentano un alloggiamento, lasciato in cemento a faccia vista, per la collocazione di un quadro.\nFortuna critica.\nL'edificio \u00e8 considerato dalla critica architettonica come uno degli esempi pi\u00f9 interessanti del linguaggio di Savioli, sia per l'esplicitarsi di una poetica libera e contemporaneamente ricca di riferimenti alle esperienze precedenti sia per il rapporto con il circostante, caratterizzato dal perfetto inserirsi nel paesaggio della collina fiesolana di un'architettura affatto \"ambientata\".\nTra i modelli architettonici di quest'opera, vengono proposte l'espressione plastica e concitata delle ultime opere di Le Corbusier (Fanelli e Brunetti, 1966, 1982) e la libert\u00e0 compositiva di matrice costruttivista, individuabile nel particolare trattamento dei volumi quasi fossero pezzi scultorei, frantumandoli e liberandoli pur mantenendo a ciascuno una sua significazione (Koenig, 1968)."}
{"id": "1742906", "revid": "1982", "url": "https://it.wikipedia.org/wiki?curid=1742906", "title": "Jean-Pierre Travot", "text": "La vita militare.\nNel 1791, Jean Pierre Travot \u00e8 gi\u00e0 tenente colonnello al battaglione dei volontari del Giura. Diventato generale-aiutante, si distinse nelle Guerre di Vandea dove serve sotto il comando del generale Hoche. La sua principale vittoria fu la cattura di Fran\u00e7ois Charette il 23 marzo 1796 a La Chabotterie, questo successo gli permette di raggiungere la categoria di generale.\nResta in Vandea fino al 1802. \u00c8 apprezzato dagli enti locali che si rammaricano della sua partenza, il consiglio comunale delle Sables-d'Olonne arriva anche a protestare per il suo trasferimento presso il ministero della guerra. Ritorna tuttavia nel 1807 e gli affidano il comando delle truppe a Roche-sur-Yon.\nVerso la fine del 1807 parte per partecipare all'invasione del Portogallo. Dopo questa spedizione, otterr\u00e0 diversi comandi territoriali in Francia. Torna sulla penisola iberica nel 1812, alla testa della 2\u00aa divisione dell'esercito dei Pirenei. Nel 1814 prende parte alla battaglia di Tolosa, che oppone le truppe del maresciallo Soult a quelle degli inglesi e spagnoli del Duca di Wellington. Al termine di questa battaglia, i francesi devono ritirarsi nonostante opposero una forte resistenza.\nCon la caduta del impero, il generale Travot, bench\u00e9 repubblicano, rest\u00f2 nell'esercito. Ma fedele ai suoi impegni, si ricongiunge a Napoleone fin dal suo ritorno in Francia (i Cento Giorni). Immediatamente, l'imperatore lo invia in Vandea per partecipare alla quarta guerra di Vandea. Il 16 maggio 1815, gli inglesi scaricano armi a Saint-Gilles-sur-Vie e nei giorni seguenti dopo una serie di confronti, il generale Travot riesce a confiscarne la maggior parte. Ma \u00e8 la sua vittoria pi\u00f9 importante \u00e8 quella a Rocheservi\u00e8re il 21 giugno 1815 che pone fine alla guerra.\nLa fine.\nTravot con il ritorno di Luigi XVIII di Francia viene perseguitato e verr\u00e0 giudicato da uno dei suoi avversari, Simon Canuel, un ex militare repubblicano che si era unito ai monarchici, Travot verr\u00e0 quindi condannato a morte, ma la pena verr\u00e0 commutata in vent'anni di reclusione. Profondamente colpito dal carcere, diventer\u00e0 pazzo e morir\u00e0 nel 1836 in una casa di cura a Parigi.\nCuriosit\u00e0.\nIl suo nome \u00e8 inciso sul lato Ovest dell'Arco di trionfo a Parigi, insieme a quello di altri 659 generali che combatterono nel periodo della rivoluzione francese e del primo impero napoleonico."}
{"id": "1742908", "revid": "466539", "url": "https://it.wikipedia.org/wiki?curid=1742908", "title": "Ubuntu (filosofia)", "text": "Ubuntu \u00e8 un'etica o un'ideologia dell'Africa sub-Sahariana che si focalizza sulla lealt\u00e0 e sulle relazioni reciproche delle persone.\n\u00c8 un'espressione in lingua bantu che indica \"benevolenza verso il prossimo\". \u00c8 una regola di vita, basata sulla compassione, il rispetto dell'altro. Appellandosi all'ubuntu si \u00e8 soliti dire \"Umuntu ngumuntu ngabantu\", \"io sono ci\u00f2 che sono in virt\u00f9 di ci\u00f2 che tutti siamo\".\nL'ubuntu esorta a sostenersi e aiutarsi reciprocamente, a prendere coscienza non solo dei propri diritti, ma anche dei propri doveri, poich\u00e9 \u00e8 una spinta ideale verso l'umanit\u00e0 intera, un desiderio di pace.\nSignificato.\nEcco alcune interpretazioni del senso di Ubuntu:\nUna definizione popolarmente accettata \u00e8 anche \u00abla credenza in un legame universale di scambio che unisce l'intera umanit\u00e0\u00bb.\nSi pu\u00f2 tradurre Ubuntu (non senza perdita di parte del significato) con Umanit\u00e0, nel senso di qualit\u00e0 umana. Cercando di tradurre la parola, bisogna infine tenere presente che nel senso di Ubuntu trova spazio anche la dimensione religiosa di un legame tra tutti gli esseri umani.\nLouw suggerisce che il concetto di Ubuntu definisce l'individuo in funzione delle sue molteplici relazioni con gli altri, e sottolinea l'importanza di ubuntu come concetto religioso. Egli dichiara che mentre la massima Zulu \"umuntu ngumuntu ngabantu\" (\"una persona \u00e8 una persona tramite (altre) persone\") potrebbe non avere apparenti connotazioni religiose nel contesto della societ\u00e0 Occidentale, nel contesto Africano suggerisce che la persona deve diventare tale comportandosi con il resto dell'umanit\u00e0 in modo conforme al rispetto degli antenati e in loro venerazione. Coloro i quali sostengono il principio di ubuntu durante la loro vita potranno raggiungere, nella morte, un'unit\u00e0 con quelli che sono ancora vivi.\nCambiamento in Sud Africa.\nUbuntu \u00e8 visto come uno dei principi fondamentali della nuova repubblica del Sud Africa, ed \u00e8 connesso con l'idea di un Rinascimento africano. Nella sfera politica, il concetto di ubuntu \u00e8 usato per enfatizzare la necessit\u00e0 di unit\u00e0 o consenso nel prendere decisioni, cos\u00ec come la necessit\u00e0 di un'etichetta umanitaria per informare queste decisioni.\nParticolarmente legato all'ubuntu \u00e8 il Premio Nobel sudafricano Desmond Tutu, che da questo concetto ha tratto ispirazione per la sua azione contro l'apartheid.\nZimbabwe.\nIn shona, la prima lingua per diffusione in Zimbabwe dopo l'inglese, ubuntu \u00e8 \"unhu\". Il concetto di ubuntu \u00e8 visto in Zimbabwe esattamente come nel resto delle culture Africane, e in Shona esiste anche un detto simile a quello Zulu sopracitato: \"munhu munhu nevanhu\".\nNei vari campi della societ\u00e0.\nPolitica.\nUbuntu prende il significato di unione e condivisione nel momento in cui si devono prendere decisioni. Questo ideale ha stimolato lo spirito patriottico e d\u00e0 alle popolazioni africane che lo praticano orgoglio, dignit\u00e0 e rispetto.\nLegge.\nL'Ubuntu agisce in campo giuridico diffondendo la sua fratellanza. Per esempio: dopo che un uomo uccide un altro uomo l'assassino sconta la sua pena, ma intanto la famiglia del colpevole instaura un legame con la famiglia della vittima per risarcirne i danni.\nReligione.\nI seguaci dell'Ubuntu credono che esista un legame universale che unisca tutta l'umanit\u00e0. \nLa citazione dell'Ubuntu: \"una persona \u00e8 un tramite per mezzo delle altre\" assume il significato che tutti debbano comportarsi con tutti in modo uguale, corretto e nel rispetto degli antenati.\nEconomia.\nIl progetto economico Ubuntu ha molti volontari ed \u00e8 sponsorizzato da istituzioni pubbliche e private. Tutto questo per lo sviluppo di una forma di solidariet\u00e0 economica.\nSociologia.\nUbuntu ha molti significati in questo campo perch\u00e9 riguarda le molteplici relazioni tra gli individui:\nUbuntu (distribuzione GNU/Linux).\nL'etica di Ubuntu ha ispirato il nome e la filosofia dell'omonima distribuzione Linux.\nOpere artistiche.\nIl concetto di ubuntu \u00e8 illustrato nel film \"In My Country\", che parla della Commissione di Verit\u00e0 e Riconciliazione, con Samuel L. Jackson e Juliette Binoche.\nAstronomia.\nIn onore di tale principio, l'asteroide scoperto nel 2005, \u00e8 stato denominato ufficialmente 202373 Ubuntu."}
{"id": "1742911", "revid": "599013", "url": "https://it.wikipedia.org/wiki?curid=1742911", "title": "Uvea", "text": ""}
{"id": "1742912", "revid": "131358", "url": "https://it.wikipedia.org/wiki?curid=1742912", "title": "Superphenix", "text": ""}
{"id": "1742927", "revid": "83531", "url": "https://it.wikipedia.org/wiki?curid=1742927", "title": "Elezione del Presidente del Senato del 2008", "text": "L'elezione del presidente del Senato del 2008 per la XVI legislatura della Repubblica Italiana si \u00e8 svolta il 29 aprile 2008.\nIl presidente del Senato uscente \u00e8 Franco Marini. Presidente provvisorio (che \u00e8 il senatore pi\u00f9 anziano) \u00e8 il senatore a vita Giulio Andreotti (terzo in ordine d'et\u00e0, 1919), per la rinuncia di Rita Levi-Montalcini (1909) e di Oscar Luigi Scalfaro (1918).\nPresidente del Senato della Repubblica, eletto al I scrutinio, \u00e8 Renato Schifani, esponente di Forza Italia.\n29 aprile 2008.\nI scrutinio.\nPer la nomina \u00e8 richiesta la maggioranza assoluta dei componenti dell'Assemblea.\nRisulta eletto: Renato Schifani (FI)"}
{"id": "1742928", "revid": "1005847", "url": "https://it.wikipedia.org/wiki?curid=1742928", "title": "Elezione del Presidente della Camera del 2008", "text": "L'elezione del presidente della Camera del 2008 per la XVI legislatura della Repubblica Italiana si \u00e8 svolta tra il 29 e il 30 aprile 2008.\nIl presidente della Camera dei deputati uscente \u00e8 Fausto Bertinotti. Presidente provvisorio \u00e8 Pierluigi Castagnetti.\nPresidente della Camera dei deputati, eletto al IV scrutinio, \u00e8 Gianfranco Fini, esponente de Il Popolo della Libert\u00e0.\n29 aprile 2008.\nI scrutinio.\nPer la nomina \u00e8 richiesta una maggioranza pari a due terzi dei deputati.\nPoich\u00e9 nessun candidato raggiunge il quorum richiesto, si procede al II scrutinio.\nII scrutinio.\nPer la nomina \u00e8 richiesta una maggioranza pari a due terzi dei votanti.\nIl Presidente Provvisorio Castagnetti ha spiegato che un deputato o una deputata ha votato due volte, infatti i presenti sono 588 parlamentari, mentre i votanti 589.\nPoich\u00e9 nessun candidato raggiunge il quorum richiesto, si procede al III scrutinio.\nIII scrutinio.\nPer la nomina \u00e8 richiesta una maggioranza pari a due terzi dei votanti.\nPoich\u00e9 nessun candidato raggiunge il quorum richiesto, si procede al IV scrutinio.\n30 aprile 2008.\nIV scrutinio.\nPer la nomina \u00e8 richiesta la maggioranza assoluta dei votanti.\nRisulta eletto: Gianfranco Fini (AN)"}
{"id": "1742933", "revid": "111590152", "url": "https://it.wikipedia.org/wiki?curid=1742933", "title": "Terme romane (Fondi)", "text": "Le terme romane sono site a Fondi (provincia di Latina).\nGli scavi archeologici delle terme.\nGli scavi vennero alla luce nel 1964 durante dei lavori nella chiesa di San Rocco, chiesa distrutta da un bombardamento della II guerra mondiale.\nL'edificio sorgeva presso l'incrocio del \"decumanus maximus\" (strada principale di Fondi antica) ed un ramo distaccatosi dalla vicina Via Appia.\nFu rimaneggiato in vari periodo dall'et\u00e0 imperiale al V secolo d.C.\nOggi, in queste terme, si pu\u00f2 ammirare un mosaico con tessere bianche e nere.\nOltre il mosaico gli scavi (foto) hanno portato alla luce un \"calidarium\" ed un \"tepidarium\", ma l'incompletezza delle opere riportate alla luce non permettono di far comprendere se si tratti di terme vere e proprie o di una sauna di una villa extraurbana di epoca imperiale, ma alcuni studi sostengono che gli oggetti riportati alla luce sono di ottima fattura."}
{"id": "1742938", "revid": "729019", "url": "https://it.wikipedia.org/wiki?curid=1742938", "title": "Garath Archer", "text": "Biografia.\nArcher sigl\u00f2 il suo primo contratto da professionista nel 1994 con il Bristol, club con cui esord\u00ec in Premiership nel 1995 contro Leicester, per poi passare dopo due stagioni al Newcastle, vincendo nel 1998 il campionato.\nNel 1999 torn\u00f2 a Bristol e ivi rimase quattro stagioni. Un nuovo trasferimento a Newcastle nel 2003 fu il preludio a un precoce abbandono dell'attivit\u00e0 agonistica, a causa dei problemi mai superati originati da un infortunio alla schiena.\nIn Nazionale inglese Archer esord\u00ec nel corso del Cinque Nazioni 1996 contro la a Murrayfield; l'anno seguente disput\u00f2 9 incontri incluso tutto il Cinque Nazioni, e nel 1999 fu inserito da Clive Woodward nella selezione che partecip\u00f2 alla Coppa del Mondo.\nIl suo ultimo incontro in Nazionale fu nell'aprile del 2000, nel corso del Sei Nazioni, sempre contro la e, come all'esordio, sempre a Murrayfield."}
{"id": "1742940", "revid": "729019", "url": "https://it.wikipedia.org/wiki?curid=1742940", "title": "Aer Lualdi", "text": "La Aer Lualdi &amp; C Spa fu un'azienda aeronautica italiana specializzata nella progettazione, sviluppo e commercializzazione di elicotteri. Fondata dall'ingegnere Carlo Leopoldo Lualdi per sviluppare e promuovere i propri brevetti nel campo dell'aviazione non riusc\u00ec ad imporsi sul difficile mercato dell'aviazione generale del secondo dopoguerra cessando l'attivit\u00e0 negli anni sessanta.\nCarlo Lualdi.\nCarlo Leopoldo Lualdi (provincia di Udine, 1910) consegu\u00ec il diploma all'Istituto Tecnico A. Malignani di Udine e si laure\u00f2 in ingegneria all'Universit\u00e0 di Friburgo, in Svizzera. Appassionato di aviazione aveva avuto modo di conoscere l'ingegner Corradino D'Ascanio, pioniere dell'elicottero. Grazie al suo spirito di osservazione, inventiva e di buone conoscenze tecniche nel 1952 intraprese lo studio e la costruzione di un suo elicottero: l'E.S.53.\nStoria.\nNel 1953, nel garage di casa, ad Anduins (PN), con la collaborazione del perito aeronautico Sergio Tassotti, inizi\u00f2 la costruzione del traliccio dell'elicottero E.S. 53 (la sigla stava per elicottero Sperimentale 53).\nNel 1956, in vista di impegni economici pi\u00f9 gravosi, Lualdi fond\u00f2 l'Aer Lualdi &amp; C. Spa. Il capitale della societ\u00e0 era ripartito tra lo stesso Lualdi, l'imprenditore edile Arnaldo Bertuzzi di Roma e l'ingegnere elettronico Glauco Corbellini di Udine.\nDopo un primo volo a Campoformido, al quale avevano assistito con il supporto tecnico del Maggiore Silvio De Giorgi, il conte Mario Agusta aveva fatto un'offerta per rilevare il prototipo, gli studi e l'intero programma di sviluppo dell'ES.53, offerta che era stata declinata. Nel 1957 L'Aer Lualdi &amp; C. Spa prese parte alla Fiera Campionaria di Milano dove present\u00f2 l'elicottero triposto L-55.\nIl modello successivo fu l'L-59 che venne presentato al Salone internazionale dell'aeronautica e dello spazio di Parigi-Le Bourget e fu valutato dall'Esercito Italiano che ne ordin\u00f2 un prototipo.\nMa la fortuna non arrise all'azienda e priva di sbocchi commerciali l'Aer Lualdi fu costretta a chiudere nel 1964.\nModelli prodotti.\nE.S. 53.\nRealizzato artigianalmente in tubi di acciaio al cromo molibdeno, propulso da un motore da motocicletta. La costruzione delle pale dell'elica, in legno, del rotore e di quella anticoppia, venne affidata ad un falegname locale.\nNell'aprile 1954 l'E.S.53 venne esposto alla Fiera Internazionale di Milano, al Salone dal Volo Verticale suscitando grande interesse. In agosto venne presentato alla Mostra Internazionale Aeronautica al Lido di Venezia.\nL-55.\nIl prototipo successivo all'E.S. 53 fu chiamato L-55. Perfezionato, era affidabile e semplice da pilotare, garantiva rapidit\u00e0 di costruzione e quindi in risparmio sui costi di produzione.\nUna macchina semplice, il passo ciclico veniva comandato direttamente dal propulsore. I gas di scarico del motore venivano convogliati, compressi ed accelerati in modo da ottenere una spinta di reazione aggiuntiva di circa 50CV della potenza del motore. Questo sistema ausiliario era stato progettato e brevettato dall'ingegner Lualdi.\nIl prototipo vol\u00f2 per la prima volta nell'aprile del 1957 a Udine.\nL-59.\nIl modello finale della ricerca di Lualdi fu l'L-59. Era un elicottero quadriposto dalle linee aerodinamiche. La cabina era confortevole con ampia visibilit\u00e0 in tutte le direzioni, compresa quella inusuale posteriore. Venne montato un motore Continental Io/470D a sei cilindri contrapposti, raffreddato ad aria, da 260 CV. Il piccolo elicottero italiano aveva delle ottime prestazioni e poteva trasportare 287\u00a0kg in pi\u00f9 rispetto al pi\u00f9 famoso Bell 47 che costava allora 36 milioni, due milioni in pi\u00f9 del doppio dell'L-59."}
{"id": "1742945", "revid": "4175", "url": "https://it.wikipedia.org/wiki?curid=1742945", "title": "Gareth Archer", "text": ""}
{"id": "1742947", "revid": "1503372", "url": "https://it.wikipedia.org/wiki?curid=1742947", "title": "Castello baronale (Fondi)", "text": "Il castello Caetani \u00e8 sito a Fondi (provincia di Latina).\nStoria.\nSi hanno tre epoche della costruzione del castello, che poggia sulle mura in \"opus incertum\" di epoca romana (I secolo a. C.):\nNel corso del XIV secolo, per opera della famiglia Caetani, accanto al castello si svilupp\u00f2 il Palazzo Caetani, noto anche come Palazzo baronale.\nIl castello in seguito venne pi\u00f9 volte rimaneggiato.\nNel 1840, causa pericolosit\u00e0, venne abbattuta la merlatura del mastio. Dal 1861 al 1931 venne trasformato in carcere. In taluni antri si possono ancora mirare dei graffiti di prigionieri.\nSuccessivamente parte del castello venne adibito a museo civico.\nDescrizione.\nLa struttura principale \u00e8 composta da due corpi collegati tra loro da un ponte ligneo:\n- un mastio o torrione quadrato con merlatura spiccante (secoli XII-XIV), su cui s'innesta una torre cilindrica a merlatura spiccante (sec. XV).\n- una rocca adiacente rettangolare, merlata con tre torri cilindriche angolari (sec. XIV)."}
{"id": "1742950", "revid": "767487", "url": "https://it.wikipedia.org/wiki?curid=1742950", "title": "The Stink of Flesh", "text": "The Stink of Flesh \u00e8 un film del 2005, diretto da Scott Phillips."}
{"id": "1742953", "revid": "1833487", "url": "https://it.wikipedia.org/wiki?curid=1742953", "title": "Nine Mile", "text": "Nine Mile \u00e8 un villaggio della Giamaica, facente parte della Parrocchia di Saint Ann, a poche miglia a sud di Brown's Town.\nMonumenti e luoghi d'interesse.\nMausoleo di Bob Marley.\nIl Bob Marley Mausoleum \u00e8 un'attrazione turistica situata a Nine Mile, gestita dai membri della famiglia di Marley. Ha molti manufatti storici tra cui chitarre, premi e fotografie. Nine Mile \u00e8 dove \u00e8 iniziata la carriera musicale di Bob Marley e ha anche influenzato molte delle sue canzoni. \nC'\u00e8 un cuscino color rasta su cui Marley ha appoggiato la testa quando cercava ispirazione. Il suo corpo giace sepolto insieme alla sua chitarra in un mausoleo di marmo oblungo alto 2,5 m all'interno di una piccola chiesa di design etiope tradizionale. Ci sono due mausolei sulla propriet\u00e0. Il primo \u00e8 quello della madre di Marley, Cedella Booker, conosciuta come Mama Marley. Il secondo contiene i resti dello stesso Marley."}
{"id": "1742954", "revid": "287204", "url": "https://it.wikipedia.org/wiki?curid=1742954", "title": "Ponto (diocesi)", "text": "La diocesi del Ponto (latino: \"Dioecesis Pontica\"; greco: \u0394\u03b9\u03bf\u03af\u03ba\u03b7\u03c3\u03b9\u03c2 \u03a0\u03cc\u03bd\u03c4\u03bf\u03c5/\u03a0\u03bf\u03bd\u03c4\u03b9\u03ba\u03ae\u03c2) era una Diocesi del tardo Impero romano.\nStoria.\nAveva come capitale Amasya e comprendeva dodici province: Bitinia, Galatia I, Galatia II Salutaris, Paflagonia, Honorias, Cappadocia I, Cappadocia II, Helenopontus, Pontus Polemoniacus, Armenia I, Armenia II, Armenia Maior e le satrapie armene della Sofene.\nLa diocesi fu istituita dopo le riforme di Diocleziano, nel 314 circa, e fu abolita a seguito delle riforme di Giustiniano I, nel 535."}
{"id": "1742963", "revid": "76963", "url": "https://it.wikipedia.org/wiki?curid=1742963", "title": "Scott Phillips (regista)", "text": ""}
{"id": "1742968", "revid": "124728189", "url": "https://it.wikipedia.org/wiki?curid=1742968", "title": "Tavola di Pella", "text": "La tavola di Pella \u00e8 un'incisione su un rotolo di piombo, risalente al III o IV secolo a.C., contenente un testo con funzioni magico-rituali: un \"katadesmos\" (greco: \u03ba\u03b1\u03c4\u03ac\u03b4\u03b5\u03c3\u03bc\u03bf\u03c2), una sorta di maledizione o incantesimo magico d'amore.\nFu rinvenuta a Pella nel 1986 e fu pubblicata su \"Hellenic Dialectology\" del 1993.\nSi tratta di uno dei rari testi ritrovati in antico macedone.\nContenuto.\nIl \"katadesmos\" di Pella fu scritto da una donna, forse di nome \"Dagina\", il cui amato \"Dionysoph\u014dn\" (\"voce di Dioniso\") sembra sul punto di sposare la rivale in amore, \"Thetima\" (\"colei che onora gli dei\"). \"Dagina\" invoca in suo aiuto \"Makron e i demoni\" (parkattithemai makr\u014dni kai [tois] daimosi), affinch\u00e9 \"Dionysoph\u014dn\" sposi lei e non la sua rivale, oppure non sposi nessuna fino al momento in cui sar\u00e0 ella stessa a recuperare e svolgere il rotolo di piombo\nIncantesimi di questo tipo venivano in genere incisi su materiali non deperibili, come, in questo caso, il piombo, o, in altri casi, pietra o argilla indurita: venivano poi sepolti in gran segreto per garantirne l'integrit\u00e0 materiale e, con essa, la permanenza nel tempo degli effetti magici.\nLingua.\nLa lingua utilizzata \u00e8 un dialetto parlato nella Grecia dorica; dal lessico utilizzato, \u00e8 possibile anche \"intuire\" il basso livello culturale dell'autrice.\nBrixhe e Panayotou pensano a una probabile origine macedone del testo, ma suggeriscono anche che forse la popolazione di Pella non era omogenea a livello autoctono e preferiscono aspettare un secondo ritrovamento prima di pronunciarsi in maniera definitiva..\nDatazione e significato.\nL'editore del testo data il manufatto intorno alla met\u00e0 del IV secolo a.C., per questioni paleografiche riguardanti la forma delle lettere e per il linguaggio utilizzato.; mentre il professor Edmonds, del Bryn Mawr College, preferisce una datazione pi\u00f9 vicina al III secolo a.C.\nNell\"'Oxford Classical Dictionary\", Olivier Masson scrive: \"\"In contrasto con i precedenti pareri esistenti su un dialetto eolico, dobbiamo ora pensare a un collegamento con il Nord-Ovest Greco. Questa tesi \u00e8 supportata dalla scoperta a Pella di un'iscrizione risalente al IV secolo a.C. che potrebbe essere il primo ritrovamento di un testo \"macedone\" (pubblicazione provvisoria di E. Voutyras; cfr. \"Bulletin Epigraphique\" in Rev. Et. Grec. 1994, no.413)\".\nDello stesso parere \u00e8 James L. O'Neil (dell'Universit\u00e0 di Sydney) che espose le sue idee all\"'Australasian Society for Classical Studies\" in un dibattito intitolato \"Forme doriche nelle iscrizioni macedoni\": \"Una tavola del IV secolo a.C. ritrovata a Pella con incisa una maledizione riporta parole che nella forma sono chiaramente doriche, ma una forma diversa di dorico derivato da un dialetto parlato in zone limitrofe alla Macedonia. Altre tre iscrizioni, molto corte e risalenti sempre al IV secolo a.C., sono sempre doriche. Questo dimostra che un dialetto dorico fu parlato nella Macedonia. Anche iscrizioni pi\u00f9 tarde sono sempre in dorico e questo vuol dire che il dialetto nativo macedone era divenuto inidoneo per i documenti scritti\"\"."}
{"id": "1742973", "revid": "44876", "url": "https://it.wikipedia.org/wiki?curid=1742973", "title": "Cosimo Muci", "text": "Carriera.\nDopo un inizio di carriera in Serie B con il Novara, pass\u00f2 nel dopoguerra all'Inter; qui si distinse per aver segnato la rete del definitivo 6-2 con cui la sua squadra batt\u00e9 il Grande Torino il 14 luglio 1946 in una gara di campionato che i piemontesi avrebbero poi vinto, e per le prestazioni nella stagione 1946-1947, quando si piazz\u00f2 all'ottavo posto nella classifica dei cannonieri. Pass\u00f2 quindi al , allora militante tra i cadetti, che nel campionato 1948-1949 sfior\u00f2 la promozione piazzandosi al 3\u00ba posto. Torn\u00f2 a militare in Serie A nella stagione 1950-1951 con la Pro Patria che arriv\u00f2 al 10\u00ba posto in quella stagione. Al termine di quella fu ceduto alla Marzoli di Palazzolo sull'Oglio dove concluse la carriera portando la sua squadra al 2\u00ba posto nel girone B della IV Serie."}
{"id": "1742974", "revid": "287204", "url": "https://it.wikipedia.org/wiki?curid=1742974", "title": "Guillermo Kuitca", "text": "Kuitca ha esposto in tutto il mondo ed i suoi lavori sono entrati a far parte delle maggiori collezioni internazionali, come p.es. il Met, MoMA, l'Art Institute of Chicago, la Tate Gallery, lo Stedelijk Museum e il Hirshhorn Museum and Sculpture Garden. Il suo lavoro \u00e8 stato mostrato alla Biennale di Venezia del 2007."}
{"id": "1742980", "revid": "265570", "url": "https://it.wikipedia.org/wiki?curid=1742980", "title": "Progetto diamante", "text": ""}
{"id": "1742992", "revid": "31886", "url": "https://it.wikipedia.org/wiki?curid=1742992", "title": "JaMarcus Russell", "text": "Carriera universitaria.\nSi \u00e8 formato nel college Louisiana State, giocando nella squadra degli LSU Tigers.\nNel suo 1\u00ba anno, nella stagione 2004, ha giocato 11 partite come quarterback lanciando per 1053 yard con 9 touchdown e 4 intercetti su 144 lanci, ha corso 26 volte per 68 yard con 1 touchdown ed ha perso 109 yard per sack.\nNel 2\u00ba anno, la stagione 2005, ha giocato 12 partite tutte da titolare lanciando per 2443 yard con 15 touchdown e 9 intercetti su 311 lanci, ha corso 61 volte per 215 yard con 2 touchdown ed ha perso 237 yard per sack.\nNel suo ultimo anno, stagione 2006, ha giocato 13 partite tutte da titolare lanciando per 3129 yard con 28 touchdown e 8 intercetti su 232 lanci, ha corso 52 volte per 282 yard con 1 touchdown ed ha perso 140 yard per sack.\nPrima di iniziare il 4\u00ba anno si \u00e8 dichiarato eleggibile per il draft 2007.\nCarriera professionistica.\nOakland Raiders.\nStagione 2007\nSelezionato come 1 scelta assoluta dagli Oakland Raiders, \u00e8 sceso in campo per la prima volta in una partita ufficiale il 2 dicembre contro i Denver Broncos mentre da titolare ha debuttato il 30 dicembre contro i San Diego Chargers. Ha giocato 4 partite di cui solo una da titolare completando 36 lanci su 66 per 373 yard con 2 touchdown e 4 intercetti, ha sub\u00ecto 6 sack perdendo 40 yard concludendo con un passer rating di 55,9. Ha corso 5 volte per 4 yard con 2 fumble. In totale (compresi quelli su corsa) ha sub\u00ecto 4 fumble di cui 2 persi ed uno recuperato.\nStagione 2008\nNel 2\u00ba anno \u00e8 stato il quarterback titolare della squadra ha giocato 15 partite tutte da titolare, saltando solo la partita contro i Carolina Panthers per un dolore al ginocchio sinistro accusato durante l'allenamento del 6 novembre. Ha completato 198 lanci su 368 per 2423 yard (record personale) con 13 touchdown (altro record personale) e 8 intercetti, ha sub\u00ecto 31 sack perdendo 210 yard concludendo con un passer rating di 77,1. Inoltre ha corso 17 volte per 127 yard con un touchdown e un fumble, ha fatto registrare 2 tackle (record personale) solitari. In totale (compresi quelli su corsa) commesso 12 fumble di cui 7 li ha persi e 2 li ha recuperati. \nStagione 2009\nIl 3 febbraio \u00e8 stato sottoposto ad un leggero intervento di pulizia alla caviglia destra. Ha giocato 12 partite di cui 9 da titolare completando 120 lanci su 246 per 1287 yard con 3 touchdown e 11 intercetti, ha sub\u00ecto 33 sack perdendo 207 yard concludendo con passer rating di 50. Ha corso 18 volte per 44 yard ed ha sub\u00ecto 9 fumble di cui 6 persi.\nStagione 2010\nIl 6 maggio dopo numerose prove incolore nei suoi 3 anni con i Raiders viene svincolato. "}
{"id": "1742993", "revid": "1982", "url": "https://it.wikipedia.org/wiki?curid=1742993", "title": "San Don\u00e0 Di Piave", "text": ""}
{"id": "1742995", "revid": "75435", "url": "https://it.wikipedia.org/wiki?curid=1742995", "title": "Pontificia Facolt\u00e0 Filosofica Aloisianum", "text": ""}
{"id": "1743003", "revid": "36426", "url": "https://it.wikipedia.org/wiki?curid=1743003", "title": "Cemento faccia vista", "text": ""}
{"id": "1743004", "revid": "767487", "url": "https://it.wikipedia.org/wiki?curid=1743004", "title": "Catherine Ribeiro", "text": "Biografia.\nProveniente da una famiglia di origine portoghese inizia a cantare negli anni '60, non disdegnando l'attivit\u00e0 di attrice. Nel 1964 recita nel film \"Buffalo Bill, l'eroe del Far West\" di John W. Fordson (pseudonimo di Mario Costa), e ne \"Les Carabiniers\" di Jean-Luc Godard; torner\u00e0 al cinema solo nel 1975 con \"Le Vivarium\" di Jacques Richard e successivamente nel 1993 con \"Chants de femmes\" di Richard Olivier.\nSoprannominata in Francia la \"passionaria rossa\" e \"la grande sacerdotessa della canzone francese\", pubblica il suo primo 45 giri nel 1964, a cui segue la fondazione di due gruppi, prima i 2bis e poi gli Alpes, con cui pubblica decine di album a partire dagli anni '70 fino ai giorni nostri, gruppo con il quale la Ribeiro si esibisce di fronte a platee sterminate in Francia (fino a 100.000 persone) nei \"sancta sanctorum\" della musica francese come l'Olympia e il Bobino, e in eventi quali la f\u00eate de l'Humanit\u00e9.\nNel 1971 il giornale Rock &amp; Folk l'ha inserita tra le 10 migliori interpreti femminili del mondo accanto a Janis Joplin, Joan Baez, Tina Turner, e Aretha Franklin. Dal 1982 al 2002 Catherine Ribeiro interpreta le grandi canzoni del repertorio francese di artisti come Jacques Pr\u00e9vert, \u00c9dith Piaf, Aragon, L\u00e9o Ferr\u00e9 e altri. Dello stesso periodo risale anche una collaborazione con l'ex cantante dei Genesis Peter Gabriel, autore del brano \"Dans le Creux de Ta Nuit\", presente nel disco \"Soleil dans l'ombre\", dove il musicista inglese accompagna al pianoforte l'artista francese.\nL'11 gennaio 2008 Catherine Ribeiro \u00e8 tornata sulle scene al Bataclan di Parigi con un gruppo di sei musicisti, concerto dal quale \u00e8 stato tratto un doppio cd dal titolo \"Live\".\nInsignita di diversi riconoscimenti nel suo paese per il suo impegno civile, \u00e8 stata firmataria dell'appello sia contro la tortura che contro la guerra in Iraq."}
{"id": "1743006", "revid": "767487", "url": "https://it.wikipedia.org/wiki?curid=1743006", "title": "Lodovico De Filippis", "text": "Giocava da ala destra.\nCarriera.\nHa disputato 8 campionati di Serie A (pi\u00f9 l'anomalo campionato 1945-1946) con le maglie di Bologna, , (in prestito dai bianconeri) e Triestina e Brescia, totalizzando 187 presenze e 33 reti. Si \u00e8 aggiudicato uno scudetto nella stagione 1936-1937 con la maglia del Bologna, sia pur con 4 sole presenze all'attivo, e una Coppa Italia, nella stagione 1937-1938, realizzando una rete nell'andata della doppia finale contro il Torino.\nHa disputato inoltre due campionati di Serie B con Brescia e Pro Sesto, con 58 presenze e 16 reti."}
{"id": "1743010", "revid": "309289", "url": "https://it.wikipedia.org/wiki?curid=1743010", "title": "Or'", "text": "L\"'Or\" (; in kazako: \u041e\u0440) \u00e8 un fiume del Kazakistan settentrionale (Regione di Aqt\u00f6be) e della Russia europea sudorientale (oblast' di Orenburg), affluente di sinistra dell'Ural.\nNasce dal versante occidentale dei monti Mugod\u017eary dall'unione dei due rami sorgentiferi \u0160ijli e Terisbutak; scorre successivamente con direzione mediamente settentrionale, sfociando nell'Ural a 1\u00a0715\u00a0km dalla foce, nei pressi della citt\u00e0 di Orsk alla quale ha dato il nome. La gran parte del corso dell'Or' interessa il territorio kazako, mentre appartiene alla Russia solo il basso corso. Il fiume ha una lunghezza di 332\u00a0km, l'area del suo bacino \u00e8 di 18\u00a0600\u00a0km\u00b2.\nIl fiume \u00e8 gelato da fine ottobre-novembre fino a fine marzo-primi di aprile; fatta eccezione per la citata citt\u00e0 di Orsk, non incontra altri centri urbani di rilievo."}
{"id": "1743011", "revid": "2068264", "url": "https://it.wikipedia.org/wiki?curid=1743011", "title": "Ospedale Piero Palagi", "text": "L'ospedale Piero Palagi (ex IOT, Istituto Ortopedico Toscano, e in precedenza gi\u00e0 Villa Margherita) si trova a Firenze sul viale Michelangelo, al civico 41. Attualmente \u00e8 catalogato come presidio ospedaliero.\nDai primi mesi del 2021 \u00e8 sede della Centrale Operativa della Regione Toscana per il NUE.\nContesto urbanistico.\nIl complesso \u00e8 situato in un'area pedecollinare caratterizzata da complessi monumentali quali la basilica di San Miniato al Monte e il forte di Belvedere, e dal sistema di ville extraurbane che punteggiano la cintura collinare a sud della citt\u00e0 murata. L'edificio \u00e8 posto all'estremit\u00e0 sud orientale di un vasto lotto verde - in parte terrazzato e coltivato ad ulivi - dal perimetro quadrangolare, delimitato a ovest dall'andamento sinuoso di viale Michelangelo, percorso panoramico che conduce all'omonimo piazzale: da qui si snoda la viabilit\u00e0 di servizio che, articolandosi per l'intero lotto, serve i diversi immobili e padiglioni. I lati settentrionale, orientale e meridionale sono delimitati da aree verdi (colture ad olivi o giardini di pertinenza delle residenze) mentre per un tratto il confine occidentale \u00e8 costituito dai retri delle abitazioni su via Tacca.\nAll'interno dell'area sono presenti, oltre al volume del nuovo ospedale, altri edifici, ristrutturati da Cardini e Raspollini congiuntamente alla nuova edificazione: il vecchio Istituto ortopedico, ora magazzino farmaceutico e sede degli uffici amministrativi, la Villa Margherita, sede delle direzione, e la ex casa colonica, gi\u00e0 residenza del custode.\nStoria.\nVilla Margherita.\nDa un lascito ereditario del 1916 di Matilde Orvieto-Forti e Alice D'Ancona-Orvieto che aveva consentito l'acquisto di uno stabile in via del Ponte alle Mosse per destinarvi un luogo per la cura delle deformit\u00e0 congenite o provenute da malattie o per invalidit\u00e0 del lavoro o di guerra, nel 1923 per inadeguatezza del luogo si scelse al suo posto Villa Margherita sulle propaggini dei colli che circondano Firenze verso Montici e Gamberaia. Di origine trecentesca e propriet\u00e0 dei Serristori, la villa era passata nel corso dei secoli ai Brunacci-Mastiani e poi, in ultimo, ai Dufour-Berte.\nL'ospedale fu aperto nei nuovi locali nel 1923, sotto la direzione di Piero Palagi: l'Istituto aveva iniziato la sua attivit\u00e0 con 40 posti letto, cresciuti anzi pi\u00f9 che raddoppiati ( 85 ) di l\u00ec a pochi anni.\nL'ambulatorio ortopedico, ospitato dapprima nella Clinica Chirurgica cittadina, dal 1925 pot\u00e9 essere trasferito presso il medesimo Istituto. L'istituto, adattato nella struttura pur nel rispetto dell'originaria architettura dall'ingegner Ugo Giovannozzi, aveva gi\u00e0 iniziato a svolgere, all'epoca dell'inaugurazione, la propria attivit\u00e0 e in un anno aveva assistito oltre quattrocento ammalati.\nNel 1933 l'edificio originario fu ampliato di due padiglioni e nel 1940 si apr\u00ec un centro per pliomielitici e spastici. Nel 1947 aveva una capacit\u00e0 di 160 posti letto. A partire da quest'anno la direzione era passata ad Oscar Scaglietti e il nome dell'Istituto variato in quello del suo primo illustre direttore Piero Palagi, morto il 18 marzo 1947.\nLa ristrettezza dei locali e la nascita del complesso INAIL messo a disposizione dettero l'opportunit\u00e0 ad Oscar Scaglietti, nel 1962, e alla sua scuola, di trasferirsi, trapiantando la scuola ortopedica fiorentina nella nuova sede del Centro Traumatologico Ortopedico. Nella struttura di Villa Margherita nel corso degli ultimi decenni sono stati ospitati nuovi servizi e la mensa aziendale. Ora \u00e8 sede della prima clinica dentistica pubblica italiana.\nIl nuovo IOT e la centrale del NUE.\nA causa degli spazi sempre meno idonei intanto, agli esordi degli anni Sessanta, l'architetto Domenico Cardini venne incaricato dall'azienda ospedaliera di Firenze di procedere al restauro dell'ospedale ortopedico Palagi e di alcuni edifici inseriti nell'area, e di progettare un nuovo edificio, attiguo e comunicante con il preesistente, contenente gli uffici e gli ambulatori, tre unit\u00e0 di reparto e una sala operatoria. Un primo progetto, riguardante il nuovo IOT e la ristrutturazione della ex casa colonica, venne elaborato gi\u00e0 a partire dal 1962 e riproponeva alcuni temi progettuali presenti nella tesi di laurea di Rodolfo Raspollini, pubblicata nel 1950. A partire dal 1965 si successero numerose varianti e aggiornamenti, necessari per adeguare le complesse esigenze della committenza con le proposte dei progettisti. Nuove piante e sezioni dei vari piani sono proposte il 10 giugno 1969, in parte superate dal progetto del nuovo nucleo, aggiornato nel settembre 1971. Ulteriori modifiche furono apportate con il progetto di ristrutturazione dell'ottobre 1978 e con la variante del gennaio 1980. I lavori, avviati poco dopo vennero conclusi nel 1985: il nuovo IOT fu inaugurato nel 1986.\nI lunghi tempi del cantiere furono prevalentemente dovuti all'irregolare stanziamento di fondi da parte della committenza.\nAd aprile 2014 \u00e8 stata inaugurata a monte una nuova palazzina di 2.000 metri quadrati su due piani che ospita, a partire dai primi mesi del 2021, la nuova Centrale Operativa del NUE per tutti i prefissi regionali. L'edificio \u00e8 dotato di tutte le tecnologie attuali ed \u00e8 a prova sismica. \nNel 2015 i locali ospitano anche la Centrale Operativa Esculapio, la sezione che si occupa dei servizi ordinari e non di emergenza di tutto il territorio fiorentino.\nArchitettura.\nIl nuovo IOT presenta un impianto e una volumetria estremamente articolati ed \u00e8 caratterizzato dall'adattamento dei singoli volumi all'orografia del sito e dalla sperimentazione di una nuova tipologia ospedaliera, data dall'abbinamento di una spina dorsale destinata a collegamenti e sosta e di una serie di corpi, attestati su tale asse, destinati ai reparti e alle sale operatorie.\nL'impianto \u00e8 dunque costituito da un volume a sviluppo longitudinale, contenente le scale e gli ascensori e articolato perpendicolarmente alle curve di livello, che si aggancia verso occidente al preesistente edificio del vecchio ospedale e che genera, a sud est e ortogonalmente all'asse longitudinale, i 6 corpi dei reparti, disposti in modo tale da godere al meglio dei benefici dell'orientamento. Tale distribuzione, funzionale e organica al contempo, genera una sorta di griglia le cui linee trasversali sono costituite al centro dai reparti e, alle estremit\u00e0 rispettivamente est e ovest, dai due corpi degli uffici, accettazione e ambulatori, e delle sale operatorie, caratterizzati da una maggiore ampiezza rispetto ai precedenti. Le linee longitudinali sono invece costituite alle estremit\u00e0 dai due collegamenti (rispettivamente a nord per il pubblico e a sud di servizio) e al centro da nuclei in cui sono situati i servizi che fungono da scansione degli spazi tra i singoli reparti, cos\u00ec da costituire su ciascun livello tre piccoli giardinetti sui quali affacciano le camere delle degenze.\nTale articolazione \u00e8 chiaramente leggibile in facciata. Il fronte a valle \u00e8 tripartito, nella soluzione formale come nella destinazione: al centro \u00e8 situata la \"testa\" dell'asse longitudinale dei collegamenti, costituita da un muro cieco in cemento faccia vista con un taglio centrale verticale sormontato da lucernario verticale; a sinistra il fronte degli uffici, su due piani fuori terra, \u00e8 scandito orizzontalmente tramite un primo livello - arretrato rispetto al sovrastante, costituito da una cortina in cemento in cui si inseriscono modularmente delle porte - e un secondo, dato da una serie continua di finestre con brise-soleil sovrastata da una serie di luci, arretrate e a filo con il piano terra; il corpo di destra (gli uffici) \u00e8 dato da un unico piano interamente vetrato e su piloti al quale si accede dal lato occidentale.\nIl fronte occidentale \u00e8 costituito da un corpo vetrato e presenta un profilo inclinato che segue naturalmente l'andamento del terreno: tale cortina vetrata, nella quale risalta il disegno del telaio metallico, \u00e8 caratterizzata dalla presenza della spina dorsale in cemento armato, elemento strutturale situato al centro del collegamento ed adibito ad accogliere le scale e l'cremagliera.\nA valle di questo fronte \u00e8 situata la pensilina che segnala l'accesso per i pedoni, mentre poco pi\u00f9 in alto \u00e8 situato il sottopasso di accesso ai garage. Il dislivello del terreno \u00e8 accompagnato su questo lato da una serie di scale e percorsi in cotto, che permettono l'accesso diretto ai singoli livelli. Per quanto concerne i fronti dei singoli padiglioni, su uno o due livelli a seconda che affaccino a valle o a monte, questi presentano tutti la cortina in cemento faccia vista e la medesima soluzione formale: un piano terra arretrato scandito da finestre a nastro e un piano superiore da finestre continue con brise-soleil. I nuclei di raccordo a un piano sono caratterizzati, come i piani terra, dalla muratura in cemento faccia vista e dalle finestre a nastro.\nDegli stessi architetti \u00e8 anche la chiesa dei Santi Antonio e Margherita.\nInterni.\nRelativamente all'interno, dalla pensilina sul lato settentrionale si accede direttamente all'atrio, ampio e luminoso vano articolato su pi\u00f9 livelli raccordati tramite scale e dominato dalla presenza della struttura in cemento armato dell'ascensore (massicci pilastri che sostengono il piano inclinato dei binari) e dall'infilata prospettica della scalinata che da questo livello conduce a quello pi\u00f9 alto delle sale operatorie. Su questo asse si articolano gli accessi ai singoli reparti, concepiti a tutti e 4 i livelli come un ampio vano a pianta quadrata, illuminato sia dal fronte settentrionale che dalla parete vetrata che affaccia sui giardinetti dei padiglioni.\nA conclusione di tale sistema, e in posizione dominante rispetto all'intero ospedale, si trova la sala operatoria, alla quale si accede tramite gli ingressi di servizio (rispettivamente dal vecchio nucleo dell'ospedale e dall'esterno) o tramite l'ascensore. Per quanto concerne l'articolazione del piano tipo dei padiglioni, questo presenta una pianta rettangolare data da due corpi paralleli divisi al centro da una serie di tre giardinetti e raccordati da due nuclei, a un solo piano, nei quali sono situate le cucine di servizio al reparto e alcuni servizi; il corpo verso valle \u00e8 costituito in successione dal corridoio longitudinale, finestrato verso i giardinetti, dalla teoria dei servizi delle camere (rispettivamente divisi in doccia e wc ai due lati della porta) e da una serie di 14 camere (con 3 o 6 posti letti), con ampie e luminose finestre verso valle. Il corpo a monte \u00e8 costituito invece da due corridoi articolati, attorno ai quali si dispongono tre unit\u00e0 di servizi: guardaroba e servizi, medicheria, vani per il personale.\nIl complesso ospedaliero \u00e8 oggi utilizzato come sede di ambulatori ortopedici. La dismissione della Usl 10d e il conseguente spostamento delle attivit\u00e0 operatorie e di pronto soccorso alla sede centrale di Careggi, . Nel prossimo futuro \u00e8 prevista la trasformazione di questa struttura in centro di riabilitazione fisico motoria.\nFortuna critica.\nIl giudizio critico pi\u00f9 rilevante sull'opera \u00e8 quello di Koenig (1987) che non esita a definire lo IOT la \"seconda opera fiorentina dopo la stazione\". La qualit\u00e0 maggiore dell'edificio risiede, secondo il critico, nell'aver privilegiato le qualit\u00e0 spaziali e funzionali a quelle formali, scelta che determina una evidente modernit\u00e0 dell'opera, ancora oggi valida. Secondo Paola Puma molto pi\u00f9 semplicemente \u00e8 da rilevare l'attenzione posta dai progettisti al dimensionamento dell'intero organismo architettonico, con l'intento di sperimentare un nuovo modello ospedaliero.\nAmbulatori e servizi.\nTutti gli ambulatori e i servizi.\nTeleferica.\nIl nuovo edificio in cemento armato ha nel ventre della propria struttura a pettine, sopra a un'ampia scalinata, una teleferica a scorrimento - al posto dei precedenti ascensori in verticale - che segue il pendio della collina e collega i piani a pettine nei quali si trovano i reparti e gli ambulatori medici.\nCaratteristiche.\nDue sono i binari e entrambi gli impianti sono automatici e gratuiti per il pubblico; a seconda delle necessit\u00e0 del traffico passeggeri effettuano la discesa e la salita tra tutti e i 5 piani, anche in contemporanea e nella stessa direzione."}
{"id": "1743013", "revid": "339392", "url": "https://it.wikipedia.org/wiki?curid=1743013", "title": "Palazzo del Boukoleon", "text": ""}
{"id": "1743015", "revid": "80339", "url": "https://it.wikipedia.org/wiki?curid=1743015", "title": "Chu (fiume)", "text": ""}
{"id": "1743023", "revid": "322321", "url": "https://it.wikipedia.org/wiki?curid=1743023", "title": "Wilhelm Emmanuel von Ketteler", "text": "Biografia.\nNato a M\u00fcnster, studi\u00f2 teologia all'Universit\u00e0 di Gottinga, a Berlino, a Heidelberg e a Monaco di Baviera (diritto e scienze politiche). Viene ordinato sacerdote a M\u00fcnster il 1\u00ba giugno 1844 e vescovo il 25 luglio 1850.\nConsacr\u00f2 la sua vita a difendere la libert\u00e0 della Chiesa nei confronti dello Stato. Uomo d'azione, fu eletto deputato nel Parlamento di Francoforte nel 1848 e membro dell'assemblea parlamentare tedesca negli anni 1871-1872. Vescovo di Magonza lott\u00f2 contro la povert\u00e0 e le condizioni disagiate del ceto proletario, ed in alcuni scritti e sermoni insistette sulla necessit\u00e0 per la Chiesa di intervenire nella questione sociale perch\u00e9 essa \u00e8 anche una questione morale, e sull'urgenza per lo Stato di interessarsi delle classi operaie, aiutandole ad organizzarsi e a proteggersi contro ogni iniquo sfruttamento.\nTra i suoi scritti principali, ricordiamo soprattutto \"La questione operaia e il cristianesimo\" (1864).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1743024", "revid": "1305772", "url": "https://it.wikipedia.org/wiki?curid=1743024", "title": "Claudia Pigliapoco", "text": "Biografia.\nNipote di Doriana Pigliapoco, schermitrice italiana alle olimpiadi del 1976, Claudia Pigliapoco, classe 1983, inizia a praticare la scherma dall'et\u00e0 di sei anni.\nDa bambina vinse un Campionato Italiano, uno da Giovanissima, uno da Cadetta, tre Grand Prix poi entr\u00f2 nella categoria Under 17.\nNel 1998 si \u00e8 aggiudicata la Coppa Europa del Club Scherma Jesi assieme alle due campionesse olimpiche Giovanna Trillini e Valentina Vezzali.\nDurante la sua militanza nella categoria \"Giovani\" nel 2007 ha vinto la Coppa del Mondo.\nPalmar\u00e8s.\nIn carriera ha conseguito i seguenti risultati:"}
{"id": "1743026", "revid": "256896", "url": "https://it.wikipedia.org/wiki?curid=1743026", "title": "Itala Esperantista Junularo", "text": ""}
{"id": "1743027", "revid": "31886", "url": "https://it.wikipedia.org/wiki?curid=1743027", "title": "Sage (software)", "text": "SageMath (precedentemente noto come Sage o SAGE) \u00e8 un programma matematico multipiattaforma adatto a risolvere problemi in diverse aree della matematica come algebra, analisi matematica, analisi numerica, calcolo combinatorio, geometria e teoria dei numeri.\nLa prima versione \u00e8 stata pubblicata il 24 febbraio del 2005 come software libero con la licenza GNU General Public License. \u00c8 nato come alternativa open source a Magma, Maple, Mathematica e MATLAB. Il primo sviluppatore del progetto SageMath, William Stein, \u00e8 un matematico presso l'Universit\u00e0 di Washington.\nSageMath utilizza il linguaggio di programmazione Python e ne supporta diversi paradigmi di programmazione procedurale, programmazione funzionale e programmazione orientata agli oggetti.\nSageMath \u00e8 disponibile per la piattaforma Linux e Mac OS X (10.4 o superiore); \u00e8 disponibile anche per Microsoft Windows, in una versione implementata per Oracle VirtualBox.\nFunzionalit\u00e0.\nAlcune delle caratteristiche maggiori di SageMath sono:.\nSviluppo.\nDurante lo sviluppo di SageMath William Stein si \u00e8 reso conto che erano presenti una variet\u00e0 di software matematici open-source scritti in diversi linguaggi di programmazione, come C, C++, Common Lisp, Fortran e Python.\nInvece di \"reinventare la ruota\", SageMath (che \u00e8 scritto principalmente in Python e Cython) contiene i diversi software matematici esistenti in un'unica interfaccia, per la quale la sintassi utilizzata \u00e8 quella di Python. Inoltre sono state scritte centinaia di migliaia righe di codice allo scopo di aggiungere nuove funzionalit\u00e0 e collegare le diverse componenti.\nSageMath \u00e8 sviluppato da studenti e professionisti sia attraverso contributi volontari che sovvenzioni.\nRilasci.\nNella seguente tabella sono indicati solo gli sviluppi maggiori. SageMath segue una politica dei rilasci che prevede nuovi aggiornamenti ogni poche settimane o mesi. In totale sono state effettuati pi\u00f9 di 300 rilasci, anche se ultimamente la frequenza sta diminuendo.\nSoftware contenuti in SageMath.\nLa filosofia di Sage \u00e8 quella di utilizzare quando disponibili le esistenti librerie open source. Quindi prende in prestito da molti progetti nella realizzazione del lavoro finale.\nLicenza e disponibilit\u00e0.\nSageMath \u00e8 un software libero, rilasciato con licenza GNU General Public License. Pu\u00f2 essere ottenuto in diverse maniere:\nEsempi interfaccia di comando.\nAnalisi.\nx,a,b,c = var('x,a,b,c')\nlog(sqrt(a)).simplify_log() # returns log(a)/2\nlog(a/b).simplify_log() # returns log(a) - log(b)\nsin(a+b).simplify_trig() # returns cos(a)*sin(b) + sin(a)*cos(b)\ncos(a+b).simplify_trig() # returns cos(a)*cos(b) - sin(a)*sin(b)\n(a+b)\u02c65 # returns (b + a)\u02c65\nexpand((a+b)\u02c65) # returns b\u02c65 + 5*a*b\u02c64 + 10*a\u02c62*b\u02c63 +\n # 10*a\u02c63*b\u02c62 + 5*a\u02c64*b + a\u02c65\nlimit((x\u02c62+1)/(2+x+3*x\u02c62), x=infinity) # returns 1/3\nlimit(sin(x)/x, x=0) # returns 1\ndiff(acos(x),x) # returns -1/sqrt(1 - x\u02c62)\nf = exp(x)*log(x)\nf.diff(x,3) # returns e^x*log(x) + 3*e^x/x - 3*e^x/x^2 + 2*e^x/x^3\nsolve(a*x^2 + b*x + c, x) # returns [x == (-sqrt(b^2 - 4*a*c) - b)/(2*a),\n # x == (sqrt(b^2 - 4*a*c) - b)/(2*a)]\nf = x\u02c62 + 432/x\nsolve(f.diff(x)==0,x) # returns [x == 3*sqrt(3)*I - 3,\n # x == -3*sqrt(3)*I - 3, x == 6]\nEquazioni differenziali.\nt = var('t') # definisce la variable t\nx = function('x',t) # definisce che x deve essere una funzione della variabile t\nDE = lambda y: diff(y,t) + y - 1\ndesolve(DE(x(t)), [x,t]) # restituisce '%e^-t*(%e^t+%c)'\nAlgebra lineare.\nA = Matrix(1,2,3],[3,2,1],[1,1,1)\ny = vector([0,-4,-1])\nA.solve_right(y) # returns (-2, 1, 0)\nA.eigenvalues() # returns [5, 0, -1]\nB = Matrix(1,2,3],[3,2,1],[1,2,1)\nB.inverse() # returns [ 0 1/2 -1/2]\n # [-1/4 -1/4 1]\n # [ 1/2 0 -1/2]\nimport numpy\nC = Matrix(1 , 1], [2 , 2)\nmatrix(numpy.linalg.pinv(C.numpy())) # returns [0.1 0.2]\n # [0.1 0.2]\nTeoria dei Numeri.\nprime_pi(1000000) # returns 78498, the number of primes less than one million\nE = EllipticCurve('389a') # construct an elliptic curve from its Cremona label\nP, Q = E.gens()\n7*P + Q # returns (2869/676 : -171989/17576 : 1)"}
{"id": "1743030", "revid": "309289", "url": "https://it.wikipedia.org/wiki?curid=1743030", "title": "Ilek", "text": "LIlek (, ) \u00e8 un fiume del Kazakistan settentrionale (Regione di Aqt\u00f6be) e della Russia europea sud-orientale (oblast' di Orenburg), affluente di sinistra dell'Ural.\nNasce dalla confluenza del Karagandy e dello \u017daryk nel versante occidentale dei monti Mugod\u017eary; scorre con direzione mediamente nord-occidentale su tutto il percorso, dapprima in territorio kazako, successivamente russo, segnando infine, nel basso corso a valle della confluenza della Chobda (il suo maggiore affluente, proveniente dalla sinistra idrografica), un tratto del confine fra Russia e Kazakistan. Sfocia nel fiume Ural a 1\u00a0085\u00a0km dalla foce. Il fiume ha una lunghezza di 623\u00a0km, l'area del suo bacino \u00e8 di 41\u00a0300\u00a0km\u00b2.\nI pi\u00f9 importanti centri urbani toccati dal fiume sono Aqt\u00f6be e Alga, entrambe in Kazakistan; Sol'-Ileck e Akbulak, in Russia, sorgono in realt\u00e0 a breve distanza dal fiume.\nIl fiume \u00e8 gelato dalla seconda met\u00e0 di novembre alla seconda met\u00e0 di aprile. Nel bacino del fiume sono presenti giacimenti di fosforite."}
{"id": "1743031", "revid": "767487", "url": "https://it.wikipedia.org/wiki?curid=1743031", "title": "Ebbro di donne e di pittura", "text": "Ebbro di donne e di pittura \u00e8 un film del 2002 diretto da Im Kwon-taek e basato sulla vita del pittore coreano Jang Seung-eop.\nTrama.\nUn vagabondo con un talento per il disegno, ha una dote preziosa: un talento nell'imitare l'arte degli altri. Nonostante ci\u00f2, viene spinto a sviluppare uno stile proprio. Questo processo si rivela per\u00f2 doloroso e spesso ha delle conseguenze sulla vita dell'uomo, spingendolo ad ubriacarsi e a comportarsi in maniera ostile verso coloro che si preoccupano di lui e cercano di aiutarlo.\nDistribuzione.\n\u00c8 stato presentato in concorso al 55\u00ba Festival di Cannes e ha ricevuto il premio per la regia."}
{"id": "1743032", "revid": "588670", "url": "https://it.wikipedia.org/wiki?curid=1743032", "title": "Apocromatico", "text": "\u00c8 chiamato apocromatico un sistema ottico, che presenta aberrazione cromatica in misura estremamente ridotta. L'assenza di aberrazione cromatica (dovuta alla dispersione ottica delle lenti) \u00e8 un limite ideale. Tale aberrazione, infatti, non pu\u00f2 essere eliminata completamente, ma solo ridotta a valori molto bassi.\nIn particolare, per sistema apocromatico s'intende un sistema ottico in grado di mettere a fuoco nello stesso punto la luce di tre diverse lunghezze d'onda (cio\u00e8 di tre diversi colori). Un sistema apocromatico classico \u00e8 realizzato accoppiando almeno tre vetri diversi, aventi differenti coefficienti di dispersione (tipicamente vetro Flint, vetro crown e spesso vetro alla fluorite, materiale a bassa dispersione ottica, che pu\u00f2 sostituire il vetro crown). Attualmente i sistemi apocromatici sono quasi corretti per le lunghezze d'onda del blu, rosso, violetto e verde.\nGli obiettivi apocromatici sono stati calcolati e costruiti per la prima volta da Ernst Abbe nel 1886. In fotografia tali ottiche vengono indicate con la sigla APO. In microscopia il problema della aberrazione cromatica viene parzialmente risolto con un obiettivo semi-apocromatico, accoppiato con oculare \"compensatore,\" che corregge la residua aberrazione da ingrandimento."}
{"id": "1743034", "revid": "958185", "url": "https://it.wikipedia.org/wiki?curid=1743034", "title": "Fortune", "text": "Fortune \u00e8 una rivista che tratta di business globale pubblicata dalla Time Inc.'s Fortune, fondata da Henry Luce nel 1930.\nStoria e organizzazione.\n\"Fortune\" fu fondata dal cofondatore del \"Time\" Henry Luce nel febbraio del 1930, quattro mesi dopo il Crollo di Wall Street del 1929 che segn\u00f2 l'inizio della Grande depressione. Briton Hadden, partner di Luce, non era entusiasta dell'idea, ma in seguito alla sua morte Luce prosegu\u00ec nei suoi piani.\nLuce scrisse un memo al direttivo del Time, Inc. nel November 1929, \"Non saremo ultra-ottimisti. Riconoscere che questa crisi potr\u00e0 durare anche un anno intero.\"\nLe singole copie costavano $1 mentre il New York Times domenicale costava solo 5c. \"Fortune\" aveva il merito di curare in particolare la fotografia tra i suoi collaboratori ritroviamo Margaret Bourke-White e altri.\nUna leggenda metropolitana dice che T M Clelland inser\u00ec il prezzo di $1 perch\u00e9 non erano capaci di decidersi circa il ricarico; la rivista fu stampata prima che chiunque se l'aspettasse e le persone, considerato il prezzo, pensarono che dovesse avere dei contenuti molto interessanti. Ci furono ben 30.000 sottoscrizioni per ricevere quella prima copia.\nDurante la Grande depressione, \"Fortune\" acquis\u00ec molta fama per la sua coscienza sociale, per le fotografie a colori di Walker Evans e Margaret Bourke-White e per il team di scrittori altamente qualificati tra cui James Agee, Archibald MacLeish, John Kenneth Galbraith e Alfred Kazin.\n\"Fortune\" divenne un ramo importato dell'impero mediatico di Luce, Per molti anni \"Fortune\" fu una pubblicazione mensile prima di divenire, nel settembre 2005, bi-settimanale divenendo una delle pi\u00f9 autorevoli riviste nel ramo business."}
{"id": "1743035", "revid": "767487", "url": "https://it.wikipedia.org/wiki?curid=1743035", "title": "Joseph Bosworth", "text": "Nato nel Derbyshire, si interess\u00f2 in particolare di lingua e letteratura anglosassone.\nFormatosi presso la Repton School, si trasfer\u00ec in seguito presso l'universit\u00e0 di Aberdeen; nel 1817 divenne pastore anglicano presso\nLittle Horwood, nel Buckinghamshire, dove dedic\u00f2 il suo tempo libero allo studio dell'anglosassone. Nel 1823 comparve il suo \"Elements of Anglo-Saxon Grammar\" (\"Elementi di grammatica anglosassone\").\nNel 1829 si rec\u00f2 nei Paesi Bassi come cappellano, prima ad Amsterdam e poi a Rotterdam, dove rimase fino al 1840, lavorando alla sua opera pi\u00f9 famosa, il \"Dictionary of the Anglo-Saxon Language\" (\"Dizionario della lingua anglosassone\", 1838).\nNel 1857 divenne pastore presso Water Stratford, nel Buckinghamshire, e l'anno seguente venne nominato Rawlinsonian Professor of Anglo-Saxon ad Oxford.\nNel 1867 diede all'universit\u00e0 di Cambridge 10 000 sterline perch\u00e9 venisse creata una cattedra di lingua anglosassone; tale cattedra venne tenuta da John Ronald Reuel Tolkien dal 1925 al 1945, e dopo tale periodo divenne nota come \"Rawlinson and Bosworth Professorship of Anglo-Saxon\"."}
{"id": "1743055", "revid": "729019", "url": "https://it.wikipedia.org/wiki?curid=1743055", "title": "Nick Beal", "text": "Biografia.\nBeal comp\u00ec gli studi a High Wycombe.\nDopo un breve passaggio all'High Wycombe RUFC il suo primo - e unico - club professionistico fu il Northampton, con cui si laure\u00f2 campione d'Europa nel 2000, grazie alla vittoria di Twickenham della finale di Heineken Cup di quell'anno.\nEsord\u00ec per l' nel 1996 contro l', e l'anno seguente fu chiamato per il \"tour\" dei British Lions, in cui tuttavia non fu impegnato in alcun \"test match\" ufficiale.\nNel 1999 prese parte alla Coppa del Mondo, nel corso della quale disput\u00f2 i suoi ultimi incontri da internazionale per l'Inghilterra.\nRitiratosi nel 2004, nei primi mesi del 2007 fu invitato a diventare membro del consiglio direttivo del Northampton Saints, carica che detiene tuttora, in parallelo alla sua attivit\u00e0 di consulente finanziario."}
{"id": "1743056", "revid": "767487", "url": "https://it.wikipedia.org/wiki?curid=1743056", "title": "Armageddon Dildos", "text": "Gli Armageddon Dildos sono un duo electro-industrial ed EBM tedesco formato nel 1988 a Kassel e composto da of Uwe Kanka (voce) e Dirk Krause (synth). La band \u00e8 considerata come una delle \"formazioni seminali della seconda generazione\" della Electronic body music tedesca.\nStoria degli Armageddon Dildos.\nIl gruppo fu formato nel 1988 a Kassel, in Germania da Uwe Kanka e Dirk Krause; il nome proviene dal termine internazionale in slang per Missile balistico intercontinentale. Le loro canzoni sono sia in lingua inglese, sia in lingua tedesca.\nNel 2000 pubblicarono per la Zoth Ommog l'album \"Re:Match\".\nNel 2011 pubblicano l'album \"Untergrund\", lavoro con sonorit\u00e0 decisamente pi\u00f9 pesanti rispetto ai precedenti lavori e caratterizzato dall'uso di chitarre elettriche."}
{"id": "1743058", "revid": "1005847", "url": "https://it.wikipedia.org/wiki?curid=1743058", "title": "Primi ministri della Birmania", "text": "I primi ministri della Birmania dal 1948 (indipendenza dal Regno Unito)."}
{"id": "1743059", "revid": "716642", "url": "https://it.wikipedia.org/wiki?curid=1743059", "title": "Royal Ordnance Factories Football Club", "text": "La Royal Ordnance Factories F.C. \u00e8 stata una squadra di calcio a sud di Londra, in Inghilterra.\nStoria.\nLa squadra nacque nel 1893, quando gli ex lavoratori del Woolwich Arsenal proposero di fondare un altro club a Londra; nella sua prima stagione il club vinse la Kent Senior Cup (che sarebbe anche rimasto l'unico trofeo della sua breve storia). Nel 1894 fu tra i membri fondatori della Southern Football League, in cui gioc\u00f2 nelle stagioni 1894-1895 e 1895-1896."}
{"id": "1743070", "revid": "155136", "url": "https://it.wikipedia.org/wiki?curid=1743070", "title": "Galeotta", "text": ""}
{"id": "1743071", "revid": "1318658", "url": "https://it.wikipedia.org/wiki?curid=1743071", "title": "Archibald Leitch", "text": "Primi lavori.\nScozzese di Glasgow, i primi lavori di Leitch furono la progettazione di alcune fabbriche nella sua citt\u00e0 natale e nel Lanarkshire, con l'unico esempio ancora superstite situato appena a sud dal centro di Glasgow. Nel 1896 divenne membro dell'Istituto degli Ingegneri e dei costruttori navali di Scozia, e poi dell'Istituto degli Ingegneri Meccanici. Il suo primo incarico riguardante un impianto sportivo gli fu sottoposto nel 1899, quando gli fu commissionato di progettare Ibrox Park, il nuovo stadio di casa del club per cui lui stesso faceva il tifo, i Glasgow Rangers.\nStadi.\nGli stadi che Leitch progettava sono stati inizialmente considerati pi\u00f9 funzionali che esteticamente eleganti e sono stati chiaramente influenzati dal suo primo lavoro su edifici industriali. In genere, i suoi \"stand\" avevano due livelli, con balaustre in acciaio e coperti da tetti inclinati costruiti in modo che le loro estremit\u00e0 fossero di fronte al campo di gioco.\nIl suo primo progetto in Inghilterra \u00e8 stata la progettazione e la costruzione della \"John Street Stand\" del Bramall Lane di Sheffield.\nAnche dopo il disastro dell'Ibrox del 1902, quando 25 persone rimasero uccise e oltre 300 ferite a causa del crollo di una tribuna in legno, Leitch rimase sempre tra i progettisti pi\u00f9 richiesti. Nel corso dei successivi quattro decenni \u00e8 diventato il pi\u00f9 importante architetto di calcio della Gran Bretagna e a lui si devono soluzioni tecniche ed estetiche completamente nuove e ancora oggi alla base della progettazione degli stadi contemporanei. In totale \u00e8 stato incaricato di progettare, del tutto o solo in parte, pi\u00f9 di 20 stadi in Gran Bretagna e in Irlanda tra il 1899 e il 1939, tra cui:\nMolte delle sue opere sono state demolite con la riqualificazione degli stadi inglesi negli anni '90 (sulla scia del Rapporto Taylor e il passaggio a stadi con tutti posti a sedere), in particolare \"Trinity Road Stand\" a Villa Park di Birmingham, considerato un suo capolavoro, che fu demolita nel 2000."}
{"id": "1743077", "revid": "181699", "url": "https://it.wikipedia.org/wiki?curid=1743077", "title": "Jeanne Louise Calment", "text": ""}
{"id": "1743084", "revid": "287204", "url": "https://it.wikipedia.org/wiki?curid=1743084", "title": "Archeologia dei paesaggi", "text": "L'archeologia dei paesaggi \u00e8 la disciplina che studia, utilizzando fonti, metodologie e procedure diverse, i paesaggi del passato e il loro stratificarsi nei diversi ambiti o comprensori geografici e a seconda del periodo storico. Fra un concetto spaziale come quello di comprensorio e un concetto prevalentemente storico come quello di territorio sono sottesi nessi innumerevoli. Questi nessi sono sufficienti a sintetizzare i contenuti storico-culturali di una ricerca e le strutture geografiche che da questi sono originate.\nCause che portano alla mutazione del paesaggio.\nLe formazioni della storia e le strutture geografiche in senso letterale rappresentano un binomio fecondo nelle fasi di pi\u00f9 intensa interazione. Questa interazione genera a sua volta, senza soste, paesaggio, anzi multiformi paesaggi. In senso archeologico il paesaggio va inteso come il prodotto della storia, che dissemina comprensori e territori, a seconda dei momenti e delle formazioni politiche, istituzionali, economiche, sociali e culturali, di strutture che antropizzano i comprensori e i territori medesimi. \u00c8 la storia a costruire paesaggi diversi, paesaggi con limiti cronologici frastagliati, confini geografici approssimativi e una tendenza spiccata a presentarsi in forme variabili a seconda dello spazio locale. Percorrendo la strada che attraversa il Chianti, oggi si percepisce nettamente il paesaggio della monocoltura vitivinicola e dell'agriturismo assai pi\u00f9 che il fatto di essere in questo o quel territorio comunale, in questa o quella provincia. Si tratta, in questo caso, di uno spazio regionale che ha costruito in maniera prepotente il paesaggio contemporaneo e l'immagine che intende rappresentarne all'esterno.\nLe ville romane come esempio concreto.\nLo stesso ragionamento pu\u00f2 esser fatto riguardo al fenomeno della villa romana di et\u00e0 tardo-repubblicana. In questo caso le nostre principali fonti per l'individuazione di ville romane sul terreno sono: la letteratura antica (Cicerone, Varrone ed altri), le iscrizioni, la toponomastica, lo studio delle immagini remote (aeree e satellitari) e cos\u00ec via, fino ad arrivare alla ricognizione archeologica. Da tutte queste fonti emerge con altrettanta prepotenza un paesaggio della villa romana che pu\u00f2 esser cominciato prima (II secolo a.C.) in certe zone (Lazio, Campania settentrionale ed Etruria meridionale) rispetto ad altre ed essersi sviluppato pi\u00f9 tardivamente ancora (I secolo a.C.) altrove (Puglia, Calabria) magari anche in maniera incompleta. Questo paesaggio segna con particolare vigore le regioni dell'Italia centrale tirrenica, lo scenario nel quale i relitti di quegli assetti sono ancora oggi percettibili malgrado tante e tanto profonde alterazioni e manomissioni. Le mutazioni del paesaggio della villa sono tali e tante che, anche all'interno della stessa regione storica, possono strutturarsi paesaggi assai differenti. La costa dell'Etruria meridionale compresa fra la foce del Tevere e il golfo di Talamone, per esempio, \u00e8 molto ricca di ville romane e le piccole valli aperte verso il mare hanno ospitato decine di questi lussuosi edifici. A nord di Talamone, in corrispondenza con l'inizio del territorio di Roselle e di quella che comunemente viene chiamata Etruria settentrionale, le ville romane si rarefanno. A nord di Grosseto e del lago di Bolsena le ville romane sono poche in rapporto a quelle enormi estensioni di terreno e privilegiano soltanto alcuni specifici habitat, particolarmente attraenti.\nL'importanza del paesaggio.\nIl concetto di \u201cpaesaggio\u201d in archeologia pu\u00f2 quindi essere strumento utile alla definizione e alla comprensione del dispiegarsi sul terreno di una particolare situazione storica (in questo caso la vocazione fondiaria delle aristocrazie senatorie) e delle tipologie processuali dai vari fenomeni seguite. Detto che esiste un certo tipo di paesaggio, occorrer\u00e0 naturalmente tenere presente che possono esserci delle varianti fra il sistema della villa, configuratosi in maniera diversa nelle regioni centrali rispetto a quelle periferiche dell'Italia antica, pi\u00f9 lontane da Roma. Non diversamente, prima dei paesaggi delle ville, altri se ne sono avuti, ora pi\u00f9 ora meno complessi e articolati (si pensi alle frequentazioni di epoca etrusca) e lo stesso \u00e8 accaduto dopo (i villaggi, i castelli, la mezzadria) fino ad arrivare all'industrializzazione e al paesaggio dell'agriturismo ancora sotto i nostri occhi. Non si intende qui per paesaggio una determinata situazione geografica, circoscritta, descritta da un pittore o da uno scrittore (saggi in De Seta 1982), sorgente dall'ispirazione e alla funzione che un determinato paesaggio deve svolgere nell'ambito della narrazione. Il paesaggio dell'artista serve dunque a sostenere l'ambientazione di vicende umane con le quali pu\u00f2 avere un rapporto stretto e determinante oppure di pura coincidenza. Il paesaggio dell'arte cessa di essere contenitore di storia, prodotto di processi storici e rappresentazione scenica e diviene funzionale alle vicende che si vogliono rappresentare.\nIl concetto di paesaggio.\nNella geografia il concetto di paesaggio evoca immediatamente il libro di Emilio Sereni, edito nel 1976. Nel titolo del libro la parola \u201cpaesaggio\u201d, al singolare, \u00e8 seguita dall'attributo \u201cagrario\u201d, dall'autore visto non soltanto come immagine ma come esito di una serie di situazioni storiche, ovvero come convergenza degli eventi che fanno la storia di un comprensorio plasmandone la superficie, sommando, sottraendo, costruendo, distruggendo. In questo sta la novit\u00e0. Per l'archeologo i paesaggi sono, o dovrebbero essere, complesse stratificazioni da leggere studiando un comprensorio in estensione. L'archeologia dei paesaggi ambisce a studiare i paesaggi stratificati di un comprensorio. La storia produce paesaggi, operando sui quadri ambientali naturali attraverso le azioni dell'uomo. Queste, strutture e infrastrutture necessarie alla vita, all'agire economico, culturale e spirituale, in maniera diversa e con diversa complessit\u00e0 si sovrappongono al substrato naturale e si inseriscono in un'eredit\u00e0 storica che va progressivamente arricchendosi, secondo un processo paragonabile alle trasformazioni inarrestabili del patrimonio genetico di un individuo, che continuano, anche dopo la sua morte, nelle generazioni successive.\nL'impatto dell'uomo sul paesaggio.\nL'uomo che, per definizione, ha maggiore impatto sul paesaggio \u00e8 l'uomo economico, che abita, produce, consuma, costruisce, coltiva, fabbrica, traffica. Questa visione contiene molte verit\u00e0 ma \u00e8 incompleta, in quanto condizionata dal punto di osservazione dei moderni, che dal XVI secolo vivono un mondo profondamente segnato dalla grande avventura del capitalismo e dai suoi esiti nel XX secolo, fino ad arrivare all'epoca post-industriale. In realt\u00e0, il complesso gioco dei fattori che generano i paesaggi storici non pu\u00f2 essere circoscritto alla sola economia. La tentazione economicistica e materialistica, rischiosa per i paesaggi del nostro tempo, diviene distorcente per i paesaggi antichi. In questo senso il concetto di \u201cpaesaggio\u201d espresso da Sereni appare parziale, almeno da un punto di vista archeologico. I paesaggi possono infatti stratificarsi anche per cause diverse e per fattori non propriamente o non direttamente economici, come avviene nei casi di alcune importanti aree sacre dell'Italia antica, situate nei boschi o nei pressi di un villaggio di scarsa entit\u00e0, talvolta marginali, se osservate dal punto di vista delle grandi citt\u00e0 o delle grandi vie di comunicazione. In questi casi la marginalit\u00e0 si fa centralit\u00e0 e queste aree erano spesso i centri, religiosi, culturali e sociali, di ampi spazi geografici. Talvolta esse finivano per essere anche i centri di un potere istituzionale ed economico, mutuato attraverso i villaggi e gli abitati. In questa prospettiva, che si discosta dalla mentalit\u00e0 moderna e che si avvicina a quella antica, anche una montagna isolata diventava luogo centrale e spesso punto di tangenza dei confini fra territori diversi. I fenomeni di antropizzazione, meno marcati in senso materiale, procedevano attraverso i quadri ambientali naturali con forme di preservazione. Ancora in et\u00e0 romana, certi paesaggi sacri, esclusi dalle centuriazioni, non coltivati n\u00e9 popolati, erano al tempo stesso antropizzati in senso immateriale e quindi preservati. In questo modo il tema della definizione del paesaggio archeologico pu\u00f2 essere reimpostato su basi pi\u00f9 concrete.\nLa rilevanza economica sul paesaggio.\nLa rilevanza economica di un comprensorio indica che la struttura del comprensorio \u00e8 in grado di sostenere elevati livelli produttivi in determinati settori e che le potenzialit\u00e0 economiche possono attrarre forza-lavoro e sono sfruttate in modo soddisfacente da gruppi umani e compagini sociali attrezzate per farlo. All'opposto, le aree sacre montane rappresentano casi tipici di paesaggi sorti per impulsi almeno entro certi limiti svincolati dall'economia oppure non direttamente legati ai fattori economici. Questo invito al superamento delle visioni troppo restrittive degli spazi geografici ha lo scopo di far emergere anche gli intrecci pi\u00f9 nascosti fra le pieghe dei paesaggi antichi. Forse non esistono leggi che regolino i processi di formazione di un paesaggio o, forse, \u00e8 preferibile ammettere che non sempre eventuali leggi possono essere individuate e interpretate. Sar\u00e0, in ogni caso, apprezzabile che sin dall'inizio vengano stabilite le regole del gioco, ovvero i principi che guideranno la ricerca. La prima regola da fissare dovr\u00e0 descrivere le idee e i motivi che hanno ispirato la scelta del contesto. L'ambiente entra solo marginalmente in questo ragionamento. Si tratta, infatti, di un concetto quasi paradossale nell'ambito della archeologia dei paesaggi. In quanto formazione storica operante in uno spazio dato, il paesaggio \u00e8 fattore di trasformazione profonda dell'ambiente naturale.\nL'antropizzazione del paesaggio.\nIl concetto di ambiente antropizzato appare superfluo perch\u00e9 l'uomo con l'ambiente si \u00e8 sempre dovuto misurare e l'ambiente (antropizzato) \u00e8 comunque la somma di condizioni naturali e di condizioni storiche. Oggi tutte le zone della terra, in misura diversa, possono essere considerate \u201cpaesaggi\u201d o somme di paesaggi diversi, non esistendo pi\u00f9 aree del pianeta che possano essere considerate \u201cnaturali\u201d. L'azione umana, oggi come nel passato, non si \u00e8 mai limitata a grattare la superficie terrestre usandone limitatamente le risorse ma, anche quando \u00e8 stata circoscritta nell'intensit\u00e0 e nella portata, ha innescato processi di trasformazione con effetti millenari e profondi. L'archeologo dei paesaggi si trova di fronte, pi\u00f9 che a un ambiente naturale, ad una catena di ecofatti, o di componenti dei diversi paesaggi stratificati, variamente distribuiti nel tempo e nello spazio. Gli ambienti, anche quando appaiono naturali, sono comunque prodotti di processi storici di varia durata. Negli ecofatti si riflettono tracce e potenzialit\u00e0 ambientali che caratterizzano un determinato spazio geografico e che sono attrattori nei confronti gruppi umani e formazioni sociali: cave di pietra da costruzione o di argilla, distretti minerari, lagune pescose, valli favorevoli alla viticoltura. Anche gli ecofatti si intrecciano inestricabilmente con il paesaggio e con le sue sorti. Il concetto di paesaggio appare dunque, una volta di pi\u00f9, indispensabile non tanto nell'ambito della programmazione della ricerca, trattandosi di una definizione gi\u00e0 fortemente interpretativa e non potendo prescindere da un'avanzata fase di raccolta dei dati, quanto nella rappresentazione finale, nella sintesi ultima della storia di un particolare spazio locale. La complessit\u00e0 dell'intreccio ha acquisito rilevanza con il nostro tempo e con le tensioni che lo attraversano. Solo fino a mezzo secolo fa, nessuno, o pochissime persone, nella politica, nell'economia e nella cultura, riuscivano a comprendere che la natura, l'ambiente, le stesse ricchezze paesaggistiche potessero esaurirsi. Il dibattito nelle scienze geografiche nel dopoguerra appariva concentrato in gran parte sui temi delle risorse e delle fonti di energia. La consapevolezza che le risorse primarie del pianeta fossero meno rinnovabili di quanto si pensasse si \u00e8 fatta strada con il tempo e si \u00e8 consolidata negli anni settanta del secolo scorso. Al tempo, un'altra definizione si \u00e8 affermata, quella dei beni culturali, e quindi dei paesaggi, urbani e rurali che fossero, da considerare non soltanto come prodotti di processi storici di variabile durata, ma anche come beni, appunto, ovvero risorse (apparentemente) rinnovabili, da sfruttare e da far fruttare. La risorsa \u201cpaesistica\u201d \u00e8 divenuta un'attrattiva, in senso storico-culturale e naturale, che i diversi comprensori possono offrire, fonte di ricchezza per le comunit\u00e0 post-industriali. A pochi decenni di distanza anche questo tipo di approccio appare logoro, come appare dai nostri centri storici soffocati dai flussi turistici e dalle nostre coste e campagne, svendute e svilite nel nome delle denominazioni di origine controllata e del profitto senza scrupoli."}
{"id": "1743085", "revid": "339392", "url": "https://it.wikipedia.org/wiki?curid=1743085", "title": "Maniac cop", "text": ""}
{"id": "1743095", "revid": "1318658", "url": "https://it.wikipedia.org/wiki?curid=1743095", "title": "Radome", "text": "Un radome (parola composta da radar e dome) \u00e8 una struttura usata per proteggere le antenne radar dalle condizioni meteorologiche avverse (vento, pioggia, grandine, irraggiamento solare, ecc.) e/o nasconderne la forma e le dimensioni (da cui un esperto pu\u00f2 dedurne lo scopo e le frequenze di lavoro). Proteggono inoltre il personale, evitando che possa essere colpito dall'antenna in movimento. \nUna struttura di tipo radome si distingue per il materiale usato nella costruzione (tipicamente materiali dielettrici cio\u00e8 non conduttivi) al fine di permettere la propagazione dei segnali elettromagnetici con bassissima attenuazione fra l'antenna all'interno della struttura e l'ambiente esterno. L'uso di materiale metallico per la costruzione del radome (come acciaio, alluminio, ecc.) bloccherebbe infatti gran parte o interamente la propagazione del segnale da e verso l'antenna. \nPertanto per i radar terrestri si fa uso di fibra di vetro, PTFE, polifenilene, ecc. nelle strutture rigide autoportanti, e di tessuti impermeabili nelle meno diffuse strutture gonfiate ad aria. \nI radome installati a protezione dei radar terrestri possono essere costruiti in varie forme (sferica, a cupola geodetica, planare, ecc.). Quelli utilizzati sugli UAV (droni a uso militare) o tutti gli altri tipi di aeromobili devono necessariamente avere una forma adatta a ridurne la resistenza aerodinamica (di norma sono installati nel cono anteriore della carlinga). Un caso particolare \u00e8 rappresentato dal Boeing AWACS che supporta un \"rotodome\" (dome rotante) installato al di sopra della fusoliera. Radome sono utilizzati pure a bordo delle navi, anche a protezione delle antenne di navigazione satellitare. "}
{"id": "1743100", "revid": "1305772", "url": "https://it.wikipedia.org/wiki?curid=1743100", "title": "XVI legislatura", "text": ""}
{"id": "1743102", "revid": "300067", "url": "https://it.wikipedia.org/wiki?curid=1743102", "title": "Reggie Johnson", "text": ""}
{"id": "1743105", "revid": "1342360", "url": "https://it.wikipedia.org/wiki?curid=1743105", "title": "John McKenna", "text": ""}
{"id": "1743111", "revid": "767487", "url": "https://it.wikipedia.org/wiki?curid=1743111", "title": "Karl von Vogelsang", "text": "Studi\u00f2 diritto a Berlino, e dopo la conversione al cattolicesimo (era protestante) espatri\u00f2 in Austria dove nel 1875 assunse la direzione del giornale conservatore \"Das Vaterland\".\nIn seno all'Unione di Friburgo, che riuniva attorno a Mons. Mermillod i precursori del Cristianesimo sociale, partecip\u00f2 ai lavori e alle discussioni sulla \"questione sociale\", che verranno poi ripresi e confermati da Papa Leone XIII nell'enciclica \"Rerum Novarum\".\nAvversario del liberalismo e del prestito ad interesse (esercitato soprattutto dagli ebrei, da cui il suo antisemitismo), egli propose una decisa riforma del diritto di propriet\u00e0 e del contratto salariale, e sosteneva la riforma dello Stato in senso corporativista. Di fronte alla questione sociale rifiutava perci\u00f2 la soluzione socialista come pure la tradizionale elemosina cristiana."}
{"id": "1743117", "revid": "33689", "url": "https://it.wikipedia.org/wiki?curid=1743117", "title": "Noobasher", "text": ""}
{"id": "1743120", "revid": "1005847", "url": "https://it.wikipedia.org/wiki?curid=1743120", "title": "Insubordinazione (diritto civile)", "text": "L'insubordinazione, nel diritto civile italiano, \u00e8 la violazione da parte del lavoratore degli obblighi di diligenza e obbedienza, sanciti dall'art. 2104 del codice civile.\nL'insubordinazione \u00e8 una giusta causa di licenziamento.\nCasistiche.\nIngiurie o atti violenti.\nL'insubordinazione \u00e8 una nozione pi\u00f9 ampia del semplice rifiuto di adempiere. Normalmente, \u00e8 associata all'esplicarsi attraverso ingiurie, minacce o percosse poste in essere nei confronti dei superiori (Cass. 3/3/92, n. 2573). \nIn taluni casi, la reazione del lavoratore \u00e8 indotta da ingiurie del superiore o altri atti per creare una giusta causa di licenziamento, in presenza di testimoni oculari del fatto: non risulta ravvisabile la giusta causa di licenziamento nel comportamento del lavoratore che reagisca, \"anche se in forma illegittima\", agli atti arbitrari del superiore che siano palesemente e incontrovertibilmente esterni al rapporto di lavoro (Cass. 19/12/98, n. 12717).\nRifiuto di azioni non conformi alle leggi.\nNon costituisce insubordinazione il rifiuto di eseguire atti che violino fonti del diritto prevalenti sulle procedure aziendali o gli ordini orali dei superiori gerarchici.\nDiritto di critica e tutele dell'azienda.\nResta impregiudicato il diritto del lavoratore a criticare, anche in presenza di pi\u00f9 persone, dentro o al di fuori del posto di lavoro, l'azienda o la persona dei suoi superiori gerarchici. La Costituzione (art. 21) garantisce poi che la libert\u00e0 di espressione possa realizzarsi con mezzi orali, scritti o gli altri strumenti di diffusione.\nLa critica rappresenta una giusta causa di licenziamento quando questa travalichi il limite della correttezza formale (Cass. 24/9/03, n. 14179), oppure se, superando il limite del rispetto della verit\u00e0 oggettiva, si traduca in una condotta lesiva del decoro dell'impresa, suscettibile di determinare un danno economico in termine di lesione all'immagine e alla reputazione commerciale (Cass. 14/6/04, n. 11220). \nLa denuncia di un fatto vero non \u00e8 in s\u00e9 reato, anche se questo comporta un danno economico e di immagine per le impresa. \nTale principio, in genere a tutela della libert\u00e0 di stampa, vale anche se questa denuncia non viene fatta da persone terze all'azienda, ma da suoi dipendenti, e se interessa fatti per i quali la legge italiana non impone un obbligo di denuncia, ma questo pu\u00f2 derivare da considerazioni di ordine etico. \nQuesto principio assume un valore pi\u00f9 rilevante quando la denuncia porta all'attenzione dell'opinione pubblica fatti di interesse generale, per cui con la sua azione di denuncia il dipendente ha privilegiato il bene della collettivit\u00e0 a quello proprio e dell'immagine dell'azienda in cui lavora.\nTuttavia, le modalit\u00e0 di questa denuncia, come il mezzo e le espressioni usati, devono rispettare la verit\u00e0 oggettiva dei fatti, senza comportare un danno di immagine ed economico, ulteriore a quello derivante dalla divulgazione del fatto stesso."}
{"id": "1743121", "revid": "729019", "url": "https://it.wikipedia.org/wiki?curid=1743121", "title": "Panay", "text": "Panay \u00e8 un'isola delle Filippine situata nell'arcipelago delle Visayas.\nSi trova a sud-est dell'isola di Mindoro e a nord-ovest dell'isola di Negros, separate dallo Stretto di Guimaras. Nel braccio di mare che separa Panay e Negros si trova l'isola-provincia di Guimaras. A nord vi sono le isole di Sibuyan e di Romblon, a sud-ovest c'\u00e8 il Mar di Sulu.\nPoliticamente \u00e8 divisa in quattro province: Aklan, Antique, Capiz e Iloilo. \nL'isola ha una superficie di 12.001\u00a0km\u00b2 e una popolazione stimata in circa 3,5 milioni di abitanti nel 2000. Il punto pi\u00f9 elevato viene raggiunto dal Monte Madias, con 2.117 metri sul livello del mare. L'isola possiede molti fiumi tra cui Akean, Banica, Iloilo, e Panay.\nSu Panay \u00e8 ambientata la leggenda popolare filippina di Maragtas."}
{"id": "1743123", "revid": "922800", "url": "https://it.wikipedia.org/wiki?curid=1743123", "title": "Cronistoria dell'Arsenal Football Club", "text": "Questa \u00e8 una lista delle stagioni giocate dall' nel calcio inglese ed europeo, dal 1899 (quando la squadra partecip\u00f2 alla prima FA Cup) ad oggi.\nStagioni.\n\"Statistiche aggiornate al 10 aprile 2020.\""}
{"id": "1743127", "revid": "1870933", "url": "https://it.wikipedia.org/wiki?curid=1743127", "title": "Gustavo Biscayzac\u00fa", "text": "Caratteristiche tecniche.\nGioca come attaccante."}
{"id": "1743140", "revid": "15756", "url": "https://it.wikipedia.org/wiki?curid=1743140", "title": "Sasso Pisano", "text": "Sasso Pisano \u00e8 una frazione del comune italiano di Castelnuovo di Val di Cecina, nella provincia di Pisa, in Toscana. Situato vicino a Larderello, luogo celebre per lo sfruttamento dei soffioni e dei lagoni boraciferi, Sasso Pisano \u00e8 un luogo in cui queste manifestazioni sono ancora visibili in maniera naturale.\nGeografia fisica.\nClima.\nClima asciutto temperato di tipo mediterraneo che risente dell'influenza della valle del fiume Cornia. Le estati sono calde e asciutte, gli inverni e gli autunni sono piovosi ma miti, di rado la temperatura scende sotto zero.\nLa stazione meteorologica pi\u00f9 vicina \u00e8 quella di Pomarance-Larderello di cui si riportano le medie climatiche:\nMonumenti e luoghi d'interesse.\nIl borgo.\nLa struttura urbanistica del borgo, pur con gli inevitabili riadattamenti e le nuove edificazioni, mantiene il suo aspetto di rocca medievale. Il nucleo abitato pi\u00f9 antico, il castello, si erge in posizione predominante alla sommit\u00e0 del colle, all'estremit\u00e0 orientale dell'intero abitato. Le mura perimetrali sono rimaste possenti nel tempo. Ne \u00e8 un esempio l'arco a \"trabocchetto\" visibile all'interno del borgo, cos\u00ec esteso da sembrare una galleria.\nChiesa San Bartolomeo Sasso Pisano.\nNel castello di Sasso Pisano si trova la chiesa dedicata a San Bartolomeo, un edificio con pavimentazione esagonale in cotto originale, nei tempi passati arcipretura.\nNella piccola cappella sul fianco sinistro della chiesa, di et\u00e0 molto meno recente, vi \u00e8 conservato un dipinto degli anni 1500, di un artista sconosciuto, la cappella, conserva il sottotetto a vista con travi in legno castagno originali.\nAdiacente alla Chiesa si trova un campanile medievale che ancora oggi scandisce il tempo, con rintocchi delle campane ogni 30 minuti.\nPieve di Commissano.\nDi fronte al borgo, sorgeva un tempio dedicato al culto di divinit\u00e0 pagane, oggi chiamato Pieve di Commissano. Il fonte battesimale di questa antica pieve fu ricavato da un manufatto di epoca etrusca e pare sia conservato nella piccola cappella a fianco della chiesa dedicata a San Bartolomeo.\nChiesa di Michelucci ed il Villaggio Boracifero.\nGli edifici furono progettati da Giovanni Michelucci per conto della societ\u00e0 geotermica \"Larderello\" attorno alla met\u00e0 degli anni cinquanta. In un'area baricentrica rispetto alla centrale geotermoelettrica (dove Michelucci progett\u00f2 e realizz\u00f2 nello stesso periodo la chiesa di Larderello) e l'antico borgo di Sasso, l'architetto pistoiese ide\u00f2 un piccolo nucleo dotato di abitazioni per i dipendenti, di un centro commerciale e sociale e di una piccola cappella. I primi studi risalgono al 1956 e i disegni per la chiesetta vennero elaborati tra l'inverno dello stesso anno e gli esordi del 1957. I lavori, eseguiti dall'impresa Baldini, si conclusero nel 1958.\nLa chiesa ed il complesso residenziale costituiscono un piccolo villaggio in prossimit\u00e0 del centro storico di Sasso Pisano lungo la strada statale che da Pomarance conduce verso Larderello e Castelnuovo di Val di Cecina; a valle della strada sono situati la chiesa, in posizione diagonale e in un lotto d'angolo compreso tra la statale e la viabilit\u00e0 di servizio, e l'attiguo ristorante; a monte il complesso residenziale, immerso nel verde, costituito da un gruppo di quattro stecche di tre schiere ciascuno (tre delle quali progettate da Michelucci).\nIl villaggio \u00e8 costruito in una zona caratterizzata dal fenomeno naturale della fuoriuscita dei gas e delle acque sulfuree, che conferisce al paesaggio un carattere decisamente inconsueto, per l'incessante emissione dei vapori, e lo qualifica come area produttiva per la presenza dei particolari camini in cemento per la trasformazione dell'energia geotermica.\nComplesso sacro termale etrusco e romano di Sasso Pisano - \"Il Bagnone\".\n. Nei pressi del complesso sorgevano anche importanti edifici pubblici, con marchio apposito rinvenuto sugli embrici.\nMuseo etrusco e romano di Sasso Pisano.\nL'Antiquarium \u00e8 situato nel borgo medievale di Sasso Pisano. Vi sono esposti i reperti pi\u00f9 interessanti rinvenuti durante gli scavi nell'area archeologica \"il Bagnone\" tra i quali: una Minerva in piombo e stagno, una piccola offerente in bronzo (entrambe di netta impronta volterrana), monete riferibili al III secolo d.C., una vasca in terracotta, tegole con il bollo in caratteri etruschi e molto altro.\nLavatoi medievali alimentati con acqua termale di Sasso Pisano.\nLe molte sorgenti di acqua termale nei pressi del piccolo borgo di Sasso Pisano, alimentano anche dei vecchi lavatoi, fra i quali uno recentemente restaurato posizionato nelle immediate vicinanze del cimitero; un secondo non restaurato \u00e8 presso il villaggio Enel dei Lagoni di Sasso Pisano.\nEdificio del \"Bagno del Lagoncino\": si tratta di una semplice costruzione che fino alla fine degli anni cinquanta \u00e8 stata utilizzata per i bagni termali, e per usi igienici e curativi usando l'acqua dell'omonima sorgente. Sorge appena fuori dall'abitato nei pressi del campo sportivo e oggi l'edificio \u00e8 stato trasformato in privata abitazione. Degli antichi camerini da bagno, oggi solo uno \u00e8 stato mantenuto integro ed \u00e8 usato privatamente. All'esterno dell'edificio, la \"Sorgente del Lagoncino\" sgorga all'interno di una vasca di circa 2 metri di lato, per poi defluire in un lavatoio esterno e venire usata per irrigare i sottostanti orti. L'acqua esce a 44\u00a0\u00b0C, ha una portata di 0,17 l/sec, un'acidit\u00e0 di 6,6 pH e una salinit\u00e0 di 0,558 g/l. Qualche metro pi\u00f9 in alto di questa sorgente se ne trova un'altra la cui temperatura di uscita \u00e8 pi\u00f9 alta (52\u00a0\u00b0C) e dalla salinit\u00e0 pi\u00f9 elevata; accanto alla sorgente c'\u00e8 un piccolo soffione di vapore e alcune modeste emissioni gassose composte da idrogeno solforato, attorno alle quali non nasce alcuna vegetazione.\nSempre nei pressi del campo sportivo si trova la \"Sorgente del Campo Sportivo\", l'acqua che qui sgorga ha una temperatura di circa 40 \u00b0C e una mineralizzazione cos\u00ec scarsa (0,186 g/l) da essere classificata come oligominerale.\nPoco oltre il cimitero del paese si trova un edificio ad un piano al cui interno si trovano i \"Lavatoi del Cimitero\". Al centro dell'edificio si trova una grande vasca alimentata da una cannella da cui sgorga acqua alla temperatura di 36\u00a0\u00b0C, poco mineralizzata (0,431 g/l) e alcalinizzata.\nIl \"Lavatoio dei Lagoni\" \u00e8 costituito da una vasca coperta in cui sgorga acqua oligominerale con una temperatura di 36\u00a0\u00b0C, leggermente acida. In una scarpata situata in fondo a via Collodi si trova un'altra sorgente: la \"Sorgente I Pelaghi\" che sgorga direttamente dal terreno formando un fossetto utilizzato per irrigare gli orti.\nParco delle Fumarole di Sasso Pisano.\nUn sentiero attrezzato consente di visitare tutte le pi\u00f9 belle manifestazioni collegando i due borghi medievali di Sasso Pisano e Monterotondo Marittimo.\nFrazione La Leccia di Sasso Pisano.\nPiccolo borgo medievale, immerso nella natura, possibile residuo di un castello dell'antichit\u00e0, oggi frazione completamente ristrutturata in stile toscano, nel passato nei pressi di questa frazione sorgeva un santuario dedicato alla Madonna del Latte, oggi completamente distrutto.\nSantuario della Madonna del Libro.\nSul piccolo colle di fronte alla frazione di Sasso Pisano, La Leccia, si trova il Santuario della Madonna del Libro recentemente ristrutturato, ove ancora oggi molte persone si rivolgono per ricevere le grazie.\nNel santuario inizialmente era conservata la raffigurazione mariana della Madonna del Libro, opera del pittore Matteo di Pierantonio de' Gondi da Leccia (1540 - 1632), ora conservata nella Pieve di San Bartolomeo a Leccia.\nCastel Volterrano.\nImportante castello nel passato, oggi possiamo ammirarne ben poco; a breve distanza dal castello si trova la Cappella di Sant'Ottaviano.\n\"La Torraccia\".\nNei pressi della frazione La Leccia di Sasso Pisano, si innalza, visibile anche in lontananza, un'antica torre di avvistamento chiamata \"La Torraccia\". Attorno a questa importante struttura etrusco/medievale si trovano resti di antiche mura perimetrali e di un piccolo borgo adiacente.\nAree naturali.\nVasche naturali con acqua termale.\nLe molte sorgenti termali di Sasso Pisano fin dal tempo degli Etruschi vengono utilizzare per curare i dolori ed i reumatismi. Ogni sorgente, a seconda di dove sgorga, possiede delle propriet\u00e0 differenti.\nSorgenti Il Bagno, situate nei pressi delle antiche terme del Bagnone: qui vi sono tre sorgenti, due delle quali utilizzate quali bevande e per le abluzioni mentre la terza defluisce nel sottostante torrente. Due di queste sono in assoluto le sorgenti pi\u00f9 calde della Toscana raggiungendo la temperatura di ben 65\u00a0\u00b0C mentre la terza sgorga a circa 40\u00a0\u00b0C in un lavatoio ormai inutilizzato. Presentano tutte un contenuto minerale abbastanza modesto (0,447 g/l) e contengono ferro e potassio. Localmente si \u00e8 sempre ritenuto che fossero indicate per la cura dello stomaco ma forse sono pi\u00f9 adatte contro l'artrite.\nPoco pi\u00f9 in alto si trova la Sorgente Le Lumiere. Abbandonata da tempo \u00e8 di difficile accesso. Sgorga a una temperatura di 30\u00a0\u00b0C e ha un contenuto minerale nettamente superiore alle precedenti, inoltre \u00e8 leggermente acida.\nCastagneti di Sasso Pisano.\nIl borgo di Sasso Pisano \u00e8 avvolto da castagneti secolari, che si possono osservare grazie ai molti sentieri naturalistici opportunamente segnalati.\nLa Buca di \"San Rocco\" di Sasso Pisano.\nSotto la Chiesa parrocchiale si trova la \"Buca di San Rocco\", una grotta naturale che si estende dallo sperone del colle fin quasi sotto la piazza della chiesa. \nFonte della cosiddetta \"Madonna del Latte\".\nIn antichit\u00e0, in epoca medievale, nei pressi del fiume Cornia a met\u00e0 strada fra Sasso Pisano e la sua frazione La Leccia, pare si ergesse una chiesa dedicata alla \"Madonna del Latte\". La leggenda tramandata di generazione in generazione narra che le donne che non disponevano del latte per allattare i propri figli, si recassero in questa chiesa ed omaggiando la Madonna con un piccolo dono e bevendo l'acqua di questa fonte, ritornassero ad avere il latte. La fonte esiste anche oggi e l'acqua che esce da questa sorgente \u00e8 meta di pellegrinaggio da parte di molti locali, \nFonte del \"Bagnone\".\nNei pressi degli scavi etrusco/romani del complesso sacro termale \"Il Bagnone\", sgorgano diverse sorgenti termali, una di queste \u00e8 utilizzata dai locali per cure diuretiche. \nSagre e feste paesane.\nMolte sono le sagre che durante l'arco di tutto l'anno vengono realizzate dalle associazioni locali: la festa del fungo Prugnolo Calocybe gambosa, la festa dell'olio \"sasserino\",la festa per le vie del Borgo Antico, la festa del Volontariato, la festa del fungo Porcino Boletus e la sagra della zuppa.\nPiatti tipici toscani - Gastronomia.\nPappardelle, tortelli ripieni di ricotta e bietola, castagnaccio, bruschetta con olio Sasserino, formaggi, salse ai funghi ed alla cacciagione, miele, migliacci, borragine fritta con formaggi fusi, cenci (in altre localit\u00e0 conosciuti anche come chiacchiere), bomboloni, cacciagione e pollame ruspante cotto alla brace condito con erbe locali, dolci tipici locali.\nAttivit\u00e0.\nIndustria.\nIl prevalente tipo di industria presente a Sasso Pisano \u00e8 quella elettrica, dove Enel, come in tutta l'area geotermica, sfrutta la forza del vapore endogeno per produrre energia elettrica. Negli ultimi anni stanno nascendo anche altre industrie che sfruttano il vapore endogeno di cui \u00e8 ricca la zona. Ne sono un esempio le serre per la coltivazione di basilico.\nAttivit\u00e0 agricole e di allevamento.\nNegli ultimi anni, nella zona di Sasso Pisano, nei pressi del confine con Monterotondo Marittimo, \u00e8 stato realizzato un allevamento di maiali di razza \"Cinta Senese\" tenuti allo stato brado. Presente anche un allevamento della pecora Pomarancina, razza in estinzione, reso possibile grazie alla determinazione di alcuni cittadini elvetici, trasferitesi in loco.\nCaratteristica la produzione di formaggi tipici locali come il \"Rovaggiolo\" avvolto in foglie di castagno e felci fresche, il pecorino ed altri formaggi tipici, realizzati utilizzando come fonte di calore il vapore endogeno. Importante, ma essenzialmente per i locali, anche l'agricoltura che sfrutta l'acqua termale e il calore endogeno, che permettono una buona crescita delle piante. L'apicoltura con il miele al castagno e millefiori. Importante, nel periodo, la raccolta delle castagne e dei funghi presenti in abbondanza.\nImpianti sportivi.\nIl borgo di Sasso Pisano dispone di un campo da calcio e di un campo da tennis. Attualmente sono due le squadre calcistiche con sede nella frazione.\nMinerali e fossili.\nLa sassolite \u00e8 un borato di calcio raro ed apprezzato, presente esclusivamente in alcuni dintorni del paese di Sasso Pisano, molto ricercato per le collezioni mineralogiche.\nNei pressi di Larderello troviamo anche una variante meno rara che prende il nome di larderellite.\nNei territori attorno al paese di Sasso Pisano sono rinvenibili anche altri minerali, tra cui cristalli di gesso.\nFlora e fauna.\n, fra i quali: castagno con molte variet\u00e0 di innesto, faggio, quercia, quercia da sughero, lecci, ginepro, agrifoglio (leccio diavolo), ornello, carpino, bosso, vischio, pania di castagno, orchidee di innumerevoli tipologie, anemone selvatico in grandi distese, erica utilizzata per fornello delle pipe, vimini, ginestra, pungitopo, rose canine, corniolo (crognole), pruno selvatico, felci di innumerevoli specie, , acero, sorbo, olmo, , pini, fiori di campo di molteplici colori, nipitella, nocciolo, sambuco, cicuta, asparago, rovo da more, timo, origano, fragole selvatiche, pero e ciliegio selvatico, innumerevoli qualit\u00e0 di funghi, fra i quali il prugnolo.\n cinghiale, capriolo, daino, volpe, scoiattolo, lepre, fagiano, gufo, civetta, falco, usignolo, picchio, rondine, riccio, istrice, tasso, trota, anguilla, granchio di fiume.\nArti e mestieri del passato di Sasso Pisano.\nMolte erano le attivit\u00e0 artigianali manuali caratteristiche dell'epoca di appartenenza che venivano realizzate nell'antico borgo medievale di Sasso Pisano e nelle immediate vicinanze, dalla fine del secolo 1800 alla met\u00e0 del secolo 1900.\nVi era la filatura della lana e del lino per realizzare i pi\u00f9 svariati indumenti. La filatura era una produzione di alta qualit\u00e0 per il contesto temporale.\nL'arte dei calzolai, fiorita dopo i primi decenni del secolo 1900, era molto importante per il luogo perch\u00e9 definiva un gusto nuovo per l'epoca. Stilizzando diversi modelli per abbellimento, consentivano una maggiore sicurezza all'individuo.\nL'attivit\u00e0 dei legnaioli e carbonai: molte famiglie locali basavano il loro sostentamento sul taglio del bosco caducifoglie e la conseguente produzione del carbone, con metodo sasserino (lenta cottura che forniva maggiore potere calorifico alla brace) e la pratica artigianale della intrecciatura del vimini, di fondamentale importanza sia per contenere tutti i prodotti che la terra offriva sia per abbellimento di talune case.\nProduzioni di manufatti in rame ed in bronzo: vassoi, vasi, contenitori, che assolvevano le pi\u00f9 disparate funzioni.\nFalegnameria di cui si trovano testimonianze nei portoni, nei mobili d'arredamento intarsiati a mano di Sasso Pisano.\nColtelleria: nel borgo si producevano manufatti di coltelleria con manici essenzialmente in legno di castagno, faggio, ciliegio ed olivo, meno utilizzato il manico in osso.\nMastri vetrai realizzavano vetrate artistiche con la modalit\u00e0 detta a piombo. Rare sono le tracce oggi presenti.\nIn antichit\u00e0 nei pressi del borgo sorgeva una piccola fornace che realizzava la produzione locale. Degno di nota il fatto che anche al tempo degli etruschi e dei romani \u00e8 stata riscontrata la presenza di un'antica fornace; infatti, durante la campagna degli scavi, su molti resti di tegole, embrici, ecc, \u00e8 stata osservata la presenza di bolli che attestano inconfutabilmente una produzione locale e che quindi denotano presumibilmente l'esistenza di una grande ed importante fornace, purtroppo non ancora riportata alla luce.\nUna modesta bottega produceva in loco la maggioranza degli attrezzi agricoli di cui i contadini all'epoca necessitavano.\nImportante da sempre la produzione di olio nelle campagne attorno al borgo. Ogni anno a dicembre si svolge la festa dell'olio \"Sasserino\", dove possiamo trovare una variet\u00e0 di gusti di oli molto apprezzata dagli intenditori e consumatori.\nNella tradizione locale da sempre \u00e8 stata importante la produzione di formaggi con il latte risultante dagli allevamenti. Tipico il \"Rovaggiolo\", formaggio fresco avvolto a seconda della stagione in foglie di felcia o foglie di castagno, dalle quali assorbe il sapore.\nDi grande rilevanza da sempre la produzione, sia per il commercio che per il sostentamento familiare, di insaccati, salumi e produzioni tipiche locali con la risulta del bestiame. Degna di nota la produzione di mallegato con aggiunta di semi di finocchio selvatico e erbe locali."}
{"id": "1743145", "revid": "124404893", "url": "https://it.wikipedia.org/wiki?curid=1743145", "title": "Ramires", "text": "Nel 2008 con la nazionale brasiliana ha vinto una medaglia di bronzo ai giochi olimpici estivi e la Confederations Cup nel 2009.\nBiografia.\nNasce da una famiglia umile tra le favelas di Rio de Janeiro, dove \u00e8 anche cresciuto.\nCaratteristiche tecniche.\nInterno di centrocampo, spesso \u00e8 schierato anche da esterno o mezzala destra, ruolo in cui pu\u00f2 far valere maggiormente la sua velocit\u00e0, rapidit\u00e0, resistenza e grinta. Per anni \u00e8 stato considerato tra i migliori incursori del mondo, agile e forte anche nei contrasti nonostante il suo fisico leggero.\nCarriera.\nClub.\nCresciuto giocando a calcio per strada, a 15 anni supera un provino con il Joinville, squadra della S\u00e9rie C brasiliana, allenato dall'ex terzino della Nazionale uruguaiana e del Flamengo Sergio Ram\u00edrez. \u00c8 acquistato dal Cruzeiro nel 2007 in cambio di 220.000 euro. Con la maglia del club brasiliano gioca 61 partite e nel 2008 la stampa brasiliana lo nomina tra i migliori centrocampisti del campionato nazionale.\nIl 16 luglio 2009 il Benfica lo acquista per 8 milioni di euro.\nChelsea.\nIl 13 agosto 2010 il ha annunciato, attraverso il proprio sito ufficiale, l'acquisto dell'esterno brasiliano del Benfica. Il 28 agosto successivo Ramires fa il suo esordio in Premier League.\nSegna il primo gol con la maglia dei \"Blues\" il 24 gennaio 2011 contro il Bolton, per poi ripetersi contro il Manchester City il 20 marzo 2011.\nIl 24 aprile 2012 nella semifinale di ritorno di Champions League in casa del , segna una delle reti che fissano il punteggio sul 2-1 con un pregevole pallonetto a scavalcare il portiere blaugrana V\u00edctor Vald\u00e9s, consentendo al Chelsea di raggiungere la finale di Monaco in virt\u00f9 del risultato di 1-0 conseguito nella gara di andata. Vincer\u00e0 quella stessa edizione della Champions League, e l'Europa League nel 2012-2013 col Chelsea.\nJiangsu Suning e Palmeiras.\nIl 27 gennaio 2016 si trasferisce, a titolo definitivo ai cinesi dello Jiangsu Suning per 28 milioni di euro firmando un contratto da 13 milioni di euro a stagione fino al 2019. Mette insieme complessivamente 64 presenze e 11 gol per poi perdere il posto nell\u2019ultima stagione.\nIl 13 giugno 2019 torna in patria firmando per il Palmeiras. Il 28 novembre 2020 risolve il contratto con la squadra brasiliana, rimanendo svincolato.\nNazionale.\nAi tempi del Cruzeiro fu notato dall'allora commissario tecnico della Nazionale, Carlos Dunga, che lo convoca per disputare le Olimpiadi 2008 a Pechino. Con il Ramires conquista il bronzo olimpico e un posto stabile in Nazionale maggiore. L'anno successivo al termine di un'altra stagione ad alti livelli viene convocato in Nazionale, questa volta per giocare due partite di qualificazione ai Mondiali di Sudafrica 2010 e la Confederations Cup 2009. Durante la Confederations Cup Ramires conquista un posto fisso da titolare nella \"Sele\u00e7\u00e3o\" togliendo spazio al centrocampista del Galatasaray Elano e riesce a conquistare il prestigioso trofeo con la Nazionale verdeoro.\nStatistiche.\nPresenze e reti nei club.\n\"Statistiche aggiornate al 4 novembre 2017.\"\nCronologia presenze e reti in nazionale.\n "}
{"id": "1743148", "revid": "1305772", "url": "https://it.wikipedia.org/wiki?curid=1743148", "title": "Giovanna di Savoia", "text": "Il nome Giovanna di Savoia pu\u00f2 riferirsi ai seguenti personaggi:"}
{"id": "1743149", "revid": "287204", "url": "https://it.wikipedia.org/wiki?curid=1743149", "title": "Gran Premio del Brasile 1977", "text": "Il Gran Premio del Brasile 1977 \u00e8 stata la seconda prova della stagione 1977 del Campionato mondiale di Formula 1. Si \u00e8 corsa domenica 23 gennaio 1977 sul Circuito di Interlagos. La gara \u00e8 stata vinta dall'argentino Carlos Reutemann su Ferrari; per il vincitore si tratt\u00f2 del quinto successo nel mondiale. Ha preceduto sul traguardo il britannico James Hunt su McLaren-Ford Cosworth e l'austriaco Niki Lauda, anch'egli su Ferrari.\nVigilia.\nAspetti sportivi.\nSi rivide la BRM, che schierava l'australiano Larry Perkins. Il \"team\" britannico mancava dal Gran Premio del Brasile dell'anno precedente. La casa britannica port\u00f2 all'esordio il modello P207.\nQualifiche.\nResoconto.\nNella prima giornata di prove il tempo migliore venne fatto da Carlos Pace in 2'30\"57, che precedette Mario Andretti e James Hunt. Le Ferrari scontarono vari problemi di assetto, finendo sesta e ottava.\nNella giornata del sabato James Hunt strapp\u00f2 la seconda \"pole\" stagionale, precedendo Carlos Reutemann e Mario Andretti. Le prove del pilota italo-americano vennero interrotte da un incendio sulla monoposto. Si prospett\u00f2 l'ipotesi che ci\u00f2 costringesse il suo compagno di scuderia, Gunnar Nilsson, che era terminato decimo, a cedere nuovamente la sua Lotus ad Andretti, come era accaduto in Argentina.\nLa vettura di Andretti venne riparata cos\u00ec entrambi poterono prendere parte alla gara.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nCarlos Pace si port\u00f2 in testa al gruppo alla partenza, dopo aver passato James Hunt; nel corso del primo giro anche Carlos Reutemann pass\u00f2 il britannico. Seguivano Jochen Mass, Mario Andretti, Clay Regazzoni, Patrick Depailler, Jacques Laffite e Jody Scheckter.\nHunt e Reutemann misero pressione su Pace nei primi giri. Al giro 7 Hunt attacc\u00f2 il brasiliano della Brabham, che and\u00f2 in testacoda, rovinando il musetto. Pass\u00f2 cos\u00ec a condurre il britannico, davanti a Reutemann. Pace invece sprofond\u00f2 nelle retrovie a causa della fermata ai box per cambiare il musetto danneggiato.\nAl giro 11 Jody Scheckter fu costretto al ritiro per la rottura del motore. Il grande caldo scioglieva l'asfalto della pista e molti piloti furono costretti al ritiro da errori indotti dalla scivolosit\u00e0 del tracciato. Al dodicesimo giro Jochen Mass, pressato da Regazzoni, sbagli\u00f2 il punto di frenata ed esce di pista, subito imitato anche da Regazzoni e Ronnie Peterson. Ne approfitt\u00f2 Mario Andretti che era cos\u00ec terzo, dietro Hunt e Reutemann. A seguire il pilota della Lotus si trovavano Jacques Laffite, Tom Pryce, John Watson e Patrick Depailler.\nAl giro 16 Pryce pass\u00f2 Laffite, poi passato anche da Watson. Tre giri dopo, Andretti, fu costretto al ritiro da un problema all'impianto elettrico. Pryce scal\u00f2 cos\u00ec in terza posizione, seguito da Watson, Laffite, Niki Lauda ed Emerson Fittipaldi.\nIn testa intanto Hunt scontava un forte deterioramento degli pneumatici. Reutemann ne approfitt\u00f2 e pass\u00f2 a condurre al ventiduesimo giro. Poco dopo James Hunt fu costretto a una sosta ai box, da dove ripart\u00ec quarto, dietro a Reutemann, Pryce e Watson. Un giro dopo il campione del mondo 1976 pass\u00f2 Watson, riconquistando il podio virtuale. Al giro 27 anche Lauda pass\u00f2 Watson, ponendosi cos\u00ec al quarto posto.\nNegli ultimi giri Watson fu costretto al ritiro per una collisione con Depailler, mentre al giro 33 Pryce, secondo, abbandon\u00f2 per un guasto al motore. Entrarono cos\u00ec in zona punti Gunnar Nilsson e Renzo Zorzi.\nCarlos Reutemann vinse cos\u00ec per la quinta volta nel mondiale, la prima da quando correva per la Scuderia Ferrari, davanti a James Hunt e Niki Lauda. Solo sette vetture giunsero sotto la bandiera a scacchi. Per Zorzi il sesto posto rappresent\u00f2 l'unico arrivo a punti nel mondiale di F1.\nRisultati.\nI risultati del gran premio sono i seguenti:"}
{"id": "1743150", "revid": "1305772", "url": "https://it.wikipedia.org/wiki?curid=1743150", "title": "Pasquale Ciriello", "text": "Biografia.\nProfessore ordinario di Diritto costituzionale italiano e comparato all'Universit\u00e0 degli Studi di Napoli \"L'Orientale\", \u00e8 stato pro-rettore dell'Universit\u00e0 dal 1994 al 2001 e successivamente Rettore per due mandati fino al 2008. Alla scadenza naturale del suo mandato si \u00e8 candidato, anche su richiesta del ministro Luigi Nicolais, alle elezioni politiche italiane del 2008 come deputato nelle file del Partito Democratico, risultando eletto.\nPrivo di precedenti esperienze politiche, Ciriello \u00e8 stato Presidente del Comitato di Coordinamento Regionale delle Universit\u00e0 Campane, membro del Comitato scientifico delle riviste \"Diritto pubblico comparato ed europeo\" e \"Diritto e gestione dell'ambiente\", membro della Commissione per l'accesso ai ruoli della magistratura ordinari, della Commissione per l'abilitazione all'esercizio della professione di avvocato nel 1997 e 1998.\nEra avvocato abilitato al patrocinio dinanzi alle giurisdizioni superiori ed \u00e8 iscritto nell'albo dei giornalisti pubblicisti.\nNel giugno 2008 ha fondato \"Futura\", la Scuola di Formazione del PD della Campania, con seminari e forum su tematiche politico-istituzionali e internazionali.\n\u00c8 scomparso nel 2014 all'et\u00e0 di 64 anni per un male incurabile."}
{"id": "1743153", "revid": "682476", "url": "https://it.wikipedia.org/wiki?curid=1743153", "title": "Limonaia di Villa Strozzi", "text": "La Limonaia di Villa Strozzi \u00e8 uno spazio a Firenze per spettacoli e mostre, ricavato negli edifici adiacenti all'antico giardino d'inverno situato in via Pisana 77, a margine del centro storico in Oltrarno.\nStoria.\nNel 1973 il comune di Firenze decise di trasformare il complesso di villa Strozzi (la villa, le scuderie e la limonaia restaurate nella seconda met\u00e0 dell'Ottocento da Giuseppe Poggi) in uno spazio polivalente per l'arte contemporanea. Per conferire all'intervento un carattere internazionale, vennero interpellati sette architetti diversi per esperienza e cultura: gli italiani Giovanni Michelucci, Ignazio Gardella e Carlo Scarpa, il finlandese Alvar Aalto, l'austriaco Hans Hollein, l'americano Richard Meier e l'inglese Alan Irvine. Con l'unica eccezione di Aalto (al quale \u00e8 affidato il progetto di un nuovo edificio adibito a biblioteca), tutti i progettisti si confrontano con il tema della ristrutturazione non conservativa dell'architettura, palese espressione della volont\u00e0 della committenza di conservare l'involucro degli edifici, riconfigurandoli completamente all'interno.\nMichelucci cominci\u00f2 a lavorare al progetto nell'aprile del 1973 producendo, sino all'ottobre dello stesso anno, un'ingente mole di schizzi vigorosamente espressivi. Prese corpo progressivamente l'idea di uno spazio attraversato da percorsi aerei nel quale la copertura diveniva spazio per lo spettacolo e la sistemazione interna si poneva in decisa autonomia rispetto al \"guscio\" ottocentesco (debitamente restaurato e consolidato). Le difficolt\u00e0 economiche e il succedersi di diverse amministrazioni determinarono un arresto dell'iter e indussero la committenza e il progettista (Bruno Sacchi) a rivedere in parte il progetto, eliminando il sistema delle passerelle interne e in qualche modo \"semplificando\" l'idea michelucciana. Il progetto esecutivo viene approvato il 26 marzo 1987 e i lavori avviati poco dopo: il 16 gennaio 1998 venne approvato il progetto delle opere di completamento e di arredo. La Limonaia fu conclusa nell'estate del 1998 e ufficialmente inaugurata il 6 luglio.\nContesto urbano.\nLa Limonaia \u00e8 situata all'interno del complesso della villa Strozzi e del parco del Boschetto, ampio polmone punteggiato da alberature secolari e adibito a verde pubblico attrezzato situato al margine occidentale della collina di Monte Uliveto. Tale area, delimitata a ovest da via di Soffiano e a nord da via Pisana, riveste un'importanza strategica per la sua vicinanza al centro urbano e per la contiguit\u00e0 con il sistema delle colline extraurbane di Bellosguardo.\nLa limonaia costituisce, assieme alla villa attualmente adibita a sede di una scuola di moda, il punto di arrivo del percorso all'interno del parco che, snodandosi a partire dai due ingressi monumentali sulle vie di Soffiano (opera di Giuseppe Poggi) e Pisana, si articola sinuosamente fino a raggiungere il punto pi\u00f9 elevato della collina, in corrispondenza del quale la macchia boscata si apre in una radura a prato dove risaltano i volumi classicheggianti della villa, della limonaia e delle scuderie. L'edificio riprogettato da Michelucci traguarda verso valle il parco con le sue architetture mentre verso est \u00e8 come incastonato nel fianco della collina, che in questo punto presenta una notevole pendenza.\nArchitettura.\nIl progetto di ridefinizione ideato da Michelucci consiste in una riduzione della precedente architettura ottocentesca a semplice involucro murario, all'interno del quale si sviluppano una nuova architettura e una nuova struttura, completamente e volutamente indipendenti dal \"contenitore\" come esplicitamente denota la candida struttura metallica della copertura.\nL'attuale edificio si presenta come un volume compatto a pianta rettangolare e su un unico piano, qualificato sui lati meridionale, orientale e occidentale dalla neoclassica partitura delle serliane (tre sulla facciata principale, una sui lati minori), di chiara ispirazione palladiana. Tale volumetria appare come sospesa e alleggerita dalla presenza, sui tre lati, di un piccolo bacino d'acqua: il \"fossato\" sul quale suggestivamente si riflette l'immagine architettonica \u00e8 sovrastato da aeree passerelle (con struttura e balaustra in metallo tinteggiato di bianco e pavimento in travertino) che conducono agli ingressi sull'asse longitudinale e ai due accessi dalla facciata principale. Il tema della sospensione e del distacco \u00e8 ripreso sapientemente nel trattamento dell'involucro murario oltre il quale si articola una nuova e distinta cortina in ferro e vetro: sul fronte principale e in corrispondenza degli ingressi la parete vetrata si estroflette con tagli e scarti che esplicitamente dinamizzano la composta euritmia dell'edificio ottocentesco.\nVerso monte invece il progetto ripropone un \"modus operandi\" tipico dell'architettura di Michelucci: il notevole dislivello del terreno e la presenza di una grotta artificiale hanno infatti suggerito ai progettisti la creazione di un percorso e di luoghi di sosta: sul lato occidentale dell'edificio nel naturale incavo del terreno \u00e8 stata realizzata la caffetteria, a fianco della quale una scala - con una muratura a pietrame che dialoga pi\u00f9 con la conformazione organica della collina che non con il nitore dell'involucro murario della limonaia - conduce sul tetto teatro (con ampie gradinate in cotto) che si apre a settentrione verso un piccolo palcoscenico.\nInterni.\nPer quanto riguarda l'interno, questo si qualifica come un unico grande vano a pianta rettangolare con pavimenti in cotto e pareti intonacate, fortemente qualificato dall'orditura metallica tinteggiata di colore bianco: sui tre lati vetrati le pareti sono geometricamente scandite dalla maglia dei profilati mentre l'impianto longitudinale \u00e8 ritmato da quattro grandi travi inginocchiate, dal profilo ad ala di gabbiano, ciascuna delle quali si compone di un doppio telaio a maglia reticolare: tale struttura (assai vicina per grammatica e crom\u00eca alle soluzioni sperimentate nella sede della contrada senese e nel centro parrocchiale livornese) appoggia, in corrispondenza delle pareti vetrate, su pilastri in ferro mentre gli altri due punti d'appoggio sono costituiti da pilastri setti murari in cemento.\nIl Teatro.\nQuesto spazio teatrale moderno all'aperto \u00e8 strettamente legato al recupero della limonaia. Michelucci, accanto al recupero dello spazio interno, aveva allora previsto di progettare anche la nuova copertura della limonaia come un'ampia galleria di un teatro all'aperto con la scena rivolta verso il boschetto di lecci che sovrasta a nord la limonaia.\nInaugurato nel 1998, il teatro \u00e8 diventato un punto importante di riferimento con le sue stagioni estive caratterizzate da spettacoli di prosa, di danza e di contaminazione di generi di grande interesse.\nDal 2010 ospita la parte principale della programmazione del festival di Tempo Reale, dedicato alla musica sperimentale.\nFortuna critica.\nLa critica ha, sin dall'epoca dei primi progetti elaborati da Michelucci, sottolineato il valore urbano di questo spazio, concepito come \"promenade architecturale\" e fortemente integrato con il contesto del giardino e del quartiere: secondo Naldi (1976) infatti i temi della Limonaia - flessibilit\u00e0 dell'organismo architettonico, polivalenza funzionale dei suoi elementi costitutivi, \"liaison\" tra spazio interno ed esterno - sono una costante della ricerca progettuale di Michelucci (si veda in particolare l'affinit\u00e0 con la sede della contrada senese). La critica \u00e8 come sempre concorde nell'evidenziare lo scarto tra gli schizzi e la realizzazione: cos\u00ec per Belluzzi (1990, p.\u00a0175) \"la folgorazione di uno spazio piranesiano, costretto entro il \"carcere\" delle antiche murature, si attenua nel plastico, per l'inevitabile riduzione dimensionale delle strutture metalliche\"."}
{"id": "1743161", "revid": "36426", "url": "https://it.wikipedia.org/wiki?curid=1743161", "title": "Serliane", "text": ""}
{"id": "1743165", "revid": "536103", "url": "https://it.wikipedia.org/wiki?curid=1743165", "title": "Greater Sudbury", "text": "Greater Sudbury ( abitanti al censimento della popolazione del 2011) \u00e8 una citt\u00e0 del Nord dell'Ontario, Canada. Greater Sudbury \u00e8 stata creata nel 2001 dalla fusione delle citt\u00e0 e paesi della dell'ex Municipalit\u00e0 Regionale di Sudbury, insieme ad aree precedentemente non incorporate in municipalit\u00e0.\nPer popolazione \u00e8 la pi\u00f9 grande citt\u00e0 del Nord dell'Ontario, e la 24\u00aa area metropolitana del Canada. Per superficie \u00e8 la pi\u00f9 grande citt\u00e0 dell'Ontario, la settima pi\u00f9 grande municipalit\u00e0 canadese.\nGreater Sudbury \u00e8 una delle cinque citt\u00e0 dell'Ontario \u2013 le altre sono Toronto, Ottawa, Hamilton e Kawartha Lakes - che costituiscono proprie divisioni censuarie indipendenti, e non fanno parte di un distretto, contea o Municipalit\u00e0 Regionale. \nA differenza delle denominazioni usate per Greater Toronto o Greater Montreal, il nome di \"Greater Sudbury\" si riferisce a una singola citt\u00e0 e non ad un agglomerato urbano di comuni indipendenti. Tuttavia il nome Sudbury, senza il prefisso ufficiale, \u00e8 ancora il nome pi\u00f9 comune nell'uso quotidiano."}
{"id": "1743176", "revid": "767487", "url": "https://it.wikipedia.org/wiki?curid=1743176", "title": "Bruno Marioni", "text": "Si \u00e8 ritirato nel novembre 2009."}
{"id": "1743179", "revid": "626621", "url": "https://it.wikipedia.org/wiki?curid=1743179", "title": "Brampton (Canada)", "text": "Brampton \u00e8 una citt\u00e0 del Canada, situata nella regione della Greater Toronto, nella provincia canadese dell'Ontario. \u00c8 la sede della Municipalit\u00e0 Regionale di Peel.\nSociet\u00e0.\nEvoluzione demografica.\nAl censimento del 2016 Brampton possedeva una popolazione di 593 638 abitanti. Si tratta di una delle municipalit\u00e0 con pi\u00f9 rapida crescita demografica del Canada.\nCultura.\nEventi.\nNel 2003 ha festeggiato i 150 anni dalla sua costituzione come villaggio (avvenuto nel 1853), quando prese il nome del paese di Brampton, nella Cumbria, una regione dell'Inghilterra. \nEconomia.\nBrampton \u00e8 conosciuta come la citt\u00e0 dei fiori del Canada per via dell'industria delle serre qui presente."}
{"id": "1743188", "revid": "37401", "url": "https://it.wikipedia.org/wiki?curid=1743188", "title": "Popoli germanici", "text": ""}
{"id": "1743189", "revid": "110157", "url": "https://it.wikipedia.org/wiki?curid=1743189", "title": "Olivetti", "text": "Olivetti S.p.A. \u00e8 una societ\u00e0 italiana del Gruppo TIM che opera nel settore dell'informatica. In passato \u00e8 stata una delle pi\u00f9 importanti aziende al mondo nel campo delle macchine per scrivere, da calcolo e dell'elettronica.\nTra i suoi primati pi\u00f9 significativi vi sono la Divisumma 14, l'Elea 9003 e la Programma 101: la Divisumma 14 \u00e8 stata la prima calcolatrice elettromeccanica al mondo in grado di svolgere tutte e quattro le operazioni e stampare il risultato, l'Elea \u00e8 uno dei primi calcolatori completamente a transistori. La Programma 101 \u00e8 stata il primo \"elaboratore personale\" da cui sono derivati gli attuali personal computer (PC).\nA partire dal 2020 la societ\u00e0 si \u00e8 focalizzata sulle soluzioni IoT e sull'analisi dei big data.\nStoria.\nPeriodo 1908-1932: Camillo Olivetti.\nIl capitale sociale iniziale fu di 350.000 lire, Camillo vi partecip\u00f2 con 220.000 lire costituite dal valore di alcuni terreni e di un fabbricato industriale che ospitava la C.G.S, fabbrica di strumenti di misura elettrici, fondata precedentemente dallo stesso Camillo. Gli altri azionisti erano amici e parenti, le modeste somme dei quali servirono ad acquistare i primi torni automatici Brown&amp;Sharpe e le prime fresatrici, che vennero scelte durante un viaggio negli Stati Uniti d'America poco dopo la fondazione.\nSul tetto della fabbrica a due piani in mattoni rossi venne affisso un cartellone, grande quasi quanto il lato est dell'edificio, che riportava la scritta: ING. C. OLIVETTI &amp; C. PRIMA FABBRICA NAZIONALE MACCHINE PER SCRIVERE. Al tempo, la campagna separava ancora la citt\u00e0 di Ivrea dalla fabbrica, mentre il Canavese era stato fino ad allora una zona con tradizioni unicamente agricole e artigiane.\nLa Fiat a Torino era nata 10 anni prima e contava appena 50 operai, Camillo aveva 4 ragazzi inesperti ai quali insegnava di persona elementi di meccanica, aritmetica e tecniche di costruzione. A capo del gruppo vi era Domenico Burzio, figlio di un operaio fucinatore, lavoro che egli stesso esegu\u00ec fin dall'et\u00e0 di 13 anni. La sua carriera scolastica si concluse in seconda elementare su consiglio dell'insegnante, successivamente lavor\u00f2 al mantice, in una fucina dove si costruivano i torchi per l'uva e l\u00ec rimase fino al 1895 quando l'ing. Camillo Olivetti lo assunse nella sua fabbrica. Ottenuto il brevetto di conduttore di caldaie, Burzio entr\u00f2 nel 1896 a far parte della C.G.S. e dopo pochi mesi fu messo a capo del gruppo di operai che lavorava alla costruzione di strumenti elettrici di misura.\nIn quel periodo la C.G.S venne trasferita a Milano e fu Burzio a gestire e sorvegliare il trasferimento dei macchinari, del personale e delle attrezzature. Nel 1909 torn\u00f2 a Ivrea quale direttore tecnico dello stabilimento dove Camillo aveva iniziato la fabbricazione delle macchine per scrivere.\nPeriodo 1932-1960: Adriano Olivetti e le officine meccaniche.\nSotto la guida di Adriano Olivetti, figlio di Camillo, divenuto direttore della Societ\u00e0 Olivetti nel 1932 e presidente nel 1938, nel 1940 comparve la prima addizionatrice Olivetti, seguita nel 1945 dalla Divisumma 14, la prima calcolatrice scrivente al mondo in grado di eseguire le quattro operazioni. Venne inventata da Natale Capellaro, che avrebbe progettato in seguito tutte le calcolatrici Olivetti. Nel 1959 Olivetti svilupp\u00f2 l'Elea 9003, uno dei primi \"mainframe computer\" transistorizzati, concepito da un piccolo gruppo di ricercatori guidati da Mario Tchou e prodotto nello stabilimento appositamente dedicato di Borgolombardo, una frazione di San Giuliano Milanese lungo la via Emilia.\nFu negli anni sessanta che l'azienda conobbe la massima espansione sui mercati mondiali. In aziende, banche e uffici postali italiani erano presenti una macchina contabile chiamata \"Audit\" e una fatturatrice chiamata \"Mercator\". Ma soprattutto nelle attivit\u00e0 commerciali di ogni livello era solitamente presente la macchina da calcolo Divisumma 24. Quest'ultima venne prodotta in milioni di esemplari e venduta a un prezzo pari a circa 10 volte il costo di produzione, assicurando enormi profitti all'azienda. Un progetto successivo Logos 27/1/2/3 (in codice MC27), fu la massima e ultima espressione della tecnologia meccanica applicata al calcolo (900 cicli al minuto), un progetto ambizioso volto al rilancio della meccanica, ma che si rivel\u00f2 molto costoso in termini economici.\nIn quel periodo, l'elevata qualit\u00e0 dei prodotti meccanici era garantita dal sistema organizzativo adottato sulle catene di montaggio. Il manufatto, dalla prima fase di impostazione fino alla fase finale di imballo dopo molte ore di \"stagionatura\" per i prodotti elettrici, era seguito da due enti autonomi e in competizione tra loro, il primo definito \"montaggio\", costituito da operai, operatore, caporeparto, segretaria e schedarista, era addetto all'assemblaggio del manufatto, il secondo, definito \"controllo\", strutturato in modo identico, aveva il compito di controllare dopo un certo numero di fasi di lavorazione, se le tolleranze di accoppiamento dei cinematismi fino ad allora assemblati, regolati e lubrificati, rientravano nei valori di tolleranza previsti dalle norme di montaggio: nel caso in cui una sola regolazione risultasse fuori tolleranza o mancasse la lubrificazione in un punto, la macchina veniva scartata e rispedita alla fase di lavorazione responsabile del difetto. Ogni macchina era accompagnata da una scheda in cui l'operaio apportava la firma nella casella relativa alla propria fase di lavorazione. Per macchine complesse, ad esempio la Tetractys-CR con carrello tabulatore, erano necessarie oltre trenta fasi di lavorazione, ciascuna con tempi di 5-8 minuti. Durante la sua ascesa, la ditta Olivetti inglob\u00f2 altre aziende italiane produttrici di macchine per scrivere come la Societ\u00e0 Anonima Invicta nel 1950 (sotto il controllo della Olivetti dal 1938) e la Serio di Crema nel 1969\nNegli stessi anni, nella nuova sede di 7300 metri quadrati coperti della filiale O.M.O. (Officine Meccaniche Olivetti), fondata nel 1926 e ubicata in localit\u00e0 San Bernardo d'Ivrea (4\u00a0km da Ivrea), furono in produzione varie macchine utensili, fra queste, due fresatrici a controllo numerico, la Auctor e la Horizon (quest'ultima avente un peso di 17 tonnellate e un magazzino di 48 utensili), l'azienda pot\u00e9 essere in concorrenza sul mercato mondiale. La Olivetti si consolid\u00f2 cos\u00ec a livello nazionale e internazionale, e raggiunse il numero di 24.000 dipendenti.\nPeriodo 1960-1964: Roberto Olivetti.\nLa morte di Adriano nel 1960 port\u00f2 alla direzione dell'azienda il figlio di questi, Roberto, insieme al cugino Camillo. Roberto, in azienda dal 1955, aveva aiutato sempre di pi\u00f9 il padre nella conduzione dell'azienda di famiglia. Con 50.000 dipendenti nel 1955, e l'ulteriore ingrandimento dovuto all'acquisizione nel 1963 dell'americana Underwood Typewriter Company, l'Olivetti divenne un colosso industriale internazionale.\nTuttavia, la gestione di questo colosso risult\u00f2 difficoltosa sin dall'inizio e ci\u00f2, unito alla stagnazione del mercato, port\u00f2 la famiglia Olivetti a prendere la decisione di aprirsi a nuovi soci. Infatti, alla morte di Adriano venne in luce la fragilit\u00e0 gestionale dell'azienda, le cui azioni erano per il 70% in possesso degli eredi del capostipite, Camillo, che a loro volta erano suddivisi in sei rami familiari tra i quali \"la concordia e la solidariet\u00e0 non erano le virt\u00f9 principali\". La restante parte delle azioni era suddivisa tra i dirigenti dell'azienda e persone in qualche modo legate alla famiglia Olivetti.\nI soci che poco dopo il 1960 entrano nel capitale Olivetti furono la Fiat, la banca IMI, la Centrale, Mediobanca (allora statale come IMI) e Pirelli. Emblematica la dichiarazione di Vittorio Valletta (persona notoriamente legata a Mediobanca) all'assemblea di entrata della Fiat nel capitale Olivetti del 30 aprile del 1964: \nIl nuovo management, pertanto, punt\u00f2 tutto sul lancio della nuova Logos 27, una calcolatrice ancora della tradizionale tecnologia meccanica di Olivetti. Tuttavia, questo prodotto non fu in grado di reggere la competizione con le prime calcolatrici elettroniche prodotte da aziende giapponesi e tanto meno con un prodotto elettronico della stessa Olivetti che risulter\u00e0 rivoluzionario, la Programma 101, primo personal computer vero e proprio al mondo, progettato in Olivetti da Pier Giorgio Perotto proprio appena prima del periodo di transizione della vendita della Divisione Elettronica, e presentato, anche grazie al supporto di Roberto Olivetti stesso e di una parte del management (oltre alla determinazione e lucidit\u00e0 dello stesso Perotto), insieme alla Logos 27 alla Mostra internazionale dell\u2019Associazione produttori di macchine per ufficio (BEMA) di New York dell'ottobre del 1965. Nel grandioso stand allestito per la Logos, la P101 venne relegata in una saletta di fondo, ma appena i visitatori la notarono, essi entrarono massicciamente nella stanza per osservare il prodotto. Nei giorni seguenti, il personale dello stand dovette improvvisare un servizio d'ordine per regolare l'imprevisto afflusso di visitatori, dato che molte persone erano rimaste stupefatte dalle caratteristiche del macchinario, in quanto permetteva di eseguire operazioni piuttosto complesse per il tempo occupando uno spazio ridotto (poteva stare sopra una scrivania, pur dando la possibilit\u00e0 di registrare ed eseguire programmi completi, come i grandi calcolatori dell'epoca). Tutto ci\u00f2 fu possibile grazie ai progressi effettuati dall'Olivetti nell'ambito dell'elettronica. Il primo acquirente della P101 fu la rete televisiva NBC, 5 esemplari per computare i risultati elettorali da fornire ai propri telespettatori. \u00c8 stata anche utilizzata dalla NASA in occasione della missione Apollo 11.\nPeriodo 1964-1978: I nuovi azionisti.\nCon l'entrata dei nuovi azionisti il ruolo fin qui svolto dalla famiglia Adriano Olivetti nella costruzione del gruppo Olivetti divent\u00f2 sempre pi\u00f9 marginale anche se ancora per alcuni anni il suo ruolo rimarr\u00e0 centrale.\nIl problema dell'Olivetti sull'ipotesi di virare decisamente sull'elettronica era legato al fatto che, nonostante essa detenesse il 25% del mercato italiano dei calcolatori grazie al suo Elea 9003, la maggior parte di banche, industrie e pubblica amministrazione continuava ad acquistare prodotti americani. \nPertanto, il CdA di Olivetti decise, nel 1964, di vendere la Divisione Elettronica Olivetti a General Electric (formalmente venne costituita una \"joint venture\", Olivetti General Electric, detenuta al 75% da GE). Questa situazione non cre\u00f2 le condizioni perch\u00e9 la propriet\u00e0 azienda puntasse decisamente su essa. Tuttavia, l'ing. Perotto, riusc\u00ec ugualmente a ultimare il progetto della P101, una calcolatrice elettronica, grazie al coinvolgimento di Roberto Olivetti e parte del management: tale lancio si rivel\u00f2 un successo commerciale gi\u00e0 dall'inizio, nel 1965 che rilev\u00f2 l'apertura di un mercato totalmente nuovo, al punto da continuare a creare perplessit\u00e0 e difficolt\u00e0 all'interno della Olivetti stessa. Nel 1967, Roberto divenne Amministratore Delegato dell'Olivetti, mentre Perotto, divenuto al suo posto, sempre nel 1967, direttore della Ricerca e Sviluppo, continu\u00f2 ancora per un decennio a lavorare sui calcolatori portatili sull'onda del successo della sua P101.\nNel 1969 venne aperto lo stabilimento di Marcianise e nel 1970 quello di Harrisburg, portando cos\u00ec il numero dei dipendenti a quota 73.000. Tra il 1973 e il 1975 venne sviluppato il sistema operativo Cosmos.\nDopo l'uscita, a partire dal 1968, di alcuni modelli di personal computer prodotti dalla HP ispirati alla P101 e in diretta concorrenza con essa (il primo fu l'Hewlett-Packard 9100A), questo mercato conobbe una brusca accelerazione e si fece pressante la necessit\u00e0 di proporre un modello pi\u00f9 evoluto di personal computer da parte di Olivetti. Solo nel 1971 vide la luce il modello successivo alla P101: la Olivetti P602.\nNell'aprile del 1975, alla fiera di Hannover, vennero presentati due nuovi personal computer Olivetti, il P6040 e il P6060, sempre ideati da Perotto: il primo era basato sul microprocessore intel 8080 (il che ne permetteva una dimensione ridotta rispetto al P6060), il secondo, con CPU ancora in tecnologia TTL, disponeva di stampante grafica e \"floppy disk\" incorporato (per la prima volta al mondo in un personal computer). Il marketing, tuttavia, non ne intu\u00ec le potenzialit\u00e0 e i prodotti ebbero scarso successo, a parte l'ambito europeo nel caso della P6060, in particolare in Germania.\nNel 1978 la Olivetti introdusse sul mercato, dopo due anni di gestazione, la ET 101, la prima macchina per scrivere elettronica al mondo. Nello stesso anno, Carlo De Benedetti assunse la guida di Olivetti diventandone il nuovo azionista di riferimento. Il lancio dell'ET 101 fu bene accolto dal mercato e si ebbe, finalmente, un nuovo pieno successo commerciale come era accaduto per la P101.\nPeriodo 1978-1998: Carlo De Benedetti.\n1978: Carlo De Benedetti entr\u00f2 in Olivetti come azionista di riferimento e ne divent\u00f2 subito presidente. L'azienda al momento dell'entrata di De Benedetti possedeva una struttura poderosa e un nome rinomato, tuttavia era molto indebitata e con un futuro incerto. De Benedetti riusc\u00ec a porre le basi per un nuovo periodo di sviluppo, fondato sulla produzione di personal computer e sull'ampliamento ulteriore dei prodotti, che vide aggiungersi stampanti, telefax, fotocopiatrici e registratori di cassa.\n1979: venne fondato a Cupertino, negli Stati Uniti d'America, l'Olivetti Advanced Technology Center (ATC), posizionato al numero 4 di Mariani Avenue, due isolati dalla sede della Apple, dove verranno progettati i chip LSI, la prima macchina per scrivere elettronica al mondo, la Olivetti ET 101 (in realt\u00e0 progettata a Ivrea), il primo personal computer europeo Olivetti M20, e, in seguito, l'M24, il computer che ha avuto un enorme successo in seguito alla \"partnership\" con AT&amp;T, che lo propose con un contenitore ambrato e il nome AT&amp;T 6300.\n1980-83: A partire dall'inizio degli anni ottanta l'Olivetti ritorn\u00f2 all'altezza della sua fama raggiungendo nuovamente il successo internazionale con diversi, validi prodotti. Fra questi vanno menzionati l'Olivetti M10 (1983), uno dei primi veri computer portatili, con alcuni programmi integrati e la capacit\u00e0 di collegarsi a computer remoti; l'Olivetti M20 (1983). Olivetti dovette adeguarsi mettendo in produzione, come fecero altre aziende, un computer clone del PC IBM, l'Olivetti M24 (1983) che, grazie agli accordi con l'americana AT&amp;T, ebbe un successo di vendite notevolissimo.\n1984: In questo anno la Olivetti inglob\u00f2 l'inglese Acorn Computers, posizionandosi ancora meglio nel mercato internazionale.\n1988-89: Grazie agli accordi con gli americani della AT&amp;T l'Olivetti arriv\u00f2 a diventare alla fine degli anni ottanta uno dei maggiori produttori di personal computer in Europa, con il 13% del mercato continentale e 280000 pezzi venduti nel 1986\nLe potenzialit\u00e0 innovative dell'azienda, grazie anche all'esperienza acquisita nella meccanica fine, le permisero di intraprendere, unica societ\u00e0 in Europa, il progetto, lo sviluppo e la produzione di hard disk da installare sui propri personal computer. La societ\u00e0 era inoltre fornitrice delle telescriventi per la NATO. Contemporaneamente alla produzione di personal computer, su un'altra linea di produzione denominata \"Linea 3000\" venivano assemblati i minicomputer, macchine pi\u00f9 potenti, dotate del microprocessore Motorola 68000.\n19 giugno 1990: Olivetti, insieme a Lehman Brothers, Cellular Communications International Inc., Bell Atlantic International e Telia International, diede vita a Omnitel Sistemi Radiocellulari S.p.A. con l'obiettivo di entrare nel mercato europeo della telefonia mobile.\n1991-1992: L'azienda entr\u00f2 in una situazione di forte crisi industriale, generata dall'intensificarsi della competizione globale, dalla caduta dei prezzi e dei margini in tutta l'industria informatica mondiale, dalla debolezza del mercato europeo e, in particolare, di quello italiano. Dovette pertanto dare inizio a una lunga e onerosa ristrutturazione delle attivit\u00e0. Dopo aver fatto ricorso ad essa gi\u00e0 nel 1991, il 29 gennaio 1992 la Olivetti avvi\u00f2 la procedura di cassa integrazione straordinaria per 2200 lavoratori in esubero negli stabilimenti di Ivrea, Pozzuoli e Crema.\n1996: L'avventura di Carlo De Benedetti in Olivetti come presidente si concluse nel 1996, quando, a causa della grave crisi dell'azienda, egli decise di lasciarne la guida dopo 18 anni. Tuttavia rimase il principale azionista, pur mantenendo il ruolo di presidente onorario.\n1996: Olivetti insieme a Bell Atlantic fond\u00f2 Infostrada S.p.A., operatore di rete fissa. Tuttavia questa operazione non riusc\u00ec a risollevare Olivetti dalla sua profonda crisi.\n1997: Il gruppo Olivetti vendette a gennaio l'Olivetti Personal Computers (OPC) di Scarmagno alla Piedmont International (in seguito questa parte di azienda Olivetti pass\u00f2 nelle nuove mani della ICS e in un successivo crac finanziario, nell'ultima incarnazione si chiam\u00f2 Oliit, fallita in ultimo nel 2004). Lo Stabilimento Olivetti di Scarmagno rest\u00f2 per decenni in stato di abbandono. In maggio fu ceduta la Olivetti Synthesis, specializzata nella progettazione e realizzazione di mobili e arredi per ufficio. Il Gruppo stim\u00f2 una perdita di 264,2 miliardi contro un bilancio in rosso di 350,2 del primo semestre '96.\n1998: Il gruppo Olivetti vendette per far cassa anche la Olivetti Solutions (Olsy) \u2013 la societ\u00e0 di servizi informatici con 11.970 dipendenti (al 31 dicembre 1997), un dato che assommava quasi la met\u00e0 dell'intero numero di lavoratori \u2013 alla multinazionale Wang Labs che divent\u00f2 Wang Global. In questo modo la Olivetti risan\u00f2 la sua situazione economico-finanziaria e ritrov\u00f2 la fiducia dei mercati finanziari internazionali. Alla fine di questo risanamento l'Olivetti risult\u00f2 con un fatturato pari a un equivalente di 3,38 miliardi di euro e 15.402 addetti: se consideriamo gli 11.970 dipendenti ceduti a Wang, Olivetti nel 1997 aveva 26.059 dipendenti. Al termine di questa fase arriv\u00f2 il cambio della guardia a livello azionario con Carlo De Benedetti che cedette il gruppo Olivetti Ricerca alla Getronics (giugno 1999) e dopo alterne vicende Getronics arriv\u00f2 nel 2006 all'interno di Eunics, di propriet\u00e0 di Eutelia S.p.A..\nL'OPA su Telecom Italia e la fusione Olivetti - Tecnost.\nA partire dal febbraio 1999 Olivetti attraverso la controllata Tecnost lanci\u00f2 una offerta pubblica d'acquisto e scambio su Telecom Italia, riuscendo a ottenere nel giugno dello stesso anno il controllo della societ\u00e0, con una quota del 51,02%. L'Opas and\u00f2 a buon fine nonostante la contrariet\u00e0 di Bernab\u00e8, che considerava il documento del piano \"lacunoso\" e non conforme alla normativa vigente.\nLa somma con cui la scalata fu finanziata, complessivamente 61.000 miliardi di lire, venne ricevuta dalla Olivetti in prestito direttamente dalle banche e con obbligazioni della controllata Tecnost grazie anche all'emissione di nuove azioni per oltre 37\u00a0mila miliardi. Successivamente Tecnost venne fusa con Olivetti per accorciare la catena di controllo. A questo punto era Bell, una societ\u00e0 con sede nel Lussemburgo, a controllare la catena con il 22% di Olivetti.\nSempre nel febbraio 1999, le partecipazioni in Omnitel (e con essa quasi tutto lo stabilimento produttivo di Ivrea) e Infostrada vennero cedute a Mannesmann per un totale di 14.750 miliardi di lire.\nGli anni 2000 e l'incorporazione di Telecom.\nA giugno 2000 il principale azionista di Olivetti era Hopa con il 26%, controllata da Fingruppo Holding S.p.A. (32,59%), Nazionale Fiduciaria S.p.A. (6,29%), G.P. Finanziaria S.p.A. (3,62%), Omniaholding S.p.A. (3,15%), BC Com SA (2,53%) e Banco di Brescia (2,21%).\nA giugno 2002 Olivetti S.p.A. ha incorporato Telecom Italia S.p.A., mutando per\u00f2 denominazione in Telecom Italia S.p.A., ottenendo un colosso da 54,61 miliardi di euro di fatturato e 129.063 dipendenti. La continuit\u00e0 del nome Olivetti \u00e8 assicurata da Olivetti Tecnost (100% Telecom Italia) che poi diventer\u00e0 semplicemente Olivetti.\nCon una conferenza stampa del 29 giugno 2005 Telecom Italia annunciava di voler rilanciare Olivetti sul mercato dell'informatica, iniziando dal ripristino del marchio Olivetti, che era stato sostituito da Olivetti Tecnost. Con un investimento di 200 milioni di euro in 3 anni, l'azienda intendeva lanciare una serie di nuovi prodotti per l'ufficio e per la casa nel campo delle stampanti a getto d'inchiostro e dei dispositivi multifunzione (che riuniscono in s\u00e9 le funzioni dello \"scanner\", della stampante, della fotocopiatrice e, in alcuni casi, del fax). Nell'anno 2008 Olivetti festeggi\u00f2 il centenario della sua fondazione, avvenuta nel 1908. Il 20 aprile 2011 riapr\u00ec, in collaborazione col Fondo per l'Ambiente Italiano, lo storico negozio-museo in piazza San Marco a Venezia, esponendo alcuni prodotti dell'azienda di Ivrea. Strategicamente molto importante, ai fini d'un riposizionamento nel mercato, \u00e8 stato il lancio del \"tablet\" Olipad, avvenuto nel marzo 2011.\nNel giugno 2012 Olivetti ha chiuso un polo di ricerca situato in Svizzera, l'Olivetti Engineering SA, che si occupava della progettazione hardware e software dei suoi prodotti. Nello stesso mese Olivetti e Telecom hanno deciso la chiusura dello stabilimento valdostano di Arnad dove la controllata Olivetti I-Jet sviluppava e produceva testine per stampanti e fax.\nOlivetti come divisione IoT del Gruppo TIM.\nCon il piano strategico 2021-2023 del Gruppo TIM, a Olivetti \u00e8 assegnato il compito di espandersi nel mercato delle soluzioni IoT, valorizzando l'integrazione con la rete 5G TIM.\nL'azienda conseguentemente struttura la propria gamma di prodotti nel settore IoT &amp; Big Data raggruppandoli in tre categorie: Servizi di connettivit\u00e0, soluzioni IoT e Analytics &amp; Big Data.\nCultura.\nNel periodo 1930-1960 Adriano Olivetti affiancava a una gestione aziendale innovativa anche una cultura del prodotto che andava ben oltre la semplice estetica.\nDesign.\nNel 1935 venne realizzata la prima macchina per scrivere affiancando disegnatore e ingegneri, la \"Studio 42\", con il contributo dell'ingegnere Ottavio Luzzati, del pittore Xanti Schawinsky e degli architetti Figini e Pollini.\nNel 1938 inizi\u00f2 la stretta collaborazione con Marcello Nizzoli che vide la nascita di prodotti quali la \"Olivetti Lexikon 80\" (1948), la \"Divisumma 14\" (1948), la \"Lettera 22\" (1950), la \"Studio 44\" (1952), la \"Divisumma 24\" (1956), la \"Lettera 32\" (1963). Nel 1952 la \"Lettera 22\" e la \"Lexikon 80\" vennero incluse nella collezione permanente del Museum of Modern Art di New York.\nNel 1958 entr\u00f2 in Olivetti anche Ettore Sottsass, con la cui collaborazione vengono creati prodotti come l'Elea 9003 (1959), la Olivetti Valentine (1969) e il computer M24 (1984). Nel 1959 l'Istituto Tecnologico dell'Illinois riun\u00ec 100 designer e selezion\u00f2 la Lettera 22 come il primo dei 100 migliori prodotti di design del periodo 1859-1959, nove anni dopo la sua creazione.\nGrafica pubblicitaria.\nGuidati dall'Ufficio Sviluppo e Pubblicit\u00e0 i prodotti vennero affiancati da una comunicazione grafica e d'impresa che rafforz\u00f2 e spinse ulteriormente la cultura su cui Olivetti poneva le sue fondamenta.\nI primi manifesti vennero realizzati da Marcello Dudovich, che lasci\u00f2 per\u00f2 il campo a Giovanni Pintori che cur\u00f2 la grafica pubblicitaria e istituzionale nel periodo 1938-1968, al quale si affianc\u00f2 pi\u00f9 tardi Egidio Bonfante.\nIn particolare durante la trentennale collaborazione con Giovanni Pintori (\"art director\" dell'Ufficio Tecnico di Pubblicit\u00e0), la comunicazione e la grafica Olivetti attirarono l'attenzione internazionale diventando oggetto di culto e trovando spazio in importanti esposizioni in tutto il mondo: New York (MoMa 1952), Berlino (1954), Giappone (1954), Parigi (Louvre 1955), Londra (1959).\nArchitettura.\nLa fabbrica di Ivrea, uno dei pi\u00f9 rinomati simboli aziendali, venne realizzata dagli architetti Figini e Pollini verso la met\u00e0 del 1930.\nLo stabilimento di Pozzuoli, realizzato negli anni cinquanta da Luigi Cosenza, \u00e8 un esempio d'integrazione nel panorama naturale della costa napoletana. All'inaugurazione (1955) Adriano Olivetti afferm\u00f2: \"di fronte al golfo pi\u00f9 singolare del mondo, questa fabbrica si \u00e8 elevata, nell'idea dell'architetto, in rispetto della bellezza dei luoghi e affinch\u00e9 la bellezza fosse di conforto nel lavoro di ogni giorno. La fabbrica fu quindi concepita alla misura dell'uomo, perch\u00e9 questi trovasse nel suo ordinato posto di lavoro uno strumento di riscatto e non un congegno di sofferenza\".\nEccezionale opera di immagine coordinata sono stati i \"negozi Olivetti\": a New York (1954), a Venezia (1958), a Parigi (1960), a Buenos Aires (1968), tutti realizzati da rinomati architetti.\nDurante la sua storia, la Olivetti si avvalse, per la costruzione di stabilimenti, \"show-room\", uffici e negozi, di famosi architetti e \"designer\". Per gli edifici commerciali, si affid\u00f2 per esempio a Carlo Scarpa, che nel 1958 progett\u00f2 il negozio a Venezia, Franco Albini e Franca Helg, che nello stesso anno progettano il negozio Olivetti a Parigi, e nel 1961 Ignazio Gardella allest\u00ec un negozio a D\u00fcsseldorf.\nAnche gli edifici per ufficio rientravano nelle politiche di immagine della Olivetti. Annibale Fiocchi, Luca Capezio, Marcello Nizzoli e Gian Antonio Bernasconi sono autori tra il 1954 e il 1956 del Palazzo degli Uffici di via Clerici a Milano. Per la Hispano-Olivetti, i BBPR completarono nel 1964 un edificio a Barcellona, dove la costruzione sorge su un lotto a trapezio e allude vagamente all'architettura di Antoni Gaud\u00ed. Nel 1972 Egon Eiermann progett\u00f2 gli uffici Olivetti di Francoforte.\nLa Olivetti dal 1954 inizi\u00f2 la costruzione degli stabilimenti in America latina, soprattutto in Argentina e Brasile, dove la progettazione fu affidata a Marco Zanuso.\nLa Olivetti negli anni a seguire continu\u00f2 la costruzione dei propri stabilimenti e impianti industriali in linea alla sua politica legata all'immagine dinamica e moderna dell'azienda, affidando gli incarichi di progettazione a nomi prestigiosi della cultura architettonica internazionale.\nDue esempi sono costituiti dal Centro tecnico Olivetti di Yokohama e dall'ampliamento del Centro di formazione di Haslemere, nel Surrey. Il Centro a Yokohama fu progettato da Kenz\u014d Tange e dal gruppo \"Urtec\" e fu realizzato tra 1969 e 1972. Il progetto dell'impianto di Haslemere fu invece affidato a James Stirling, che port\u00f2 a termine la costruzione nel 1973.\nNomi di prestigio figurano tra quelli chiamati dalla Olivetti alla progettazione di stabilimenti, tra cui anche Le Corbusier e Louis I. Kahn.\nLe Corbusier progett\u00f2 tra il 1961 e 1962 lo stabilimento di Pregnana Milanese, alle porte di Milano, che non fu per\u00f2 mai realizzato.\nLouis Kahn invece tra il 1967 e il 1970 progett\u00f2 lo stabilimento di Harrisburg in Pennsylvania, che al contrario fu realizzato, e rappresenta molto chiaramente l'intreccio tra la cultura tecnica nata nella fabbrica e la cultura architettonica coeva.\nDal 2001 \u00e8 possibile visitare il Museo a cielo aperto dell'architettura moderna di Ivrea seguendo un percorso pedonale attraverso un eccezionale patrimonio architettonico e urbanistico.\nProdotti storici.\nTelescriventi (telex).\nOlivetti inizi\u00f2 a produrre telescriventi per fornire gli uffici postali con strumentazione moderna per inviare e ricevere telegrammi. I primi modelli stampavano su un nastro di carta, che veniva tagliato e ricomposto per assumere la forma di foglio.\nNegli anni ottanta, in un'area ad accesso riservato, negli stabilimenti Olivetti di Scarmagno erano prodotte telescriventi destinate alla Nato.\nIl servizio telex pubblico italiano fu chiuso nel 2002.\nSociet\u00e0 controllate.\nLe principali aziende controllate e societ\u00e0 collegate (al 2001):\nAltre aziende del gruppo sono:\nArchivio.\nLa documentazione prodotta dalla Olivetti spa \u00e8 conservata presso l'Associazione Archivio Storico Olivetti di Ivrea, distribuita nei fondi: \"Olivetti\", \"Audioteca\", \"Biblioteca\", \"Cinevideoteca\", \"Documentazione\", \"Eidoteca\", \"Emeroteca\", \"Fototeca\"\", Oggetti\"\". \"Il fondo Adriano Olivetti, in particolare, contiene la documentazione prodotta dall'imprenditore nel corso della propria vita e durante il periodo di attivit\u00e0 nell'azienda di famiglia (estremi cronologici: 1925-1960) di propriet\u00e0 degli eredi. La Fondazione Adriano Olivetti \u00e8 stata costituita, sempre a Ivrea, nel 1962 con lo scopo di tutelare e promuovere la figura di Adriano Olivetti e il suo pensiero e conserva il patrimonio documentale relativo alle personalit\u00e0 imprenditoriali della famiglia Olivetti, e in particolare le carte private e gli archivi di Adriano Olivetti, di Camillo e di Roberto Olivetti."}
{"id": "1743196", "revid": "702184", "url": "https://it.wikipedia.org/wiki?curid=1743196", "title": "Augusto Conti", "text": "Biografia.\nAugusto Conti nacque a San Pietro alle Fonti di San Miniato al Tedesco nel 1822 da famiglia oriunda livornese.\nStudi\u00f2 a Siena e Pisa; in questa universit\u00e0 aggred\u00ec un professore da lui ritenuto reazionario. Fu espulso dall'ateneo e pass\u00f2 alcuni mesi in carcere. Dopo quell'episodio fu costretto a completare gli studi fuori dal Granducato di Toscana. Si trasfer\u00ec dunque nel Ducato di Lucca e all'Universit\u00e0 di Lucca si laure\u00f2 in legge. Fu combattente a Montanara con i volontari toscani; insegn\u00f2 a Lucca, a Pisa e nell'Istituto superiore di Firenze. Insigne filosofo cristiano, scrittore di pregio, pedagogista, collabor\u00f2 con Raffaello Lambruschini al periodico \"La famiglia e la scuola\".\nIl 31 marzo del 1869, per i suoi meriti letterari e scientifici, fu chiamato a sedere nel Collegio dei Residenti dell'Accademia della Crusca; in seguito ne ricopr\u00ec pi\u00f9 volte l'Arciconsolato. Fu il filosofo della bellezza, che defin\u00ec stare fra il vero e il buono, e li collegava come il mezzo tra il principio e fine. Ebbe stile classico e le sue opere a volte sono apprezzate pi\u00f9 per l'eleganza della prosa che per il contenuto.\nA Firenze fu a lungo consigliere superiore della pubblica istruzione e collabor\u00f2 con l'architetto Emilio De Fabris per la definizione dell'apparato ornamentale della facciata di Santa Maria del Fiore."}
{"id": "1743199", "revid": "6923", "url": "https://it.wikipedia.org/wiki?curid=1743199", "title": "Stella degenere", "text": "In astronomia il termine stella degenere \u00e8 utilizzato per definire in maniera collettiva le nane bianche, le stelle di neutroni e gli altri corpi celesti costituiti da materia esotica, tutti generalmente di dimensioni piccole a dispetto della loro grande massa. Un sinonimo di stella degenere \u00e8 stella compatta, che per\u00f2 \u00e8 utilizzato per quegli oggetti, tra cui i buchi neri, la cui esatta natura \u00e8 sconosciuta ma i dati ottenuti dall'osservazione suggeriscono che abbiano una massa elevata ma piccole dimensioni.\nStadio finale dell'evoluzione stellare.\nAl termine della propria evoluzione, le stelle, qualunque sia la loro massa, attraversano una fase in cui la materia che le costituisce assume uno stato degenere. Durante la fase di stabilit\u00e0 della sequenza principale e le fasi immediatamente successive la stella risplende, perdendo energia; tale perdita, che le stelle subiscono continuamente, \u00e8 compensata dalla produzione di energia nel nucleo tramite le reazioni di fusione nucleare. Quando una stella \u00e8 prossima alla fine della propria esistenza, la pressione di radiazione del nucleo non \u00e8 pi\u00f9 in grado di contrastare la gravit\u00e0 degli strati pi\u00f9 esterni dell'astro. Di conseguenza il nucleo va incontro ad un collasso, mentre gli strati pi\u00f9 esterni vengono espulsi in maniera pi\u00f9 o meno violenta; ci\u00f2 che resta \u00e8 un oggetto estremamente denso: una stella compatta, costituita da materia in uno stato altamente degenere. Le stelle degeneri sono nane bianche e stelle di neutroni; la differenza che intercorre tra le stelle compatte e le stelle classiche \u00e8 analoga a quella che sussiste tra solidi e gas. Se si attendesse un tempo sufficiente perch\u00e9 una nana bianca sia sufficientemente fredda e se si possedesse una navicella in grado di resistere alle enormi forze gravitazionali e mareali, sarebbe possibile atterrare sulla sua superficie, che si presenta solida. Tuttavia il tempo previsto perch\u00e9 la superficie di una nana bianca si raffreddi \u00e8 enorme, persino superiore all'attuale et\u00e0 dell'Universo.\nNonostante le stelle degeneri emettano radiazioni elettromagnetiche, quindi consumino una certa quantit\u00e0 di energia, esse per mantenere inalterata la propria pressione non necessitano di alte temperature per compiere le reazioni nucleari, come invece richiedono le stelle normali. Escludendo un'eventuale perturbazione esterna o un decadimento barionico, l'esistenza di una stella degenere dovrebbe durare molto a lungo, o essere addirittura \"eterna\". Quella di stella compatta \u00e8 una fase che interesser\u00e0 prima o poi tutte le stelle dell'universo e raggiunger\u00e0 il suo massimo nella cosiddetta era degenere dell'universo.\nUn esperimento mentale: la creazione di oggetti compatti.\nSupponiamo di fare un esperimento mentale nel quale immaginiamo di creare un oggetto freddo aggiungendo sempre pi\u00f9 massa ed ignorando la pressione termica. In che modo agir\u00e0 la forza di gravit\u00e0? In questo esperimento abbiamo sei diversi oggetti alternativi: pianeta, nana bruna, nana bianca, stella di neutroni, stella esotica e buco nero.\nPianeti.\nA basse densit\u00e0 della materia, l'oggetto \u00e8 mantenuto tale da forze di natura elettromagnetica, che costringono gli elettroni ad occupare degli orbitali posti attorno al nucleo atomico che danno origine ai legami chimici, consentendo l'esistenza di corpi solidi come le rocce. La consistenza di tali corpi \u00e8 tale che essi non si contraggono in maniera eccessiva qualora gli si aggiungesse massa; una massa maggiore ad ogni modo rende l'oggetto di dimensioni maggiori: il raggio dunque cresce con la massa.\nA un certo punto, qualora la massa sia piuttosto grande, la pressione al centro del corpo \u00e8 talmente elevata che tutta la materia \u00e8 ionizzata: gli elettroni sono strappati all'attrazione dei nuclei atomici e sono liberi di muoversi nello spazio; di conseguenza, non \u00e8 possibile la realizzazione di legami chimici. Tale situazione \u00e8 quella che gli astrofisici ritengono sia presente all'interno di Giove. Qualora, ipoteticamente, al pianeta venisse aggiunta massa, la crescita della gravit\u00e0 non sarebbe pi\u00f9 esattamente controbilanciata dalla pressione, sicch\u00e9 il pianeta subirebbe una contrazione che ne ridurrebbe il raggio.\nLa maggiore massa fredda dell'universo.\nGiove ha il maggiore volume possibile per una massa fredda. Se gli si aggiungesse massa per\u00f2 il diametro e il volume del pianeta diminuirebbero, contrariamente a quanto si potrebbe intuitivamente pensare. La densit\u00e0 al centro del corpo \u00e8 ora talmente elevata che gli elettroni divengono \"degeneri\", vale a dire che gli elettroni si trovano nel livello quantico ad energia pi\u00f9 bassa disponibile. Dato che gli elettroni appartengono alla categoria dei fermioni, essi obbediscono al principio di esclusione di Pauli, secondo il quale due elettroni non possono occupare il medesimo livello. Cos\u00ec gli elettroni occupano una banda piuttosto vasta di livelli a bassa energia; qualora la massa incrementasse ulteriormente costringendo questa banda ad allargarsi, si verrebbe a creare una forza quantistica, detta pressione degenerativa degli elettroni, che a questo punto si trova a mantenere stabile il centro del pianeta, mentre gli ioni presenti esercitano una forza quasi nulla.\nNane brune.\nArrivati a costruire una massa compresa tra circa 13 e 75 masse gioviane, noteremmo che il corpo si mantiene in equilibrio prettamente grazie alla pressione degli elettroni degenerati: ci\u00f2 che avremo di fronte sar\u00e0 una nana bruna, un oggetto intermedio, per dimensioni e temperatura, tra un pianeta ed una piccola stella. Questi astri mancati emettono una radiazione molto debole, principalmente concentrata nell'infrarosso, dovuta al meccanismo di Kelvin-Helmholtz; \u00e8 questo il motivo per cui le prime nane brune furono individuate soltanto nel 1995.\nNane bianche.\nSe continuassimo, nel nostro esperimento mentale, ad aggiungere massa, scopriremo che la gran parte del nostro oggetto diviene sempre di pi\u00f9 di materia degenere. Le stelle chiamate \"nane degeneri\" o, pi\u00f9 comunemente, \"nane bianche\" sono costituite prevalentemente da materia degenere, per lo pi\u00f9 nuclei di carbonio ed ossigeno \"immersi\" in un \"mare\" di elettroni degeneri. Le nane bianche si formano a partire dai nuclei delle stelle di sequenza principale giunte alla fine della propria esistenza e, al momento della loro formazione, hanno una temperatura elevatissima. Tale temperatura \u00e8 per\u00f2 destinata a diminuire man mano che l'astro si raffredda, cedendo calore allo spazio circostante in conformit\u00e0 con il secondo principio della termodinamica; quando la temperatura \u00e8 ormai molto bassa, si origina una \"nana nera\". Le prime nane bianche furono osservate nel XIX secolo, ma la loro vera natura, cos\u00ec come le loro altissime densit\u00e0 e pressioni, non furono spiegate fino agli anni venti del XX secolo.\nL'equazione di stato della materia degenere \u00e8 definita \"soft\", vale a dire che aggiungendo sempre pi\u00f9 massa l'oggetto subir\u00e0 una diminuzione delle dimensioni. Se nel nostro esperimento immaginario continuassimo ad aggiungere massa a quella che ora \u00e8 una nana bianca, noteremmo che l'oggetto si contrarrebbe mentre la densit\u00e0 centrale raggiungerebbe valori impensabili, con gli elettroni degeneri ad energia sempre maggiore. Il raggio della stella \u00e8 ora ridotto a qualche decina di migliaia di chilometri, mentre la massa \u00e8 prossima a quel limite teorico che consente a una nana bianca di restar tale: il limite di Chandrasekhar, corrispondente a circa 1,4 masse solari.\nSe avessimo la possibilit\u00e0 di prendere un campione di materia dal centro della nana bianca e iniziassimo a comprimerla lentamente, noteremmo che gli elettroni sarebbero costretti a combinarsi coi nuclei atomici (cattura elettronica), annichilando i protoni in neutroni con un'emissione di positroni e neutrini. Man mano che la densit\u00e0 incrementa, tali nuclei divengono sempre pi\u00f9 estesi e sempre meno saldi.\nAlla densit\u00e0 critica di circa 4\u00b71014 kg/m3, chiamata \"neutron drip line\", il nucleo atomico potrebbe tendere a decadere in protoni e neutroni; eventualmente potrebbe raggiungere un punto dove la materia possiede una densit\u00e0 (~2\u00b71017 kg/m3) paragonabile a quella del nucleo atomico. A questo punto la materia \u00e8 principalmente formata da neutroni liberi, con tracce di protoni ed elettroni. Oggetti con queste densit\u00e0 centrali si potranno formare se nel nostro esperimento appena condotto continuiamo ad aggiungere massa fino a superare il limite di Chandrasekhar; si former\u00e0 cos\u00ec la nostra quarta classe di oggetti compatti.\nStelle di neutroni.\nIn certe stelle binarie in cui una delle componenti \u00e8 una nana bianca, la massa \u00e8 trasferita dalla compagna alla nana bianca, la quale potrebbe superare il limite di Chandrasekhar. Gli elettroni reagiscono con i protoni formando neutroni, i quali non forniranno la pressione necessaria per resistere alla gravit\u00e0; la stella a quel punto collasser\u00e0. Se il nucleo della stella \u00e8 composto in prevalenza da carbonio ed ossigeno, a causa del collasso gravitazionale inizier\u00e0 la fusione esplosiva di questi due elementi (detonazione del carbonio), dando luogo ad una luminosissima supernova di tipo Ia che distrugger\u00e0 completamente la nana bianca. Se invece il nucleo \u00e8 composto in massima parte da magnesio o altri elementi pi\u00f9 pesanti, il collasso continua.\nCon l'incremento della densit\u00e0 iniziale, gli elettroni residui reagiscono con i protoni per formare ulteriori neutroni; il collasso continuer\u00e0 finch\u00e9 (a densit\u00e0 sempre maggiori) i neutroni non degenerano. Dopo una riduzione di tre ordini di magnitudine, \u00e8 possibile che la massa trovi un nuovo equilibrio, concentrata in un raggio di appena 10\u201320 km: una \"stella di neutroni\".\nSebbene la prima stella di neutroni non sia stata osservata direttamente prima del 1967, quando fu scoperta la prima radiopulsar, la loro esistenza era gi\u00e0 stata ipotizzata da Walter Baade e Fritz Zwicky fin dal 1933, solo un anno dopo la scoperta del neutrone, nel 1932. Essi capirono che poich\u00e9 le stelle di neutroni sono cos\u00ec dense, il collasso di una stella normale in una di neutroni potrebbe liberare un'energia potenziale gravitazionale notevole, fornendo cos\u00ec una spiegazione possibile delle supernovae. Questa \u00e8 la spiegazione per le supernove di tipo Ib, Ic e II. Tali supernove si manifestano quando il nucleo ferroso di una stella massiccia supera il limite di Chandrasekhar e collassa in una stella di neutroni.\nCome gli elettroni, anche i neutroni sono fermioni; quindi permettono alla pressione degenerativa dei neutroni di mantenere una stella di neutroni senza collassare. In pi\u00f9, le interazioni repulsive tra neutroni aggiungono ulteriore pressione. Come il limite di Chandrasekhar per le nane bianche, c'\u00e8 una massa limitante per le stelle di neutroni, il limite di Tolman-Oppenheimer-Volkoff, superato il quale queste forze non sono sufficienti a mantenere la stella integra pi\u00f9 a lungo. Cos\u00ec come non sono ben conosciute le forze che agiscono all'interno di queste masse dense, altrettanto \u00e8 ignoto lo stesso limite. Si crede che sia compreso tra le 2 e le 3 volte la massa del Sole. Se ulteriore massa si addensa su una stella di neutroni, questo limite potr\u00e0 essere raggiunto, ma cosa accada in seguito non \u00e8 ben chiaro.\nStelle esotiche.\nStelle di quark.\n\u00c8 possibile che i neutroni si possano decomporre nei loro componenti pi\u00f9 semplici, i quark. In questo caso, la stella si concentrer\u00e0 e diventer\u00e0 pi\u00f9 densa, ma potr\u00e0 sopravvivere in questa nuova fase per un periodo indefinito, se non riceve ulteriore massa: sar\u00e0 diventata un nucleone di grandi dimensioni. Una stella in questo ipotetico stato \u00e8 chiamata stella di quark o \"stella strana\". Le pulsar RX J1856.5-3754 e 3C 58 potrebbero essere stelle di quark.\nStelle di preoni.\nSe seguiamo i modelli standard della fisica delle particelle e assumiamo che i quark ed i leptoni non siano particelle elementari fondamentali, ma siano loro stessi composti da preoni, un'eventuale stella pi\u00f9 densa, la stella di preoni non sarebbe del tutto impensabile. Una stella pu\u00f2 collassare fino ad occupare un decimillesimo del suo diametro originale; potrebbe essere una sorta di \"quark gigante\" la cui densit\u00e0 pu\u00f2 superare i 1023 kg/m3, raggiungendo in certi casi i 1033 kg/m3.\nStelle Q.\nLe stelle Q (o \"buchi grigi\") sono stelle di neutroni compatte e pi\u00f9 pesanti, con uno stato esotico della materia. L'oggetto compatto del sistema V404 Cygni potrebbe essere un buco grigio.\nStelle elettrodeboli.\nNel nucleo di una stella di neutroni che subisce il collasso gravitazionale i quark potrebbero iniziare a trasformarsi in leptoni a causa dell'interazione elettrodebole. L'energia risultante potrebbe interrompere la contrazione dell'astro per una decina di milioni di anni; in questo stadio, la stella prende il nome di \"stella elettrodebole\".\nGli oggetti di massa stellare che abbiamo analizzato (nane brune, nane bianche, stelle di neutroni, fino ad oggetti ancora pi\u00f9 esotici come stelle di quark, stelle di preoni, buchi grigi e stelle elettrodeboli) sono tutti sostenuti, completamente o parzialmente, da una pressione degeneratrice. Tutte queste stelle sono chiamate \"stelle degeneri\".\nBuchi neri.\nCon l'aggiunta di massa, l'equilibrio contro il collasso gravitazionale raggiunge il suo punto di rottura. La pressione della stella non \u00e8 sufficiente per controbilanciare la gravit\u00e0 e in pochi millisecondi avviene un catastrofico collasso gravitazionale. La velocit\u00e0 di fuga alla superficie, gi\u00e0 ad un minimo di 1/3 della velocit\u00e0 della luce, pu\u00f2 arrivare a raggiungere persino la stessa velocit\u00e0 della luce. A quel punto, l'energia e la materia non possono sfuggire: si \u00e8 formato un buco nero. Tutta la luce viene intrappolata nell'orizzonte degli eventi: questo fatto spiega anche perch\u00e9 il buco nero appaia proprio \"nero\", ossia privo di luce, ad eccezione dell'eventuale radiazione di Hawking. Si presume che il collasso continuer\u00e0; secondo la teoria classica della relativit\u00e0 generale, viene creata una singolarit\u00e0 gravitazionale che occupa non pi\u00f9 di un punto.\nPotrebbe esserci un nuovo arresto del catastrofico collasso gravitazionale al diametro comparabile con la lunghezza di Planck, ma a questa lunghezza non ci sono teorie della gravit\u00e0 che prevedono cosa potrebbe succedere nei momenti successivi."}
{"id": "1743202", "revid": "767487", "url": "https://it.wikipedia.org/wiki?curid=1743202", "title": "Mat\u00edas Urbano", "text": "Caratteristiche tecniche.\n\u00c8 molto abile nel gesto tecnico della rabona."}
{"id": "1743207", "revid": "121837", "url": "https://it.wikipedia.org/wiki?curid=1743207", "title": "Stella compatta", "text": ""}
{"id": "1743208", "revid": "121837", "url": "https://it.wikipedia.org/wiki?curid=1743208", "title": "Stella degenerata", "text": ""}
{"id": "1743212", "revid": "307923", "url": "https://it.wikipedia.org/wiki?curid=1743212", "title": "Epiro (provincia romana)", "text": "L'Epiro fu una provincia romana comprendente la zona meridionale dell'Albania e la zona nord-occidentale dell'attuale Grecia.\nStatuto.\nL'Epiro venne conquistato dai romani verso il 168 a.C. Non diviene subito provincia autonoma ma viene incorporata nella Macedonia, istituita nel 146 a.C.. Con Augusto ci fu una riorganizzazione provinciale e l'Epiro fu diviso tra la Macedonia e l'Acaia. Solo intorno al 108 d.C. l'Epiro diviene provincia autonoma grazie all'imperatore Traiano.\nLa provincia procuratoria dell'Epiro era ancora esistente sotto Adriano. Per quanto riguarda l'et\u00e0 post-adrianea, invece, non c'\u00e8 una documentazione tale per cui sia possibile ricostruire nei dettagli la storia amministrativa dell'Epiro. \u00c8 tuttavia ipotizzabile che la provincia sia rimasta equestre per un periodo assai lungo, intramezzato forse, ma senza alcun riferimento preciso, con alcune parentesi senatorie. Le attestazioni testimoniano ancora sotto Caracalla un procuratore presidiale.\nCon la riforma tetrarchica di Diocleziano della fine del III secolo la provincia venne divisa in Epirus Novus (\"Nuovo Epiro\") e Epirus Vetus (\"Epiro vecchio\").\nStoria.\nImportante fu la sua posizione geografica. I primi interventi armati romani in questo territorio infatti, risale gi\u00e0 dal 229 a.C. Con queste prime battaglie si cercava di eliminare i pirati dal mare Adriatico ed avere relazioni commerciali ed economici con citt\u00e0 fiorenti quali Apollonia e Durazzo.\nI primi periodi dopo la conquista romana l'Epiro non vide i propri confini stabili soprattutto perch\u00e9 il territorio era i confini dell'impero romano. Solo pi\u00f9 tardi con il principato di Augusto che estese i confini sino al Danubio, il territorio ebbe un assetto duraturo.\nLa \"communis opinio\" riguardo alla creazione della provincia procuratoria dell'Epiro ritiene che l'Epiro fu innalzato al rango di provincia in concomitanza con il cambio di statuto della Grecia da parte di Nerone. La parte settentrionale della provincia dell'Acaia fu separata dal resto della penisola e munita di un'amministrazione autonoma a partire dall'anno 67 d.C.\nBibliografia.\nE. Groag, \"Die r\u00f6mischen Reichsbeamten von Achaia bis auf Diokletian\", Wien-Leipzig 1939, p.\u00a041\nG.W. Bowersock, \"Achaia, \u00abEurop\u00e4ische Wirtschafts-und Sozialgeschichte in der r\u00f6mischen Kaiserzeit\u00bb, a cura di F. Vittinghoff\", Stuttgart 1990, pp.\u00a0639\u2013653, in part. p.\u00a0641"}
{"id": "1743213", "revid": "38120", "url": "https://it.wikipedia.org/wiki?curid=1743213", "title": "Cadillac Cien", "text": "La Cadillac Cien \u00e8 una concept car realizzata nel 2002 dalla casa automobilistica statunitense Cadillac per festeggiare i 100 anni dalla propria fondazione. Lo stesso nome, \"Cien\", in spagnolo significa \"cento\".\nL'auto fu esposta per la prima volta al Salone dell'automobile di Detroit nel 2002.\nCaratteristiche tecniche.\nLa Cadillac Cien monta un motore GM V12 da 7.500 cm\u00b3 interamente in alluminio, capace di erogare la potenza di 760 CV, per una velocit\u00e0 massima di 365\u00a0km/h. La Cien, inoltre, monta il sistema \"Displacement on Demande\", che lo spegne durante le soste e lo trasforma in un 6 cilindri ai bassi regimi. Questa \"supercar\", monta anche altri sistemi per garantire al pilota un'ottima guida, come \"Stabil Track\", \"Night Vision\", \"Ultrasonic Rear Park assist\", \"Communiport\" e \"OnStar\". L'auto, \u00e8 equipaggiata con uno spoiler posteriore che, a seconda della velocit\u00e0, varia il suo assetto e monta ruote da 19\" all'avantreno e 21\" al retrotreno.\nOltre che al salone automobilistico la vettura \u00e8 stata protagonista del film \"The Island\"."}
{"id": "1743214", "revid": "767487", "url": "https://it.wikipedia.org/wiki?curid=1743214", "title": "Harddiskaunt", "text": "Gli Harddiskaunt sono un gruppo ska italiano formatosi nel gennaio del 1996 nella provincia di Varese.\nStoria.\nIn Italia si sono esibiti in centinaia di concerti spaziando da Bolzano a Taranto, da Trento ad Avellino, accompagnando spesso band straniere come gli Skatalites, gli Ska-P e artisti italiani come Daniele Sepe, Il Parto delle Nuvole Pesanti o Daniele Silvestri. Vantano numerosi tour in Germania, Austria, Svizzera, Croazia e un contratto con la label tedesca Grover Records, principale etichetta ska in Europa. Gli Harddiskaunt, fin dal primo demo del 97, hanno contaminato lo ska pi\u00f9 genuino con altri generi come lo swing, il surf, il reggae e latin. Se nell'ultimo album \"La buena y la mala onda\" le contaminazioni con i ritmi sudamericani si era fatta molto forte, nel nuovo lavoro, \"Skankin' Around\", la band ha scelto di tornare alle origini dello ska. L'EP comprende sei classici giamaicani di autori come Jimmy Cliff, Bob Marley, Maytals e John Holt.\nCollegamenti esterni.\nHarddiskaunt su Rockit"}
{"id": "1743215", "revid": "123486417", "url": "https://it.wikipedia.org/wiki?curid=1743215", "title": "Exhale (Shoop Shoop)", "text": "Exhale (Shoop Shoop) \u00e8 una canzone del 1995 della cantante statunitense Whitney Houston, composta per la colonna sonora del film \"Waiting to Exhale\", nel quale la Houston era anche protagonista.\nLa canzone \u00e8 stata scritta e prodotta da Babyface. Il brano \u00e8 popolare soprattutto per il famoso ritornello in cui veniva ripetuto continuamente \"shoop shoop shoop shoo-be-doop\".\nDopo la scomparsa della cantante, come tributo, il cantautore R&amp;B Robin Thicke ha realizzato una personale cover del brano, pubblicato come singolo promozionale."}
{"id": "1743217", "revid": "767487", "url": "https://it.wikipedia.org/wiki?curid=1743217", "title": "NoJazz", "text": "I noJazz sono una band francese contaminata da elementi di jazz ed elettronica; la loro musica \u00e8 un crossover abilmente mixato di suoni comprendenti sia la cultura afroamericana (con elementi caraibici e latini) sia quella del jazz europeo con elementi legati spesso a suoni Drum and Bass.\nInfluenze evidenti possono essere ricercate nella tradizione del \"jazz etnico\" di Joe Zawinul dell'ultimo periodo.\nHanno realizzato 4 CD in qualche caso invitando come \"guest\" grandi nomi della musica come Stevie Wonder in \"Have Fun\"."}
{"id": "1743219", "revid": "599013", "url": "https://it.wikipedia.org/wiki?curid=1743219", "title": "Alenquer", "text": ""}
{"id": "1743220", "revid": "1840984", "url": "https://it.wikipedia.org/wiki?curid=1743220", "title": "Antonio Fassina", "text": "Biografia.\nVincitore del Rally di Sanremo 1979 su Lancia Stratos (navigatore Mauro Mannini) e di un campionato europeo nel 1982 con la Opel Ascona 400 in coppia con Rudy Dal Pozzo.\nDal 1976 al 1981 ha partecipato a cinque edizioni del Rally d'Italia (sempre valido per il campionato del mondo rally e sempre coinciso col Rally di Sanremo), collezionando una vittoria (1979), due terzi (1977 e 1981), un 4\u00ba posto (1976) ed un ritiro (1980).\nTony si avvicina al mondo delle corse dopo aver acquistato, assieme ad Alessandro Morosini, una Alpine preparata da Morosini stesso all'interno della sua officina, la Gialex.\nLa prima corsa a cui ha partecipato \u00e8 stata il Rally del Piave nel 1969: guidava una Alfa 1750, e suo copilota \u00e8 stato Tony De Marco."}
{"id": "1743221", "revid": "135673", "url": "https://it.wikipedia.org/wiki?curid=1743221", "title": "Tony Fassina", "text": ""}
{"id": "1743224", "revid": "899609", "url": "https://it.wikipedia.org/wiki?curid=1743224", "title": "Max Pohlenz", "text": "Biografia.\nLa sua opera pi\u00f9 famosa fu \"L'Uomo Greco\", composta nel 1945 e pubblicata nel 1946. Qui Pohlenz sostenne la tesi per cui la formazione della civilt\u00e0 greca fu essenzialmente di stampo politico-letterario. Egli mir\u00f2 a rettificare certe linee guida del pensiero greco, limitandosi ad analizzarne giusto tre: \"il vero\", \"il bello\", \"il bene\". Inoltre, indag\u00f2 i rapporti tra l'uomo e se stesso, con le divinit\u00e0 e con la comunit\u00e0.\nNel 1948 pubblic\u00f2 \"La Stoa. Storia di un movimento spirituale\" (due volumi), uno studio fondamentale sullo stoicismo greco-romano."}
{"id": "1743225", "revid": "122814382", "url": "https://it.wikipedia.org/wiki?curid=1743225", "title": "Tempio italico di Castel di Ieri", "text": "Il tempio italico di Castel di Ieri \u00e8 un luogo di culto dei Peligni \"Superequani\" sito nel territorio del comune di Castel di Ieri (AQ), in localit\u00e0 Pi\u00e8 di Franci lungo la strada provinciale Claudia Nova per Goriano Sicoli.\nDescrizione.\nI resti si trovano ai piedi di una parete rocciosa dove, nel passato, era presente una sorgente e sono stati scavati dalla Soprintendenza per i beni archeologici dell'Abruzzo a partire dal 1987. L'area archeologica si estende su 120\u00a0m x 90\u00a0m.\nGli scavi hanno riportato alla luce i resti di due templi, Tempio A e Tempio B, per i quali \u00e8 ancora incerto a quale divinit\u00e0 fossero dedicati, anche se si ipotizza che quello pi\u00f9 recente e ancora visibile, fosse dedicato a Giove Egioco. Scavi successivi hanno portato alla luce anche cinque tombe, rinvenute pi\u00f9 in profondit\u00e0 rispetto ai resti dei templi.\nIl tempio A fu costruito utilizzando i materiali del tempio B, anche se i due siti non coincidono. Il tempio pi\u00f9 antico (tempio \"B\"), ora interrato, \u00e8 datato al IV secolo a.C. dai materiali votivi associati, presentava uno zoccolo in pietra con alzato in materiale deperibile.\nAd un livello pi\u00f9 alto di circa 2\u00a0m si sovrappose parzialmente al primo tempio un secondo edificio templare (tempio \"A\"), risalente al II secolo a.C. e monumentalizzato nel secolo seguente, sulla base di un'iscrizione a mosaico nel pavimento. Del secondo tempio si conservano il podio (15,12\u00a0m x 19,80\u00a0m) in opera poligonale, rivestito da lastre in calcare e accessibile da una scalinata frontale.\nLa cella tripartita era preceduta da un profondo pronao a quattro colonne, con capitelli ionici. I tre ambienti erano pavimentati con un mosaico, quello centrale con motivi geometrici, e conservavano sulle pareti tracce di intonaco dipinto. In fondo alle celle erano presenti dei piccoli ambienti o nicchie chiusi da cancellate, che dovevano servire a custodire gli oggetti di culto o gli archivi e il tesoro della comunit\u00e0. La cella centrale conserva sul fondo il basamento per la statua di culto, che chiuse la nicchia.\nIl secondo tempio presentava una ricca decorazione in terracotta, oggi conservata presso il Museo archeologico nazionale d'Abruzzo a Chieti.\nSono stati rinvenuti anche frammenti della probabile statua di culto, in marmo bianco (frammenti di mantello ornati da serpenti, forse riferibili all'egida della dea Minerva) e bronzetti votivi, tra i quali una figura di Ercole. Sono inoltre venuti alla luce i resti di una scultura raffigurante probabilmente un leone.\nI Mosaici.\nIl mosaico bianco del pavimento della stanza principale(centrale) riporta, un quadrato nel quale \u00e8 contenuto un labirinto in mosaico bianco/nero. Agli angoli dello stesso, sono raffigurati, da sinistra in alto -(in senso orario): a) una croce cristiana (greca - con quattro bracci uguali); b) nel secondo angolo, la clessidra posizionata orizzontalmente quale \" simbolo dell'infinito\"; c) al terzo angolo,(in basso) \"la rosa dei venti\"; d) al quarto angolo(a sinistra), \"la croce rostrata\" Ariana, (con i rostri orientati in senso antiorario). Al centro del labirinto stesso, c'\u00e8 un quadrato, nel quale \u00e8 inserito ancora un quadrato, a mosaico nero, dai lati leggermente concavi, le cui punte sono incuneate negli angoli del primo. In questo secondo quadrato \u00e8 incastonato, infine, un triangolo bianco il cui apice \u00e8 rivolto ad ovest indicando la direzione per ROMA - ed agli angoli, quattro elementi di mosaico bianco, quali punti cardinali.\nLa scritta in mosaico nero su bianco, realizzata su due righe, identifica le famiglie dei magistrati romani che si occuparono del restauro del tempio:\n1\u00aa Riga - E D I U S C. F. S E R. D E C R. L. E D I V S V \n2\u00aa Riga - E. F A C. E X. P A G. (pagus) C. E I D U (m\u00a0q u e)\nLa trib\u00f9 \u00e8 quella della famiglia Sergia, una delle Gens pi\u00f9 antiche di Roma."}
{"id": "1743233", "revid": "373458", "url": "https://it.wikipedia.org/wiki?curid=1743233", "title": "Predrag Vranicki", "text": "Negli anni sessanta fu membro della Praxis school in Jugoslavia.\nVita.\nVranicki nacque nel 1922, a Benkovac, Croazia. Durante la Seconda guerra mondiale combatt\u00e9 con l'Esercito di Liberazione Nazionale contro i fascisti che avevano occupato la Yugoslavia. Ottenne un diploma in filosofia dall'Universit\u00e0 di Zagabria nel 1947 e il suo PhD dall'Universit\u00e0 di Belgrado nel 1951. Dal 1964 al 1966 fu decano della Facolt\u00e0 di Filosofia di Zagabria e rettore dell'Universit\u00e0 dal 1972 al 1976. Vranicki divenne presidente della Societ\u00e0 Filosofica Jugoslava nel 1966 e nel 1973 venne eletto membro dell'Accademia Croata di Scienze ed Arti.\nQuando il giornale dissidente \"Praxis\" ebbe luce 1965 Vranicki si un\u00ec al suo direttivo.\nTesi dell'autore.\nNel 1968 al Congresso Internazionale della Filosofia di Vienna l'autore critic\u00f2 l'atteggiamento dei marxisti al suo tempo. Vranicki come Gajo Petrovic rifiutava lo stalinismo non solo come pratica politica di stampo terroristico, ma anche come schema di tipo filosofico. Lo scopo dell'autore \u00e8 un recupero del marxismo puro ponendolo in contrapposizione allo stalinismo.\nVranicki propone uno sviluppo pluralistico della filosofia marxista, uno sviluppo che ricominci a costruire la cultura marxista dalle basi, eliminando l'apporto dello stalinismo come teoria marxista monolitica antidemocratica.\nOpere maggiori.\nL'opera dell'autore si focalizz\u00f2 in particolare su umanesimo, storia e libert\u00e0 politica. Le sue opere maggiori sono:"}
{"id": "1743234", "revid": "124751422", "url": "https://it.wikipedia.org/wiki?curid=1743234", "title": "Count on Me", "text": "Count on Me \u00e8 un duetto fra la cantante Whitney Houston e l'artista gospel CeCe Winans. Pubblicato nel 1996, la canzone \u00e8 il quarto (il secondo cantato dalla Houston) singolo estratto dalla colonna sonora del film \"Waiting to Exhale\". La canzone \u00e9 stata scritta da Whitney Houston insieme a Babyface e Michael Houston."}
{"id": "1743236", "revid": "599013", "url": "https://it.wikipedia.org/wiki?curid=1743236", "title": "Moses Hardy", "text": " \u00c8 stato uno degli ultimi veterani rimasti della Prima guerra mondiale.\nBiografia.\nHardy \u00e8 nato a Aberdeen in Mississippi nel 1893 o nel 1894.\nI genitori di Hardy, Morris Hardy - nato nel 1830 - e Nancy Hardy, sono stati ex-schiavi che dopo la guerra civile hanno acquistato 265 acri di terreno in Mississippi per un dollaro. La famiglia Hardy \u00e8 sempre stata profondamente religiosa.\nHardy \u00e8 stato sposato una volta, con una donna di nome Fannie Marshall, con la quale ebbe otto figli, il pi\u00f9 giovane dei quali nacque alla fine del 1940.\nSi arruol\u00f2 fra le truppe americane della Prima guerra mondiale nel 1918, all'et\u00e0 di venticinque anni (o ventiquattro). Egli serv\u00ec la fanteria segregata 805a, alla quale venivano assegnati una variet\u00e0 di lavori manuali. Hardy si offr\u00ec anche di fornire le truppe di prima linea in caso di necessit\u00e0, come scout. Se Hardy fece esperienza di combattimento, non si sa ma non fu mai stato ferito gravemente e raramente ne discuteva durante le sue interviste. Invece, preferiva raccontare storie sugli alimenti, il coraggio dei soldati e il tempo passato in Francia. Dopo la guerra, egli ha iniziato a svolgere un'attiva variet\u00e0 di lavori tra cui conducente di scuolabus, agricoltore, diacono e venditore di cosmetici.\nQuest'ultima occupazione la pratic\u00f2 anche oltre il suo centesimo compleanno.\nSi afferm\u00f2 che prima della morte, Hardy non fu mai malato un solo giorno e non aveva mai preso medicine n\u00e9 aveva mai bevuto o fumato. Attribu\u00ec la sua longevit\u00e0 ad uno speciale piatto che era solito a consumare tutti i giorni; a base di cavolo, pane di grano, burro di latte, patate e il Dr Pepper (una bevanda tipicamente americana). Negli ultimi mesi della sua vita Hardy non riusciva pi\u00f9 a camminare ed era costretto a rimanere a letto e rimase in una casa di riposo dove riusciva solo a nutrirsi e passava le giornate guardando tipici programmi come l'Oprah Winfrey Show e \"The Price Is Right\". Nei giorni del suo ultimo enigmatico compleanno era affetto da una leggera demenza che per\u00f2 fu attribuita all'et\u00e0 avanzata.\nRiconoscimenti.\nHa ricevuto la Medaglia interalleata della vittoria, una speciale medaglia dal Mississippi Amry National Guard, la Medaglia Professionale al merito e la Legion d'Onore francese. Nel 1999, la legislatura del Mississippi ha adottato una risoluzione riconoscendo in lui un eccellente cittadino del Mississippi.\nPrimati.\nAl momento della sua morte, (il 7 dicembre 2006) all'et\u00e0 di 113 o 112 anni e 335 giorni, \u00e8 stato riconosciuto come il pi\u00f9 anziano veterano vivente, l'ultimo di colore della Prima guerra mondiale, il pi\u00f9 longevo uomo di sesso maschile mai registrato nel Mississippi e il secondo veterano di tutte le forze armate, di tutti i tempi (dopo Emiliano Mercado del Toro e subito prima dell'italiano Antonio Todde)."}
{"id": "1743242", "revid": "110157", "url": "https://it.wikipedia.org/wiki?curid=1743242", "title": "Why Does It Hurt So Bad", "text": "Why Does It Hurt So Bad \u00e8 una canzone della cantante Whitney Houston pubblicato nel 1996 come ultimo singolo estratto dalla colonna sonora del film \"Waiting to Exhale\"."}
{"id": "1743246", "revid": "6923", "url": "https://it.wikipedia.org/wiki?curid=1743246", "title": "Giovanna di Savoia (1392-1460)", "text": "Origine.\nGiovanna, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia femmina secondogenita di Amedeo VII, detto il Conte Rosso, Conte di Savoia, d'Aosta e di Moriana, e della moglie, Bona di Berry, che, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, era la figlia terzogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387), che, sempre secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era la figlia terzogenita del Conte di Rodez, conte d'Armagnac e di Fezensac e visconte di Lomagne e d'Auvillar, Giovanni I (1306 -\u2020 1373) e della contessa di Charolais, Beatrice di Clermont (gennaio 1311 - Rodez 25 agosto 1364), principessa di sangue reale, figlia primogenita del conte di Charolais e signore di Saint-Just, Giovanni (figlio di Roberto di Francia, figlio del re di Francia, Luigi IX il Santo) e della sua seconda moglie, Giovanna di Dargies, signora di Dargies e di Catheux.&lt;br&gt;Amedeo VII di Savoia, detto il Conte Rosso, sempre secondo Samuel Guichenon, era il figlio maschio primogenito di Amedeo VI, detto il Conte Verde, Conte di Savoia, d'Aosta e di Moriana, e della moglie, Bona di Borbone, che sempre secondo la Samuel Guichenon era figlia del secondo duca di Borbone, Pietro I di Borbone e di sua moglie, la principessa francese Isabella di Valois, che, secondo la \"Chronique parisienne anonyme du XIVe si\u00e8cle\" era figlia del conte di Valois, Conte di Angi\u00f2 e del Maine, conte d'Alen\u00e7on e conte di Chartres, Carlo di Valois e di Mahaut di Ch\u00e2tillon ed era sorella del futuro re di Francia (Bona era la nipote) di Filippo di Valois.\nBiografia.\nGiovanna nacque postuma, nel 1392, alcuni mesi dopo la morte del padre Amedeo VII, detto il \"Conte Rosso\", che mor\u00ec il 1\u00ba novembre 1391, a Ripaglia, lasciando il proprio erede minorenne, Amedeo (\"Amedeum eius filium\"), sotto la reggenza della madre, Bona di Borbone (\"Domin\u00e6 Bon\u00e6 de Borbonio comitiss\u00e6 Sabaudi\u00e6 eius carissima genetricis\"), con Louis III de Cossonay, (?-1394) signore di Cossonay (\"cum consilio viri nobilis et potentis domini Ludovici domini de Cossonay\"), destinando anche un lascito a Bona (\"Bonam de Sabaudia eius filiam\") come viene riportato nel suo testamento; nel testamento di Amedeo viene ricordata anche la moglie Bona (\"Domina Bona de Biturio eius consorte\"), ma non cita il figlio che nascer\u00e0 (Giovanna).&lt;br&gt;Dopo la morte di Amedeo VII la corte dei feudatari si divise in due partiti, uno che appoggiava la nonna di Giovanna, Bona di Borbone, con corte a Chamb\u00e9ry ed un altro che invece si era schierato in favore della madre di Bona e del nuovo conte Amedeo VIII, Bona di Berry, con corte a Montm\u00e9lian; la guerra civile fu evitata anche per l'intervento del re di Francia, Carlo VI, e si concluse con la conferma della reggenza a Bona di Borbone.\nDopo che sua madre, Bona di Berry, era stata esclusa dalla tutela dei figli e dalla reggenza, aveva lasciato la Savoia ed era ritornata in Francia, il 2 dicembre 1393, nel castello di Mehun-sur-Y\u00e8vre, venne redatto il contratto matrimoniale che doveva legare Bona a Bernardo VII d'Armagnac, e, nel 1394, Bona spos\u00f2, in seconde nozze, il Conte di Rodez, conte d'Armagnac e di Fezensac oltre che Visconte di Lomagne e Auvillars, Bernardo VII, che, sia secondo i \"Documens historiques et g\u00e9n\u00e9alogiques sur les familles et les hommes remarquables du Rouergue\", che secondo P\u00e8re Anselme, era il figlio maschio primogenito del Conte di Rodez, conte d'Armagnac e di Fezensac, conte di Charolais e visconte di Lomagne e d'Auvillar, Giovanni II (1333 -\u2020 1384) e di Giovanna di P\u00e9rigord (1345 circa-dopo il 7 Maggio 1366), figlia di Ruggero Bernardo, Conte di P\u00e9rigord e della moglie, Eleonora d1 Vend\u00f4me.\nLa politica matrimoniale intrapresa da suo fratello, Amedeo VIII, Giovanna fu utilizzata in un'alleanza matrimoniale per pacificare i rapporti tempestosi con il Monferrato, sposando, come ci viene confermato dal crnista, Benvenuto di San Giorgio, il 24 aprile 1411, l'erede del marchesato del Monferrato, Gian Giacomo Paleologo (1395 \u2013 1445), figlio del marchese di Monferrato, Teodoro II e della sua seconda moglie, Giovanna di Bar (\u20201402), come ci confermano i \"Monumenta Aquensia\".&lt;br&gt;Il contratto di matrimonio di Giovanna e Gian Giacomo era stato redatto un mese prima.\nNel 1414 divenne contessa d'Acqui e alla morte di suo suocero Teodoro II del Monferrato nel 1418 divenne margravia di Monferrato; Teodoro II mor\u00ec nel 1418 e, secondo lo storico francese Jean Fr\u00e9zet, la sua terza moglie, Margherita non gli aveva dato figli.\nSua sorella, Bona nel 1429, fece testamento, designando suo erede il figlio naturale del marito, anche lui di nome Ludovico (\"Dominum Ludovicum Bastardum Achay\u00e6\") e destinando lasciti a Giovanna (\"domin\u00e6 Joann\u00e6 de Sabaudia marchioniss\u00e6 Montisferrati, eiusdem domin\u00e6 testracisis sorori\"), alla madre (\"domin\u00e6 Bon\u00e6 de Biturio eius matri\") ed al fratello Amedeo VIII (\"dominum Amedeum Sabaudi\u00e6 ducem eius fratrem\").\nSecondo il documento n\u00ba 5372 dei \"Titres de la maison ducale de Bourbon, par m. Huillard-Br\u00e9holles\", il 18 settembre 1430, sua madre, Bona di Berry (\"Bonne de Berry comtesse d\u2019Armaganc et de Rhodes vicomtesse de Carlades, veuve de Bernard comte d\u2019Armagnac et Rhodes)\" fece testamento, lasciando come erede della viscontea di Carlat il figlio, Bernardo (\"son fils Bernard d\u2019Armagac comte de Pardiac\"), stabilendo dei lasciti per gli altri figli ancora in vita, tra cui Giovanna (\"Jeanne de Savoie marquise de Montferrat son autre fille.\").\nGiovanna rimase vedova, nel 1445; secondo i \"Monumenta Aquensia\", Gian Giacomo mor\u00ec il 12 marzo 1445.\nGiovanna mor\u00ec nel 1460.\nFigli.\nGiovanna a Gian Giacomo dette sei o sette figli:"}
{"id": "1743248", "revid": "1305772", "url": "https://it.wikipedia.org/wiki?curid=1743248", "title": "Almeirim", "text": ""}
{"id": "1743249", "revid": "1573940", "url": "https://it.wikipedia.org/wiki?curid=1743249", "title": "Palazzo Taddei", "text": "Palazzo Taddei si trova a Firenze in via de' Ginori 15.\nStoria.\nIl Vasari racconta che Baccio d'Agnolo costru\u00ec per Taddeo Taddei una casa \"comodissima e bella\", dove i Taddei possedevano diverse case. I Taddei si erano arricchiti col commercio della lana ai primi del Quattrocento, associandosi anche ai Medici.\nTaddeo Taddei fu l'esponente pi\u00f9 importante della famiglia, in contatto con le grandi personalit\u00e0 della sua epoca, come Raffaello, Pietro Bembo e Michelangelo. L'ospitalit\u00e0 di Raffaello Sanzio proprio nel suo palazzo \u00e8 ricordata da una targa sulla casa al numero 17, probabilmente apposta nel luogo errato, perch\u00e9 pare che il pittore avesse risieduto proprio nel Palazzo Taddei, nonostante anche quella casa fosse appartenuta ai Taddei, cos\u00ec come l'attiguo palazzo al 19 detto poi palazzo Tolomei-Biffi.\nPer ringraziamento del soggiorno Raffaello lasci\u00f2 due splendidi dipinti a Taddeo, la \"Madonna del Prato\" del Kunsthistorisches Museum di Vienna e la \"Sacra Famiglia\" della National Gallery of Scotland, mentre Michelangelo scolp\u00ec per lui il \"Tondo Taddei\" oggi alla Royal Academy di Londra.\nQuesto palazzo fu venduto nel 1542 a Giovanni Giraldi, marito di Argentina Guicciardini. Tra Seicento e Settecento i Giraldi ampliarono il palazzo, soprattutto al piano nobile, dove venne creata una terrazza per raccordare le due ali. A pi\u00f9 riprese vennero affrescate le sale interne, da artisti del calibro del Volterrano, Ranieri del Pace, Matteo Bonechi e Giovanni Domenico Ferretti. L'\"orto\" al pian terreno invece venne destinato a rimessa per le carrozze.\nNel 1789 la famiglia Giraldi si estinse, ma la vedova dell'ultimo della famiglia lasci\u00f2 il palazzo al nipote Antonio Pecori, dando origine alla famiglia Pecori Giraldi. I suoi discendenti possedettero il palazzo per poco e nella prima met\u00e0 dell'Ottocento venne venduto al ricco israelita Levi, al quale si deve lo spostamento del tabernacolo di Antonio Sogliani, commissionato da Antonio Taddei, su una casa vicina (quella al numero 17). Questo spostamento ha generato negli studi del XX secolo numerosi equivoci tra quale fosse il vero palazzo di Taddeo Taddei, se questo o il palazzo Tolomei Biffi posto oltre via Taddea.\nNel 1847 l'edificio venne acquistato da Lorenzo Ginori Lisci, interessato ad ampliare le propriet\u00e0 familiari attorno al proprio palazzo Ginori. Oggi appartiene ancora ai suoi discendenti.\nDescrizione.\nLa semplice facciata si ispira ai modelli quattrocenteschi, con due ordini di finestre centinate con cornici in pietra a raggiera, su cornici marcapiano, intervallate da campiture di nudo intonaco. Al piano terra si trova in posizione centrale con una cornice in pietra analoga a quella delle finestre e alcuni portali rettangolari per botteghe, forse aggiunti in seguito. Gli spigoli del palazzo sono sottolineati dal bugnato liscio che si fa via via meno spesso e pi\u00f9 regolare via via che procede l'altezza.\nDopo l'androne, chiuso da un'elegante cancellata in ferro battuto con lo stemma Ginori, si arriva allo spazioso cortile, oggi chiuso da un lucernario e vetrate di interstizio ed occupato da un esercizio commerciale. Il cortile \u00e8 porticato su due lati e le arcate a tutto sesto sono sostenute da colonne in pietra serena, con capitelli decorati da semplici rosette. Una copia del \"Tondo Taddei\" michelangiolesco si trova appesa a una parete.\nAl giorno d'oggi una parte del cortile al pianterr\u00e9no \u00e8 occupato dalla casa editoriale Casa musicale Ceccherini."}
{"id": "1743250", "revid": "1543377", "url": "https://it.wikipedia.org/wiki?curid=1743250", "title": "Wangchuck", "text": "Wangchuck (in Tibetano: \u0f51\u0f56\u0f44\u0f0b\u0f55\u0fb1\u0f74\u0f42\u0f0b\u0f62\u0f92\u0fb1\u0f63\u0f0b\u0f56\u0f62\u0f92\u0fb1\u0f74\u0f51\u0f0b, Wylie: Dbang-phyug Rgyal-brgyud) \u00e8 la dinastia ereditaria dei re del Bhutan. Inizi\u00f2 nel 1907 quando un'assemblea di monaci, il governo e la popolazione decisero all'unanimit\u00e0 di eleggere quale primo re del Bhutan, con il titolo di Druk Gyalpo, Ugyen Wangchuck."}
{"id": "1743255", "revid": "287204", "url": "https://it.wikipedia.org/wiki?curid=1743255", "title": "Quinta declinazione latina", "text": "La quinta declinazione latina contiene pochissimi nomi con il tema in \"-\u0113\". La sua origine non \u00e8 chiara. I nomi di quinta declinazione sono tutti femminili tranne il maschile \"dies\" (\"giorno\", ma solo in alcuni significati) e il suo composto \"meridies\" (\"mezzogiorno\"). Non sono presenti nomi neutri.\nDeclinazione dei sostantivi.\nSostantivi esemplari di quinta declinazione possono essere \"res, rei\", f., \"la cosa\" e \"dies, diei\", m., \"il giorno\", che sono gli unici due sostantivi della quinta declinazione di cui sono attestate tutte le forme dei vari casi.\nNella terminazione \"e\u012b\" del genitivo e dativo singolare la \"e\" \u00e8 breve quando preceduta da consonante (es. \"fid\u0113s, fid\u0115\u012b\"), lunga quando preceduta da vocale (es. \"di\u0113s, di\u0113\u012b\"). Perci\u00f2 occorre porre attenzione nella flessione dei sostantivi trisillabici.\nParticolarit\u00e0.\nParticolarit\u00e0 del genere.\nIl sostantivo \"dies, diei\" pu\u00f2 avere genere sia maschile che femminile; in particolare, \u00e8 femminile quando indica:\nParticolarit\u00e0 del numero e delle terminazioni.\nAlcuni sostantivi femminili come \"facies, -ei\", \"la faccia\"; \"effigies, -ei\", \"l'effigie\"; \"species, -ei\", \"l'aspetto\"; \"spes, -ei\", \"la speranza\"; \"acies, -ei\", \"la schiera\" al plurale hanno solo i casi diretti (nominativo, accusativo, vocativo). Tutti gli altri nomi della quinta declinazione sono \"singularia tantum\".\nAltri nomi della quinta declinazione, che terminano in \"-ies\" al nominativo singolare, possono anche presentare forme in \"-ia\" appartenenti alla prima declinazione. Tra questi ci sono \"luxuries\" e \"luxuria\", \"la lussuria\"; \"pigrities\" e \"pigritia\", \"la pigrizia\"; \"mollities\" e \"mollitia\", \"la mollezza\"; \"barbaries\" e \"barbaria\", \"la barbarie\"; \"materies\" e \"materia\", \"la materia\"; \"planities\" e \"planitia\", \"la pianura\". Nel genitivo e nel dativo singolare si utilizzano le uscite della prima declinazione, in \"-ae\".\nAltre volte ci pu\u00f2 essere un'oscillazione fra quinta e terza declinazione, come nel sostantivo \"plebs, plebis\" o \"plebes, plebei\".\n\"Acies\" e \"res\".\nIl nome \"res\", come detto in precedenza, esprime un senso generico di \"cosa\"; il suo significato, quando \u00e8 accompagnato da particolari aggettivi o participi, \u00e8 pi\u00f9 specifico:\n\"il sacrificio\";\n\"i beni famigliari\";\n\"l'approvvigionamento (di grano)\";\n\"la strategia\";\n\"lo Stato\" (in epoca classica, anche \"la repubblica\");\n\"lo Stato romano\"\n\"l'agricoltura\";\nDeclinato al plurale con aggettivi o participi d\u00e0 vita ad alcuni \"pluralia tantum\":\n\"gli insuccessi\", \"le situazioni sfavorevoli\";\n\"il futuro\";\n\"le gesta\", \"le imprese\";\n\"la marina\", \"l'arte navale\";\n\"la rivoluzione\", \"il sovvertimento politico\";\n\"la prosperit\u00e0\";\n\"i successi\", \"le situazioni favorevoli\".\nInoltre notevoli sono le locuzioni \"rerum natura\", \"la natura\", \"il mondo\", e \"rerum scriptor\", \"lo storico\".\nAnche il nome \"acies\" ha vari significati: \"schiera\", \"schieramento\", \"esercito schierato\", \"campo di battaglia\"... \"Acies\" pu\u00f2 trovarsi singolarmente, o seguito (o preceduto) dalle seguenti locuzioni:\n\"combattere in campo aperto\"; &lt;br&gt;\n\"lasciare il campo di battaglia\"; &lt;br&gt;\n\"schierare l'esercito in ordine di battaglia\"; &lt;br&gt;\n\"la retroguardia\"; &lt;br&gt;\n\"l'avanguardia\". &lt;br&gt;"}
{"id": "1743260", "revid": "767487", "url": "https://it.wikipedia.org/wiki?curid=1743260", "title": "Plasmogamia", "text": "La plasmogamia \u00e8 una fase della singamia in cui si ha la fusione dei citoplasmi di due gameti o di due cellule somatiche aploidi. La cellula prodotta dalla plasmogamia \u00e8 un \"dikaryon\", ovvero \u00e8 provvista di due nuclei aploidi geneticamente differenti.\nAlla plasmogamia segue pi\u00f9 o meno immediatamente la cariogamia, con formazione dello zigote, ossia di una cellula con corredo cromosomico diploide. Nella maggior parte degli organismi superiori la plasmogamia e la cariogamia si verificano in successione prima che il \"dikaryon\" si moltiplichi, perci\u00f2 la gamia si identifica in un evento unico che dalla fase aploide porta a quella diploide.\nNella maggior parte dei Funghi, plasmogamia e cariogamia sono eventi separati da una \"fase dicarionte\", nel corso della quale il \"dikaryon\" si moltiplica. "}
{"id": "1743261", "revid": "1935652", "url": "https://it.wikipedia.org/wiki?curid=1743261", "title": "Ildebrando Vannucci", "text": "Biografia.\nProfesso sacerdote e consacrato, divenne monaco nell'Ordine Benedettino e svolse una carriera brillante sino ad essere nominato abate dell'abbazia di San Paolo fuori le mura, succedendo nel non facile compito alla figura del cardinale Alfredo Ildefonso Schuster.\nIl 30 giugno 1942 fu eletto vescovo titolare di Sebaste di Cilicia.\nEbbe un importante scambio epistolare con la mistica e beata Itala Mela.\nMor\u00ec a Roma il 22 agosto 1955.\nGenealogia episcopale.\nLa genealogia episcopale \u00e8:"}
{"id": "1743262", "revid": "767487", "url": "https://it.wikipedia.org/wiki?curid=1743262", "title": "Siqueiros (film)", "text": "Siqueiros \u00e8 un cortometraggio del 1969 diretto da Manuel Gonzalez Casanova e basato sulla vita del pittore messicano David Alfaro Siqueiros."}
{"id": "1743263", "revid": "287204", "url": "https://it.wikipedia.org/wiki?curid=1743263", "title": "D\u00e0osh\u0113ng", "text": "Fu un monaco buddhista cinese e traduttore di testi dal sanscrito al cinese.\nBiografia.\nSi conosce poco dei primi anni di vita di questo importante monaco cinese, le cronache monastiche ci dicono che studi\u00f2 sotto Zh\u016b F\u01cet\u00e0i (\u7afa\u6cd5\u6c70, 320\u00a0\u2013 387), un discepolo del famoso monaco D\u00e0o'\u0101n (\u9053\u5b89, 312-385), a Nanchino capitale della dinastia dei Jin orientali.\nNel 397 si trasfer\u00ec nel monastero di D\u014dngl\u00edn (\u6771\u6797, situato ai piedi del Monte Lu), fondato da un altro discepolo di D\u00e0o'\u0101n, Hu\u00ecyuan (\u6167\u9060, 334-416), di cui divenne allievo. Il quel periodo risiedeva nel monastero di D\u014dngl\u00edn anche il monaco kashmiro Sa\u1e43ghadeva (IV secolo), grande cultore e traduttore di testi della scuola Sarv\u0101stiv\u0101da, che furono studiati in modo approfondito da D\u00e0osh\u0113ng.\nNel 406, D\u00e0osh\u0113ng lasci\u00f2 il monastero di D\u014dngl\u00edn e per trasferirsi a Chang'an dove studi\u00f2 presso Kum\u0101raj\u012bva i testi del \"Saddharmapu\u1e47\u1e0dar\u012bkas\u016btra\" (\"Sutra del Loto\" cin. \u5999\u6cd5\u84ee\u83ef\u7d93 \"Mi\u00e0of\u01ce Li\u00e1nhu\u0101 J\u012bng\") e del \"Vimalak\u012brtinirde\u015bas\u016btra\" (\"L'insegnamento di Vimalak\u012brti\", cin. \u7dad\u6469\u7d50\u7d93 \"W\u00e9im\u00f3ji\u00e9j\u012bng\").\nNel 407 D\u00e0osh\u0113ng decise improvvisamente di tornare nel monastero di D\u014dngl\u00edn portando con s\u00e9 un testo di un altro allievo di Kum\u0101raj\u012bva, S\u0113ngzh\u00e0o (\u50e7\u8087, 374-414), il \"Boruowuzhilun\" (\"La saggezza non \u00e8 conoscenza\", poi raccolto nello \u8087\u8ad6 \"Zh\u00e0ol\u00f9n\", Trattati di S\u0113ngzh\u00e0o, T.D. T 1858.45.150c-161b), diffondendo cos\u00ec nel monastero di D\u014dngl\u00edn le riflessioni dottrinali di S\u0113ngzh\u00e0o.\nAlcuni anni dopo ripart\u00ec nuovamente questa volta per Nanchino dove incontr\u00f2 F\u01cexi\u01cen che stava traducendo il \"Mah\u0101y\u0101na Mah\u0101parinirv\u0101\u1e47a-s\u016btra\" (\"Sutra mahayana del Grande passaggio al di l\u00e0 della sofferenza\"). In questa circostanza D\u00e0osh\u0113ng avvi\u00f2 un'aspra polemica dottrinale sulla dottrina degli \"icchantika\" che, secondo una prima e incompleta traduzione del \"Mah\u0101y\u0101na Mah\u0101parinirv\u0101\u1e47as\u016btra\", risultavano essere coloro i quali, per via delle loro brame, non potevano mai pi\u00f9 aspirare alla liberazione buddhista. Questa lettura sulla natura degli \"icchantika\" contraddiceva, secondo D\u00e0osh\u0113ng, l'universale possibilit\u00e0 di salvezza per tutti gli esseri senzienti. Non solo, la descrizione di un nirvana \"permanente, gioioso e personale\" cos\u00ec come descritto nella prima traduzione del \"Mah\u0101y\u0101na Mah\u0101parinirv\u0101\u1e47a-s\u016btra\" contraddiceva, sempre secondo D\u00e0osh\u0113ng, l'insegnamento madhyamaka di un \"nirv\u0101\u1e47a\" \"vuoto\" ovvero privo di attributi. Queste aspre polemiche costrinsero D\u00e0osh\u0113ng ad abbandonare Nanchino e a fare ritorno al monastero di D\u014dngl\u00edn sul Monte Lu. Tuttavia, nel 430, giunse a Nanchino una nuova e completa traduzione del \"Mah\u0101y\u0101na Mah\u0101parinirv\u0101\u1e47as\u016btra\" operata da Dharmak\u1e63ema (385-433) nel 421. Questa nuova traduzione, completa degli ultimi otto capitolo mancanti in quella operata da F\u01cexi\u01cen, garantiva esplicitamente la salvezza buddhista anche agli \"icchantika\", dando quindi piena ragione alle precedenti interpretazioni di D\u00e0osh\u0113ng. Invitato a rientrare a Nanchino, D\u00e0osh\u0113ng mor\u00ec nel 434 nel monastero di D\u014dngl\u00edn sul Monte Lu.\nLa dottrina.\nSono giunte fino a noi poche opere di D\u00e0osh\u0113ng. Il suo pensiero ci \u00e8 tuttavia noto grazie a opere di altri autori e questo ci consente di delineare il pensiero buddhista cinese del V secolo S\u0113ngzh\u00e0o lo cita ripetutamente nei suoi commentari, da questi e da opere successive sappiamo che D\u00e0osh\u0113ng aveva assimilato la dottrina delle \"Due Verit\u00e0\" (sans. \"satyadvaya\", cin. \u4e8c\u8ae6 \"\u00e8r d\u00ec\") di impronta madhyamaka probabilmente insegnategli da Kum\u0101raj\u012bva.\nSecondo D\u00e0osh\u0113ng l'universo \u00e8 retto da un principio morale indivisibile (cin. \u79ae \"l\u01d0\") che corrisponde al \"Dharma\" (cin. \u6cd5 \"f\u01ce\") che tuttavia \u00e8 vuoto (cin. \u7a7a \"k\u014dng\") di propriet\u00e0 inerente e privo di esistenza propria (cin. \u7121 \"w\u00fa\"). Il Buddha (cin. \u4f5b \"F\u00f3\") \u00e8 la concretizzazione di questo Dharma, e partecipa insieme a tutti gli esseri della realt\u00e0 del dharmak\u0101ya (cin. \u6cd5\u8eab \"f\u01cesh\u0113n\"). Buddha e esseri senzienti (cin. . \u8846\u751f \"zh\u00f2ngsh\u0113ng\") partecipano della stessa natura, la natura di Buddha (sans. \"buddhat\u0101\", cin. \u4f5b\u6027 \"f\u00f3x\u00ecng\").\nLa via spirituale per D\u00e0osh\u0113ng corrisponde alla scoperta di questa natura ovvero del vero S\u00e9 (cin. \u771e\u6211 \"zh\u0113nw\u01d2\") e quindi dell\"illuminazione\" (cin. \u609f \"w\u00f9\"). Fino a D\u00e0osh\u0113ng era opinione abbastanza comune tra gli studiosi buddhisti cinesi che tale acquisizione fosse progressiva, per gradi di sempre pi\u00f9 perfettibile \"illuminazione\" ma, secondo D\u00e0osh\u0113ng, l\"illuminazione\" non pu\u00f2 che essere una intuizione improvvisa (\u9813\u609f \"d\u00f9nw\u00f9\").\nSecondo una metafora cara a D\u00e0osh\u0113ng, la pratica progressiva fondata sulla fede per la stessa pratica consente al frutto di restare sull'albero per la maturazione, ma solo a maturazione conseguita il frutto maturo cade improvvisamente dall'albero. Non vi \u00e8 tuttavia alcuna gradazione di maturazione: essa o c'\u00e8 oppure non c'\u00e8. Quindi D\u00e0osh\u0113ng rifiuta sia l\"illuminazione\" progressiva predicata da Hu\u00ecgu\u0101n (\u6167\u89c0, IV-V secolo) sia di un ulteriore approfondimento dell\"illuminazione\", una volta essa raggiunta, predicata da D\u00e0o'\u0101n.\nNel suo commentario al Sutra del Loto, il \"Mi\u00e0of\u01ce Li\u00e1nhu\u0101 J\u012bngsh\u016b\" (\u5999\u6cd5\u84ee\u83ef\u7d93\u758f), D\u00e0osh\u0113ng ammette diversi metodi opportuni (sans. \"up\u0101ya\", cin. \u65b9\u4fbf \"f\u0101ngbi\u00e0n\") per insegnare il Dharma agli esseri senzienti a seconda delle loro capacit\u00e0 o delle loro attitudini, in questo senso egli classific\u00f2 i vari sutra indiani tradotti in cinese."}
{"id": "1743265", "revid": "767487", "url": "https://it.wikipedia.org/wiki?curid=1743265", "title": "Cariogamia", "text": "La cariogamia \u00e8 una fase della fecondazione (o singamia) in cui si ha la fusione dei nuclei genitoriali. In genere, e negli animali superiori, si tratta dei nuclei aploidi dello spermatozoo e dell'ovulo cui segue la formazione del nucleo diploide dello zigote.\nLa cariogamia \u00e8 preceduta dalla plasmogamia. Nella maggior parte degli organismi superiori la plasmogamia e la cariogamia si verificano in successione prima che il \"dikaryon\" si moltiplichi, perci\u00f2 la gamia si identifica in un evento unico che dalla fase aploide porta a quella diploide.\nNella maggior parte dei funghi, plasmogamia e cariogamia sono eventi separati da una dicariofase, nel corso della quale il \"dikaryon\" si moltiplica."}
{"id": "1743266", "revid": "287204", "url": "https://it.wikipedia.org/wiki?curid=1743266", "title": "Leon Powe", "text": "Carriera.\nHigh school e college.\nDopo aver giocato, con eccellenti risultati, alla high school di Oakland, Powe si iscrisse alla University of California, Berkeley. Disput\u00f2 il torneo NCAA dal 2003 al 2006 nei Golden Bears, con i quali, nonostante un infortunio gli abbia fatto saltare la stagione da \"sophomore\" (2\u00ba anno), mise insieme cifre impressionanti, da oltre 20 punti e 10 rimbalzi per partita.\nNBA.\nNel 2006 Powe si dichiar\u00f2 eleggibile per il Draft NBA, venendo scelto solo al secondo giro di chiamate (49\u00aa complessiva) dai Denver Nuggets, che subito lo girarono ai Boston Celtics. Nell'anno da rookie, nonostante una squadra da sole 24 vittorie ed un roster piuttosto povero, Leon trov\u00f2 pochissimo spazio.\nNel 2007-08, dopo le trade estive di Ray Allen e Kevin Garnett, Powe riusc\u00ec a conquistare un posto importante nella panchina dei Celtics, raddoppiando le sue medie realizzative (7,9 punti a partita) e riempiendo il campo con grinta e difesa. Nelle finali NBA divent\u00f2 inoltre protagonista della seconda partita della serie, che Boston riusc\u00ec a vincere grazie ad una sua inaspettata e fondamentale prestazione da 21 punti. In gara-5 gioc\u00f2 da centro titolare, causa l'infortunio di Kendrick Perkins, ed in gara-6 festeggi\u00f2 con i suoi compagni la conquista del titolo NBA da parte dei Celtics.\nL'anno successivo si infortun\u00f2 gravemente al ginocchio sinistro in gara-2 di play-off contro i Chicago Bulls, dovendosi fermare per il resto della post season. Il giocatore ha riportato la rottura del legamento crociato anteriore e del menisco, ed \u00e8 stato operato con successo in data 5 maggio 2009. Nell'estate 2009, da free agent, firma un contratto con i Cleveland Cavaliers."}
{"id": "1743267", "revid": "110157", "url": "https://it.wikipedia.org/wiki?curid=1743267", "title": "I Believe in You and Me", "text": "I Believe in You and Me \u00e8 una canzone della cantante Whitney Houston pubblicato nel 1996 come primo singolo estratto dalla colonna sonora del film \"Uno sguardo dal cielo\". Il brano, scritto da Sandy Linzer e David Wolfert, \u00e8 una cover di un pezzo del 1982 dei The Four Tops."}
{"id": "1743269", "revid": "13102", "url": "https://it.wikipedia.org/wiki?curid=1743269", "title": "Taddeo Taddei", "text": "Biografia.\nGiorgio Vasari scrive che il Taddei possedette un bassorilievo di marmo scolpito da Michelangelo e rappresentante l'effigie della Madonna. L'opera, detta Tondo Taddei, si trova oggi a Londra presso la Royal Academy of Arts.\nIl Vasari afferma, inoltre, che Raffaello, ospite del Taddei nel palazzo situato al numero 19 di via de' Ginori (oggi Palazzo Tolomei-Biffi), oppure nel Palazzo Taddei al numero 15, don\u00f2 allo stesso due quadri raffiguranti soggetti religiosi: si tratta della Madonna del Prato oggi al Kunsthistorisches Museum di Vienna e della Sacra Famiglia con palma, oggi alla National Gallery of Scotland di Edimburgo.\nBaccio d'Agnolo, come afferma il Vasari, \"fece ancora la casa de' Taddei a Taddeo di quella famiglia, che fu tenuta comodissima e bella\", quella situata appunto al numero 19."}
{"id": "1743276", "revid": "1272592", "url": "https://it.wikipedia.org/wiki?curid=1743276", "title": "Sieti", "text": "Sieti \u00e8 una frazione comunale di Giffoni Sei Casali di circa 1200 abitanti, in provincia di Salerno. \u00c8 ricompresa nel territorio del parco regionale dei Monti Picentini.\nStoria.\nL'origine del nome deriverebbe dal termine latino \"segetum\" , riferito alle coltivazioni a terrazzamenti.\nGeografia fisica.\nL'abitato di Sieti \u00e8 composto da due borgate pressoch\u00e9 contigue, Sieti Alto (440\u00a0m s.l.m.) e Sieti Basso (400\u00a0m s.l.m.), che componevano gli originali \"Sei Casali\" giffonesi ma che rappresentano oggi un'unica frazione. Sieti Basso \u00e8 costituito prevalentemente da abitazioni moderne ed esercizi commerciali mentre la maggior parte delle strutture del borgo antico si trovano a Sieti Alto.\nLa frazione \u00e8 raggiungibile con la strada provinciale 214 che, fra Prepezzano (a 3\u00a0km) e Capitignano (a 2,5\u00a0km), si diparte dalla strada provinciale Castiglione del Genovesi-Giffoni Valle Piana e termine a Sieti Alto a ridosso dei Monti Picentini. Collegata tramite sentiero alla zona del Monte Mai, fra i comuni di Calvanico e Fisciano, si trova in linea d'aria piuttosto vicina a Curti, frazione di Giffoni Valle Piana. Da quest'ultima dista 8\u00a0km, 15 da Pontecagnano e circa 20 da Salerno.\nEconomia.\nTurismo.\nConosciuto come Sieti Paese Albergo, il paese ha vocazione turistica nel campo eno-gastronomico, agrituristico e naturalistico; grazie anche a recenti interventi e ristrutturazioni mirati ad incentivarne la ricettivit\u00e0 in questo campo, gi\u00e0 favorita dal contesto ambientale in cui si trova l'abitato.\nSport.\nSieti, fino agli anni '90, ha posseduto una squadra, la Polisportiva Sieti, che ha militato in Seconda Categoria. Giocava le partite interne allo Stadio Comunale di Prepezzano. ."}
{"id": "1743312", "revid": "15721719", "url": "https://it.wikipedia.org/wiki?curid=1743312", "title": "Sieti Alto", "text": ""}
{"id": "1743314", "revid": "767487", "url": "https://it.wikipedia.org/wiki?curid=1743314", "title": "Polyforum Siqueiros", "text": "Polyforum Siqueiros \u00e8 un cortometraggio documentario del 1971 diretto da Carlos Ortiz Tejeda e basato sulla vita del pittore messicano David Alfaro Siqueiros."}
{"id": "1743315", "revid": "15721734", "url": "https://it.wikipedia.org/wiki?curid=1743315", "title": "Sieti Basso", "text": ""}
{"id": "1743316", "revid": "110157", "url": "https://it.wikipedia.org/wiki?curid=1743316", "title": "Step by Step (Whitney Houston)", "text": "Step by Step \u00e8 una canzone della cantante Whitney Houston pubblicata nel 1996 come secondo singolo estratto dalla colonna sonora del film \"Uno sguardo dal cielo\". Il brano, \u00e8 una cover di un pezzo del 1992 di Annie Lennox."}
{"id": "1743318", "revid": "36426", "url": "https://it.wikipedia.org/wiki?curid=1743318", "title": "Famiglia Taddei", "text": ""}
{"id": "1743320", "revid": "36426", "url": "https://it.wikipedia.org/wiki?curid=1743320", "title": "Mura di Montieri", "text": "Le mura di Montieri costituiscono il sistema difensivo dell'omonimo borgo castellano.\nStoria.\nUna prima cinta muraria fu costruita sul finire del X secolo, a difesa del primitivo insediamento castellano di Montieri.\nTra il XII e il XIII secolo la cerchia muraria e le relative fortificazioni vennero ristrutturate ed ampliate, fino ad assumere la definitiva estensione. Tuttavia, nel corso del Trecento, vi furono due gravi assedi, nel 1326 e nel 1364, che determinarono gravissimi danni all'intero sistema difensivo: sul finire del Trecento furono cos\u00ec ricostruite le mura, le torri di guardia e il cassero.\nUn lungo periodo di declino ebbe inizio a Montieri dal tardo Quattrocento in poi; conseguentemente, gran parte delle architetture del centro conobbero varie fasi di degrado, che hanno avuto termine solo in epoca moderna. I successivi lavori di recupero e di ristrutturazione hanno permesso di riportare agli antichi splendori alcune architetture dell'antica cinta muraria che, per\u00f2, non si \u00e8 potuta conservare nell'insieme.\nDescrizione.\nLe mura di Montieri hanno oramai perduto l'originario aspetto in cui si presentavano durante il periodo medievale.\nLe porte di accesso al borgo, costruite nel corso del Duecento, risultano oramai perdute, come gran parte della cortina muraria che delimitava il centro storico con ben sette torri di guardia.\nDella cinta muraria si sono conservate, in buono stato, tre torri in filarotto, che originariamente erano inglobate lungo il perimetro delle mura. Tra esse, spiccano la torre Narducci e la torre Biageschi, che hanno conservato pressoch\u00e9 intatto il loro aspetto di epoca medievale, oltre alla torre successivamente trasformata nel campanile della chiesa dei Santi Paolo e Michele. Delle rimanenti quattro torri di guardia, si sono conservati solo alcuni resti, come ad esempio la base della torre Mazzarocchi.\nTra le fortificazioni dell'originario sistema difensivo \u00e8 da annoverare anche il duecentesco Cassero Senese, costruito in posizione dominante su preesistenti strutture risalenti all'XI secolo, che successivamente venne trasformato in palazzo di giustizia."}
{"id": "1743322", "revid": "767487", "url": "https://it.wikipedia.org/wiki?curid=1743322", "title": "My Heart Is Calling", "text": "My Heart Is Calling \u00e8 una canzone della cantante Whitney Houston pubblicata nel 1997 come terzo ed ultimo singolo estratto dalla colonna sonora del film \"Uno sguardo dal cielo\"."}
{"id": "1743327", "revid": "773636", "url": "https://it.wikipedia.org/wiki?curid=1743327", "title": "Sagra del Redentore", "text": "La sagra del Redentore \u00e8 una festa tradizionale di Nuoro che viene celebrata l'ultima domenica di agosto, tra la citt\u00e0 e la sua montagna, il monte Ortobene. Viene celebrata, oltre che con manifestazioni religiose, con un grande spettacolo di folklore.\nLa festa ricorda la posa della statua del Redentore eseguita dallo scultore calabrese Vincenzo Jerace e la successiva benedizione e consacrazione del monte Ortobene, avvenuta nel 1901. L'omaggio al Redentore ha infatti avuto origine con il Giubileo del 1900, in occasione del quale il Papa Leone XIII volle che venissero collocati sopra 19 vette d'Italia altrettante immagini di Ges\u00f9 Redentore. La statua, realizzata interamente in bronzo, \u00e8 stata eretta sulla cima del Monte Ortobene il 29 agosto del 1901, ed \u00e8 frutto della fede e della generosit\u00e0 del popolo sardo che, quotandosi, raccolse i fondi necessari alla costruzione del monumento.\nAnche per questo motivo l'omaggio al Redentore \u00e8 la festa, sia religiosa che folkloristica e civile, pi\u00f9 autentica e radicata nella cultura della Sardegna centrale, in particolare della Barbagia, che vede sempre una grandissima partecipazione da tutta l'isola e la presenza, sempre in aumento, di turisti italiani e stranieri. Questo appuntamento di fine estate risulta per molti un'occasione unica per ammirare la variet\u00e0 e la ricchezza dei costumi tradizionali della Sardegna. Gli altri grandi raduni folkloristici dell'isola, la sagra di Sant'Efisio a Cagliari e la Cavalcata Sarda a Sassari, infatti, si svolgono nel mese di maggio.\nLa festa civile si svolge la domenica precedente la data del 29 agosto: in quel giorno si svolge la sfilata dei gruppi folkloristici provenienti da diversi centri della Sardegna, con centinaia di figuranti vestiti dei costumi caratteristici di ogni pur piccolo paese. La sfilata \u00e8 aperta dai carabinieri a cavallo e da un tipico carro a buoi e si chiude con i gruppi a cavallo. Fin dai primi anni del XXI secolo, inoltre, la sfilata dei costumi \u00e8 preceduta, la domenica mattina o ancora prima, dalla sfilata delle maschere tradizionali del carnevale barbaricino e sardo in genere.\nConclude la giornata il festival regionale del folklore che riempie di folla l'anfiteatro comunale per ammirare i gruppi di ballo sardo che propongono coreografie tipiche accompagnate dalla musica delle launeddas, delle fisarmoniche o dai suggestivi canti a tenore.\nLa festa religiosa, non meno suggestiva e partecipata, inizia la sera del 28 agosto con una fiaccolata di preghiera lungo le strade cittadine e prosegue il 29 di prima mattina con il pellegrinaggio a piedi dalla cattedrale alla statua sull'Ortobene, per poi concludersi con la messa solenne accompagnata dai canti dei cori nuoresi in costume e una processione con il simulacro del Redentore.\nPer la prima volta dal 1901, in occasione della sagra 2020, a causa della pandemia di Covid-19 non si sono svolti n\u00e9 pellegrinaggio da Nuoro, n\u00e9 la processione attorno all'anello. Inoltre, non \u00e8 stata celebrata la messa sotto la statua del Redentore e non si sono celebrati eventi collaterali. "}
{"id": "1743329", "revid": "767487", "url": "https://it.wikipedia.org/wiki?curid=1743329", "title": "Planeta Siqueiros", "text": "Planeta Siqueiros \u00e8 un cortometraggio documentario del 1995 diretto da Jos\u00e9 Ram\u00f3n Mikelaj\u00e1uregui e basato sulla vita del pittore spagnolo David Alfaro Siqueiros."}
{"id": "1743330", "revid": "712828", "url": "https://it.wikipedia.org/wiki?curid=1743330", "title": "Mugiwara", "text": ""}
{"id": "1743336", "revid": "293377", "url": "https://it.wikipedia.org/wiki?curid=1743336", "title": "Christopher Coyne", "text": "\u00c8 editore de \"The Review of Austrian Economics\" e membro del \"Mercatus Center\". Coyne ha alle spalle oltre 60 pubblicazioni, tra cui libri, articoli e prefazioni.\nIl suo primo libro, \"After War: The Political Economy of Exporting Democracy\", \u00e8 stato pubblicato nel novembre del 2007 dalla Stanford University Press. Tale pubblicazione analizza i risvolti economici della cosiddetta esportazione della democrazia. attraverso questo libro Coyne critica fortemente la gestione della politica economica ed estera dell'amministrazione statunitense, proponendo anche un ritorno ad una politica estera non-interventista, accompagnata da una strenua difesa del libero mercato. Il libro \u00e8 stato presentato per la prima volta al Cato Institute.\nCoyne ottenne il suo Ph. D. in economia alla \"George Mason University\", mentre il suo Bachelor in economia e finanza lo ottenne al \"Manhattan College\". Prima di essere assunto alla West Virginia University nel 2007, era assistente docente al \"Hampden-Sydney College\"."}
{"id": "1743337", "revid": "767487", "url": "https://it.wikipedia.org/wiki?curid=1743337", "title": "Siqueiros, pasi\u00f3n, color de furia", "text": "Siqueiros, pasi\u00f3n, color de furia \u00e8 un documentario del 1996 diretto da Hector Tajonar e basato sulla vita del pittore messicano David Alfaro Siqueiros."}
{"id": "1743339", "revid": "15756", "url": "https://it.wikipedia.org/wiki?curid=1743339", "title": "Carnaval (Schumann)", "text": "Carnaval, op. 9, \u00e8 una composizione di Robert Schumann per pianoforte composta fra il 1834 e il 1835.\nSchumann dedic\u00f2 il lavoro al violinista Karol Lipi\u0144ski. L'opera \u00e8 sottotitolata \"Sc\u00e8nes mignonnes sur quatre notes\" (Piccole scene su quattro note), poich\u00e9 consiste di 22 pezzi per pianoforte uniti da un motivo ricorrente. In ogni parte del Carnaval sono presenti l'una, l'altra o entrambe le seguenti serie di note:\nEntrambe le serie musicali corrispondono al nome tedesco della citt\u00e0 di Asch (l'odierna A\u0161 ceca), dove nacque la fidanzata di allora di Schumann, Ernestine von Fricken, alla quale \u00e8 anche dedicato il quattordicesimo movimento del Carnaval. Queste lettere ricorrono anche nel nome del compositore stesso: Schumann.\nMovimenti.\nSebbene l'opera sia composta da 22 sezioni, solo 20 sono numerate; restano sciolte \"Sphinxes\" e \"Intermezzo: \"Paganini\"\"."}
{"id": "1743354", "revid": "1305772", "url": "https://it.wikipedia.org/wiki?curid=1743354", "title": "No Way Back", "text": "No Way Back (\"senza via di ritorno\" in lingua inglese) pu\u00f2 riferirsi a:"}
{"id": "1743381", "revid": "767487", "url": "https://it.wikipedia.org/wiki?curid=1743381", "title": "Aureliano Torres", "text": ""}
{"id": "1743383", "revid": "767487", "url": "https://it.wikipedia.org/wiki?curid=1743383", "title": "Siegmar W\u00e4tzlich", "text": "Carriera.\nClub.\nCresciuto nel SG Rammenau, W\u00e4tzlich approd\u00f2 nel 1967 alla , squadra con cui gioc\u00f2 tutta la sua breve carriera. Si ritir\u00f2 infatti a soli 27 anni per problemi al menisco riuscendo a vincere con la squadra sassone tre DDR-Oberliga. Gioc\u00f2 un totale di 139 partite e realizz\u00f2 10 reti.\nNazionale.\nCon la gioc\u00f2 24 partite (di cui due non ufficiali) tra il 1972 e il 1975. Partecip\u00f2 alle olimpiadi di e al .\nAl torneo di calcio dei XX Giochi Olimpici di Monaco di Baviera, part\u00ec titolare nei primi tre incontri - contro Ghana, Colombia e Polonia - e in quest'ultima gara venne sostituito nel quarto d'ora finale da Vogel e poi non venne pi\u00f9 impiegato nel resto del torneo.\nAl Campionato del Mondo 1974, sulle sei gare disputate dalla DDR, ne gioc\u00f2 da titolare le prime quattro: nell'ultima, il 26 giugno ad Hannover contro il Brasile, riusc\u00ec a portarla a termine sia pure infortunato ma, ritenuto ormai irrecuperabile per il resto del torneo, venne subito fatto rientrare a Dresda.\nIl debutto in Nazionale A avvenne proprio in occasione dei Giochi Olimpici, il 28 agosto 1972, all'Olympiastadion di Monaco contro il Ghana (vittoria per 4-0). Chiuse la sua esperienza internazionale con la sconfitta della DDR per 2-1 in Islanda nel giugno 1975 nelle qualificazioni per il Campionato europeo dell'anno successivo."}
{"id": "1743385", "revid": "767487", "url": "https://it.wikipedia.org/wiki?curid=1743385", "title": "Los pr\u00f3ximos pasados", "text": "Los pr\u00f3ximos pasados \u00e8 un documentario del 2006 diretto da Lorena Mu\u00f1oz e basato sulla vita del pittore messicano David Alfaro Siqueiros."}
{"id": "1743387", "revid": "1494169", "url": "https://it.wikipedia.org/wiki?curid=1743387", "title": "Fino alla fine", "text": ""}
{"id": "1743389", "revid": "15428", "url": "https://it.wikipedia.org/wiki?curid=1743389", "title": "Luigi I di Savoia", "text": ""}
{"id": "1743391", "revid": "36426", "url": "https://it.wikipedia.org/wiki?curid=1743391", "title": "Mura di Scarlino", "text": "Le mura di Scarlino costituiscono il sistema difensivo dell'omonimo borgo.\nStoria.\nLa cinta muraria fu costruita a partire dall'XI secolo, poco a valle della preesistente Rocca aldobrandesca, che veniva raggiunta da un tratto di cortina muraria.\nLe mura andarono a racchiudere il borgo di Scarlino e, nel corso del Trecento, furono effettuati lavori di ristrutturazione che interessarono, sia la cerchia muraria che alcuni edifici del centro.\nNel corso dei secoli successivi vi furono ulteriori interventi di modifica, che hanno portato all'inglobamento in edifici abitativi di alcuni tratti di cortina muraria.\nDescrizione.\nLe mura di Scarlino delimitano parzialmente il borgo di origini medievale, ricongiungendosi nella parte sommitale alla Rocca aldobrandesca.\nAlcuni tratti di cortina muraria sono a vista e presentano rivestimento in pietra, riconducibile sia al periodo di costruzione che agli interventi di ristrutturazione di epoca trecentesca. In vari punti le mura sono state incorporate nelle pareti esterne di alcuni edifici del centro; vi sono anche varie soluzioni di continuit\u00e0 nelle parti pi\u00f9 ripide e inaccessibili del poggio.\nIn passato, l'accesso al borgo era possibile unicamente attraverso Porta Pisana e Porta Senese"}
{"id": "1743397", "revid": "307923", "url": "https://it.wikipedia.org/wiki?curid=1743397", "title": "Andrologia", "text": "L'andrologia (dal greco \u03b1\u03bd\u03b7\u03c1: uomo e \u03bb\u03cc\u03b3\u03bf\u03c2: discorso) \u00e8 la branca specialistica della medicina che focalizza i propri studi sulla salute maschile, con particolare riferimento alle disfunzioni dell'apparato riproduttore maschile e dell'apparato urogenitale. \u00c8 la branca medica analoga alla ginecologia, la scienza che si occupa parallelamente delle disfunzioni tipiche femminili.\nStoria.\nL'andrologia \u00e8 diventata una scienza a s\u00e9 stante solo dalla fine degli anni sessanta, principalmente grazie all'opera del dermatologo tedesco C. Schirren, che fond\u00f2 un giornale specializzato sull'argomento (intitolato prima \"Andrologie\" e successivamente \"Andrologia\", dal greco (andros=uomo) pubblicato per la prima volta nel 1969.\nNel 1975 nasceva negli Stati Uniti L' A.S.A., \"American Society of Andrology\", che rappresent\u00f2 il primo atto di \"indipendenza\" degli andrologi, al quale segu\u00ec la costituzione a Pisa, l'anno successivo, della S.I.A., la Societ\u00e0 italiana di Andrologia, grazie al lavoro del Prof. Giuseppe Fabrizio Menchini Fabris.\nQuesta materia si \u00e8 dapprima lentamente e poi prepotentemente ritagliata il proprio spazio, grazie all'attualit\u00e0 dei temi che tratta. Infatti, molti passi in avanti sono stati fatti nella ricerca e nell'applicazione clinica dei dati derivanti da sempre maggiori studi sugli argomenti di andrologia (ai quali il Centro di Andrologia dell'Universit\u00e0 di Pisa ha dato il suo valido contributo), e adesso \u00e8 possibile identificare e trattare con buona efficacia soggetti affetti da patologie un tempo trascurate o sottovalutate nella loro importanza, specie per i risvolti di carattere psicologico che implicano nella conduzione di una normale vita affettiva e di relazione.\nAttualmente le patologie di pertinenza andrologica hanno assunto un'importanza molto rilevante, tali da potere essere inquadrate come vere e proprie malattie sociali. Basti pensare al sostanziale aumento dell'incidenza, scientificamente provata, di problematiche quali l'infertilit\u00e0 maschile e le disfunzioni erettili, alle quali si associano, e talvolta ne sono causa, patologie tipiche dell'uomo da sempre oggetto di studi, inerenti alla sessuologia e la sfera prostato-vescicolare.\n\u00c8 stato provato che la fertilit\u00e0 da causa maschile incide in almeno la met\u00e0 dei casi sul totale delle coppie infertili, mentre da recenti studi si evincono percentuali rilevanti di soggetti maschili affetti da disfunzioni erettili, rappresentate non soltanto dalla ben nota \"impotentia erigendi\", ma anche da alterazioni estetico-funzionali dell'asta quali \"induratio penis plastica\" e recurvatuum congenito. La rilevanza dell'incidenza delle patologie prostato-vescicolari nella determinazione delle sintomatologie uro-genitali, della sfera sessuale e riproduttiva maschile \u00e8 ben nota.\nL'alterazione dei meccanismi deputati alla salvaguardia della riproduzione della specie coinvolge cos\u00ec vari organi strettamente collegati fra loro, pur nella peculiarit\u00e0 delle funzioni che svolgono. Una scadente qualit\u00e0 del liquido seminale potr\u00e0, ad esempio, riflettere un difetto nello sviluppo della linea germinale delle gonadi come, all'estremo, potrebbe rappresentare il risultato di una flogosi sovrapposta prostato-vescicolare non trattata.\nAllo stesso modo, un deficit erettile potr\u00e0 riflettere un'eziologia multifattoriale, determinata dalle interazioni tra cause organiche proprie e funzionali sovrapposte dalla cosiddetta \"ansia da fallimento\". E anche nel campo delle cause organiche, si apre un ampio ventaglio di possibilit\u00e0 eziologiche. Il problema va quindi visto e risolto in un'ottica di unit\u00e0, considerando tutto l'insieme degli organi che regolano la \"qualit\u00e0 di vita\" dell'uomo (e di riflesso del/della partner), per poi convergere laddove le indagini diagnostiche evidenziano il fulcro del problema.\nDa tutto ci\u00f2 si evince la stretta necessit\u00e0 di collaborazione tra specialisti di discipline diverse, tale da poter affrontare l'argomento nella sua unit\u00e0 e senza tralasciare la valutazione di aspetti apparentemente secondari per la cura quali la psicologia del paziente, che deve essere attentamente valutata e sostenuta per ottenere i migliori risultati dalla terapia.\nDisfunzioni tipiche maschili.\nFra le tecniche mediche e chirurgiche che sono appannaggio dell'andrologia, fra le pi\u00f9 comuni \u00e8 la vasectomia e la circoncisione. L'andrologia \u00e8 inoltre deputata alla diagnosi ed alla cura di malattie dell'apparato genitale maschile, quali:"}
{"id": "1743408", "revid": "1318658", "url": "https://it.wikipedia.org/wiki?curid=1743408", "title": "Toyen", "text": "Biografia.\nDopo aver lavorato come operaia, dal 1919 al 1920, frequent\u00f2 la Scuola di Belle Arti di Praga. Molto attiva nel mondo artistico praghese delle avanguardie, fu chiamata \"la Musa del Dev\u011btsil\"\" dall'architetto Bed\u0159ich Feuerstein. Lavor\u00f2 spesso a stretto contatto con il poeta e artista surrealista Jind\u0159ich \u0160tyrsk\u00fd, con il quale visse a Parigi fra il 1925 e il 1928. Nel 1934 fond\u00f2 il gruppo surrealista cecoslovacco insieme a \u0160tyrsk\u00fd, Jind\u0159ich Heisler e Karel Teige. A Parigi strinse legami artistici con Andr\u00e9 Breton e Paul \u00c9luard e partecip\u00f2 all'Esposizione internazionale surrealista del 1938. Forzata a nascondersi durante l'occupazione nazista e durante la seconda guerra mondiale, si stabil\u00ec a Parigi prima che i comunisti conquistassero la Cecoslovacchia nel 1948. Lavor\u00f2 qui con Breton e con Benjamin P\u00e9ret. Toyen si riferiva a se stessa al maschile e i suoi disegni erano spesso erotici. Mor\u00ec nel 1980 e venne sepolta nel Cimitero dei Batignolles, a Parigi. \nRiconoscimenti.\nNel 2005 il regista ceco Jan Nemec ha girato il film \"Toyen (film)\" ispirato alla vita della pittrice, che \u00e8 stata interpretata dall'attrice Zuzana Stiv\u00ednov\u00e1.\nPseudonimo.\nAlla pittrice Manka (Marie) Cerminova non piaceva il suo cognome, chiedeva agli amici della sua cerchia - di cui lei era la musa - di inventarle uno pseudonimo adatto. Come non amava il suo cognome, cos\u00ec non amava di appartenere al genere femminile e parlava di s\u00e9 solo al maschile. Nel 1922 adott\u00f2 lo pseudonimo \"Toyen\", derivato a suo dire da \"citoyen\", termine francese per \"cittadino\". Jaroslav Seifert le dedica un capitolo (\"La signorina Toyen\") nel libro \"Tutte le bellezze del mondo\", dove fra l'altro ricorda che un giorno in cui stava insieme a lei in un caff\u00e8 di Praga, ebbe l'idea del cognome \u00abToyen\u00bb e lo scrisse su un tovagliolo a lettere maiuscole. La pittrice decise di assumere quel cognome senza nemmeno pensarci. Lo stesso Seifert ricorda che in un'intervista in Francia la Cerminova dichiar\u00f2 che il cognome derivava dal francese \u00abcitoyen\u00bb e Seifert si rammarica che ella avesse dimenticato quella circostanza e quell'angolo del Caff\u00e8 Nazionale.Dopo un primo periodo cubista, espresso in una serie di quadri na\u00eff dai soggetti esotici, entr\u00f2 a far parte del gruppo surrealista di Praga, che contribu\u00ec a fondare."}
{"id": "1743413", "revid": "729019", "url": "https://it.wikipedia.org/wiki?curid=1743413", "title": "Peugeot XIDL", "text": "Il Peugeot XIDL \u00e8 un motore diesel per uso automobilistico prodotto dal 1978 al 1982 dalla Casa automobilistica francese Peugeot.\nCaratteristiche.\nQuesto motore a gasolio and\u00f2 ad affiancare ed in seguito a sostituire l'unit\u00e0 XL4D da 1255 cm\u00b3 montata sulle Peugeot 204 e 304.&lt;br&gt;\nIl motore \"XIDL\" era un motore aspirato da 1.5 litri di cubatura, derivante dal motore a benzina XR, del quale conserva non pochi punti in comune. In pratica, le caratteristiche salienti del nuovo motore sono:\nTale motore conserva tra l'altro la stessa corsa del 1.5 \"XR\" a benzina, nonch\u00e9 altre soluzioni, come la distribuzione monoalbero in testa (SOHC).&lt;br&gt;\nQuesto propulsore \u00e8 stato montato su:"}
{"id": "1743417", "revid": "144796", "url": "https://it.wikipedia.org/wiki?curid=1743417", "title": "Jakob Ernest von Liechtenstein-Kastelkorn", "text": ""}
{"id": "1743418", "revid": "767487", "url": "https://it.wikipedia.org/wiki?curid=1743418", "title": "Jason Euell", "text": ""}
{"id": "1743421", "revid": "298055", "url": "https://it.wikipedia.org/wiki?curid=1743421", "title": "Charles Widmore", "text": ""}
{"id": "1743422", "revid": "125494891", "url": "https://it.wikipedia.org/wiki?curid=1743422", "title": "Freak Like Me", "text": "Freak Like Me \u00e8 il singolo di debutto di Adina Howard, pubblicato nel 1995 dall'etichetta discografica East West.\nLa canzone \u00e8 stata scritta da George Clinton Jr., Bootsy Collin, Eugene Hanes, Marc Valentine, Loren Hill, Gary Lee Cooper ed era contenuta nel primo album della cantante, \"Do You Wanna Ride?\".\nVersione delle Sugababes.\nFreak Like Me \u00e8 stata ripubblicata come singolo dal gruppo musicale pop britannico Sugababes il 22 aprile 2002 dall'etichetta discografica Island.\nLa canzone \u00e8 stata prodotta da Richard X, \u00e8 un mash-up sulla base campionata di \"Are Friends Electric?\" di Gary Numan del 1979 ed \u00e8 stata estratta dal secondo album del gruppo, \"Angels with Dirty Faces\"."}
{"id": "1743425", "revid": "767487", "url": "https://it.wikipedia.org/wiki?curid=1743425", "title": "Toyen (film)", "text": "Toyen \u00e8 un film del 2006 diretto da Jan Nemec e basato sulla vita della pittrice Toyen."}
{"id": "1743426", "revid": "155136", "url": "https://it.wikipedia.org/wiki?curid=1743426", "title": "Duca di Candia", "text": ""}
{"id": "1743427", "revid": "1573940", "url": "https://it.wikipedia.org/wiki?curid=1743427", "title": "Dyscophus", "text": "Dyscophus \u00e8 un genere di rane della famiglia Microhylidae, endemico del Madagascar. \u00c8 l'unico genere della sottofamiglia Dyscophinae.\nTassonomia.\nI microilidi del Madagascar sono rappresentati da 3 sottofamiglie: Dyscophinae (1 genere e 3 specie), Scaphiophryninae (2 generi e 10 specie) e Cophylinae (7 generi e 50 specie). Analisi di genetica molecolare indicano che mentre Scaphiophryninae e Cophylinae formano un clade endemico del Madagascar, le Dyscophinae appartengono ad una linea evolutiva separata, imparentata con i microilidi dell'Asia.\nIl genere \"Dyscophus\" comprende 3 specie:"}
{"id": "1743437", "revid": "1543377", "url": "https://it.wikipedia.org/wiki?curid=1743437", "title": "Tau Scorpii", "text": "Tau Scorpii (\u03c4 Scorpii / \u03c4 Sco) \u00e8 una stella della costellazione dello Scorpione. Il suo nome tradizionale Alniyat o Al Niyat, attribuito anche a , deriva dall', \"al-niy\u0101\u0163\", che significa \"le arterie\".\nTau Scorpii \u00e8 una stella di sequenza principale di classe B (bianco-azzurra), con una magnitudine apparente di +2,82. \u00c8 una stella molto luminosa, circa 18.000 volte il Sole (se si considera la grande quantit\u00e0 di radiazione ultravioletta), con un raggio 5 volte quello della nostra stella. La sua massa \u00e8 circa 15 volte quella del Sole. Dista da Terra circa 430 anni luce; pertanto \u00e8 la stella massiccia pi\u00f9 vicina al sistema solare. Data tale massa, gli astronomi presumono che la stella concluder\u00e0 la propria esistenza esplodendo in supernova di tipo II.\nIl campo magnetico della stella, ricostruito mediante la tecnica dello \"Zeeman-Doppler imaging\", presenta delle interessanti peculiarit\u00e0. Infatti \u00e8 caratterizzato da un complesso intreccio di linee di forza, probabilmente un residuo della complicata situazione esistente al momento della formazione della stella. Molto particolare \u00e8 anche l'interazione tra il vento stellare ed il campo magnetico: quando il vento si trova incanalato lungo le linee aperte del campo, pu\u00f2 sfuggire da \u03c4 Sco, una fuga che al contrario non gli riuscirebbe se si trovasse a percorrere uno dei numerosi archi magnetici che si riconnettono alla superficie. Alla sommit\u00e0 degli archi si pu\u00f2 dunque assistere allo scontro, altamente energetico, dei due flussi provenienti dalla superficie, mentre il plasma raggiunge in quelle zone delle temperature molto elevate, il che spiega l'insolitamente intensa produzione di raggi X da parte dell'astro.\nNon \u00e8 ancora chiaro, invece, se il campo magnetico della stella sia anche in grado di giustificare la lenta rotazione della stella (5\u00a0km/s), assolutamente impropria per una stella dalle caratteristiche simili. La rotazione di molte stelle, come il Sole, viene rallentata dall'azione combinata dei campi magnetici e del vento stellare, che allontana materiale dalla stella provocando conseguentemente una perdita di parte del momento angolare. Nel caso di una stella, per\u00f2, tale processo richiede tempi piuttosto lunghi e quello che \u03c4 Sco ha trascorso dalla sua formazione (si stima pochi milioni di anni) sembra essere troppo esiguo. Gli astrofisici sono giunti a ritenere anche che la bassa velocit\u00e0 di rotazione sia dovuta alla posizione del suo asse di rotazione, che sarebbe posto nella stessa direzione del nostro."}
{"id": "1743438", "revid": "124867997", "url": "https://it.wikipedia.org/wiki?curid=1743438", "title": "Miralem Sulejmani", "text": "Carriera.\nPartizan e Heerenveen.\nDopo una stagione al Partizan Belgrado e due stagioni agli olandesi dell'Heerenveen, \u00e8 passato all'Ajax.\nAjax.\nIl 15 maggio 2011 vince l'Eredivisie nello scontro diretto vinto per 3-1 contro il Twente. Il 30 luglio seguente perde da titolare la Supercoppa d'Olanda proprio contro il Twente per 2-1. Fermo da marzo 2012 per un problema al menisco, il 2 maggio vince la sua seconda Eredivisie consecutiva con la squadra dei lancieri. Torna a giocare in Eredivisie dopo pi\u00f9 di 5 mesi, il 25 agosto in Ajax-NAC Breda 5-0, entrando in campo nella ripresa. Il 15 settembre in occasione di Ajax-RKC 2-0 tocca quota 100 presenze in campionato con la maglia dei lancieri. A fine stagione lascia l'Ajax dopo cinque anni di permanenza, conditi in tutto da 158 presenze e 38 gol.\nBenfica e Young Boys.\nNel luglio del 2013 viene ingaggiato a paramentro zero dal Benfica, in cui milita per due stagioni, andando a rete col contagocce. Il 9 giugno 2015 firma un contratto triennale con gli svizzeri dello Young Boys.\nStatistiche.\nPresenze e reti nei club.\n\"Statistiche aggiornate al 9 marzo 2021.\""}
{"id": "1743441", "revid": "36426", "url": "https://it.wikipedia.org/wiki?curid=1743441", "title": "Mura di Gavorrano", "text": "Le mura di Gavorrano costituiscono il sistema difensivo dell'omonimo borgo.\nStoria.\nLa cinta muraria fu costruita durante il XII secolo, quando il controllo sul centro di Gavorrano era spartito tra i vescovi della nuova diocesi di Grosseto e la famiglia Alberti di Mangona.\nNel corso del Trecento la struttura difensiva fu ristrutturata dai senesi che la rafforzarono con alcune torri di guardia. Nella seconda met\u00e0 del Seicento parte della preesistente cinta muraria risultava degradata.\nNella seconda met\u00e0 del secolo scorso una serie di restauri ha permesso un discreto recupero della cerchia muraria medievale.\nDescrizione.\nLe mura di Gavorrano delimitano quasi interamente il borgo di origini medievali.\nSi conservano diversi tratti di cortina muraria rivestiti prevalentemente in arenaria, che si caratterizzano per gli elementi stilistici tipici medievali; in alcuni punti si \u00e8 venuta a trovare addossata a pareti di edifici. Lungo la cinta muraria si elevano alcune torri di avvistamento a sezione quadrangolare, risalenti al periodo compreso tra il Duecento e il Trecento.\nL'accesso al borgo \u00e8 possibile attraverso una caratteristica porta ad arco tondo."}
{"id": "1743442", "revid": "599013", "url": "https://it.wikipedia.org/wiki?curid=1743442", "title": "John Higgins (giocatore di snooker)", "text": "Professionista dal 1992, nel 2011 ha vinto il suo quarto titolo mondiale di snooker, dopo essere stato Campione del mondo per la prima volta nel 1998, la seconda nel 2007 e la terza nel 2009. Nella classifica mondiale ha raggiunto pi\u00f9 volte la prima posizione assoluta, la prima volta dal 1998 al 2000, nella stagione 2007-2008, per un breve periodo nel 2010 e nella seconda parte della stagione 2010-2011.\nIl 2 maggio 2010 \u00e8 stato comunicato che il giocatore \u00e8 sospeso a tempo indeterminato dall'attivit\u00e0 agonistica per il suo presunto coinvolgimento, insieme al manager Pat Mooney, in un accordo con degli allibratori russi per perdere volontariamente dei match nel corso del 2010. Nel mondiale di snooker 2010 \u00e8 stato sconfitto inaspettatamente al secondo turno da Steve Davis. Il fatto ha suscitato ancor pi\u00f9 clamore in considerazione del fatto che John Higgins era il campione uscente. Dopo la pesante squalifica di 6 mesi e la morte del padre che lo avvicin\u00f2 a questo sport, vince il 2 maggio 2011 a Sheffield il suo 4\u00ba titolo Mondiale contro il brillante emergente Judd Trump poco pi\u00f9 che ventunenne per 18 frames a 15.\nCarriera.\nI primi anni (1992-1996).\nJohn Higgins divent\u00f2 professionista all'inizio della stagione 1992-1993 e, subito nell'annata 1994-1995, ha vinto il Grand Prix imponendosi contro l'inglese Dave Harold per 9-6. Nel 1995 ha vinto tre tornei: British Open, International Open (che vincer\u00e0 anche nel 1996) e German Open.\nL'ascesa (1996-2006).\nHiggins diventa poi un giocatore di alto livello negli anni seguenti e si mette in mostra nello UK Championship 1996 dove perde 10-9 contro il suo connazionale Stephen Hendry. Successivamente si laurea campione del mondo nel 1998 battendo in finale l'irlandese Ken Doherty campione in carica per 18-12, finendo la stagione in testa alla classifica per la prima volta in carriera.\nVince inoltre British Open, Grand Prix, China International, Welsh Open e soprattutto lo UK Championship contro Mark Williams. Tra l'altro nel 1999 porta a casa il suo primo Masters in carriera battendo ancora Doherty.\nLo scozzese perde poi la leadership nel Ranking ad inizio stagione 2000-2001, venendo sconfitto nella finale del Campionato mondiale 2001 a favore dell'inglese Ronnie O'Sullivan. All'inizio della stagione 2001-2002 vince il British Open per la terza volta battendo 9-6 il connazionale Graeme Dott.\nNella stagione 2004-2005 Higgins perde per la seconda volta contro O'Sullivan la finale del Masters come nel 1995; tuttavia lo scozzese rimedia l'anno dopo sconfiggendo proprio l'inglese.\nI successi ravvicinati al Crucible (2007-2011).\nLo scozzese trionfa per la seconda volta al mondiale, nella stagione 2006-2007, battendo il giovane inglese Mark Selby 18-13 tornando in testa alla classifica di fine stagione dopo 7 anni.\nLa stagione successiva, in cui Higgins difende il titolo, non \u00e8 felicissima: lo scozzese perde infatti molte partite ai primi turni e realizza ottime prestazione solo nei titoli non valevoli per il Ranking come in Premier League dove perde la finale contro O'Sullivan o alla Malta Cup 2008 dove perde in semifinale. Non va oltre il secondo turno al Campionato mondiale 2008.\nHiggins si riprende al massimo nella stagione 2008-2009 dove trionfa per la terza volta a Sheffield contro Shaun Murphy per 18-9.\nTra il 2010 e il 2011 Higgins vince due Welsh Open e uno UK Championship prima di trionfare per la quarta volta in carriera al mondiale contro Judd Trump alla fine della stagione dopo la delusione dell'anno precedente in cui si fa eliminare dall'esperto Steve Davis nel secondo turno.\nAlti e bassi (2011-2016).\nDopo le glorie arrivano degli aspettati cali per Higgins, che inizia la stagione 2011-2012 raggiungendo i quarti al World Open, risultato che si riveler\u00e0 il miglior a fine annata nei titoli Ranking insieme ai quarti dello Shanghai Masters. Nel Masters di Londra raggiunge le semifinali perdendo 6-4 contro Murphy ed esce al secondo turno del Campionato mondiale per mano di Stephen Hendry che lo travolge 13-4; per il suo connazionale questo \u00e8 l'ultimo torneo professionistico disputato in carriera.\nNon va meglio neanche la stagione successiva: lo scozzese riesce a vincere lo Shanghai Masters ai danni di Judd Trump per 10-9 e arriva in semifinale al World Open cedendo a Mark Allen che sarebbe poi andato a vincere il titolo contro Matthew Stevens in finale.\nRiesce a rialzarsi nell'anno solare 2015 trionfando in tre titoli validi per la classifica (Welsh Open, Australian Goldfields Open e International Championship); in estate lui e Stephen Maguire arrivano in finale alla Coppa del Mondo dove perdono a sorpresa contro i giovani giocatori della Cina B, Zhou Yuelong e Yan Bingtao per 4-1.\nLa grande risalita con le tre finali al mondiale (2016-).\nDopo questo periodo John Higgins, che fu a rischio top 16 dal 2013 al 2016 risale nella stagione 2016-2017 vincendo tre tornei non validi per classifica (China Championship, Champion of Champions e Championship League) che lo preparano ad un inaspettato Mondiale dove arriva fino in finale battendo nel corso del torneo Martin Gould, Mark Allen, Kyren Wilson e Barry Hawkins, perdendo poi contro Selby per 18-15.\nNella stagione 2017-2018 vince contro il connazionale Anthony McGill l'Indian Open e contro l'inglese Barry Hawkins il Welsh Open. A fine stagione ritorna in finale al The Crucible perdendo ancora ma stavolta contro Williams.\nHiggins inizia 5\u00b0 l'annata 2018-2019 che si presenta difficile per lo scozzese che non vince nessun torneo, ottenendo come grande risultati la finale al China Championship e per la quarta volta la finale al Mondiale perdendo per il terzo anno consecutivo, contro Trump per 18-9.\nStagione 2019-2020.\nInizia la stagione 2019-2020 trionfando a Wuxi nella World Cup assieme a Stephen Maguire. Dopo essere uscito prematuramente all'International Championship, lo scozzese raggiunge e perde la finale del Six-Red World Championship contro Maguire. Dopo aver saltato l'English Open, Higgins raggiunge a ruota due semifinali consecutive nei titoli Ranking (al World Open e al Northern Ireland Open) perdendo in entrambi i turni contro Judd Trump che vincer\u00e0 poi i due tornei e successivamente raggiunge i quarti allo UK Championship.\nL'11 dicembre 2019, nel match vinto 4-1 contro Alexander Ursenbacher valido per il secondo turno dello Scottish Open, realizza il suo 775\u00b0 \"centone\" eguagliando il suo connazionale Stephen Hendry, superandolo poi contro Jack Lisowski nel corso del quarto turno dello stesso torneo. Inoltre, Higgins \u00e8 riuscito a mettere a segno il suo primo 147 al Crucible durante il dodicesimo frame del match contro Kurt Maflin, agli ottavi.\nStagione 2020-2021.\nDopo aver perso al primo turno allo European Masters per mano del futuro finalista Martin Gould, Higgins raggiunge le semifinali all'English Open, in cui viene sconfitto da Trump per l'ottava volta di fila. Successivamente, lo scozzese si classifica secondo nel girone 2 della fase 3 della Championship League, realizzando anche un 147 nel match vinto 3-1 contro Kyren Wilson, eguagliando a quota undici il connazionale Hendry.\nVita privata.\nHiggins \u00e8 sposato con Denise dal 2000 e la coppia ha tre figli: Pierce, Oliver e Claudia. Appassionato anche di poker e di calcio, \u00e8 un grande fan del Celtic, tanto che assiste spesso ai suoi match, e dell'Everton.\nHa dei buoni rapporti con Stephen Maguire e Anthony McGill, con cui sia allena molto spesso a Glasgow."}
{"id": "1743458", "revid": "1964823", "url": "https://it.wikipedia.org/wiki?curid=1743458", "title": "Erwin Hoffer", "text": "Caratteristiche tecniche.\n\u00c8 un attaccante veloce e cinico sotto porta. Fa del fiuto del gol la sua caratteristica principale.\nCarriera.\nClub.\nAdmira Wacker e Rapid Vienna.\nNato nella Bassa Austria, esordisce nella Bundesliga nel maggio 2005 con la maglia dell'Admira Wacker M\u00f6dling.\nAlla fine della stagione 2005-2006, che culmina con la retrocessione dell'Admira, si trasferisce al Rapid Vienna grazie al poker di reti segnate nel finale di stagione.\nNella prima stagione con la maglia del Rapid Vienna (2006-2007) va a segno 4 volte in 21 partite.\nLa stagione 2007-2008 \u00e8 decisamente pi\u00f9 positiva: Hoffer realizza ben 10 reti in 29 partite \u2014 inclusa una tripletta nella vittoria per 7-0 contro il Salisburgo \u2014 con 3 gol realizzati nelle ultime tre partite del campionato, che si conclude con la conquista del titolo nazionale.\nLa carriera in crescendo di Hoffer si conferma nella stagione 2008-2009 nella quale mette a segno 27 reti in 34 partite. Entra nella classifica della Scarpa d'oro 2009 classificandosi quindicesimo.\nLa parentesi in Italia: Napoli.\nIl 28 luglio 2009 viene acquistato dal Napoli, con cui firma un contratto quinquennale.\nEsordisce con la maglia azzurra il 16 agosto 2009 nel match contro la , valido per il terzo turno di Coppa Italia; subentra ad Ezequiel Lavezzi e sigla il gol del definitivo 3-0 per i partenopei. Il debutto in Serie A ha invece luogo il 30 agosto 2009 alla seconda di campionato contro il Livorno al San Paolo, subentrando a Fabio Quagliarella nei minuti finali. Nella prima e unica stagione italiana trova poco spazio: colleziona 8 presenze in campionato, tutte a gara in corso, e 3 in Coppa Italia.\nIl trasferimento in Germania: Kaiserslautern, Eintracht e Fortuna.\nIl 15 luglio 2010 passa in prestito con diritto di riscatto ai tedeschi del Kaiserslautern, neopromosso in Bundesliga. Esordisce con il club tedesco nel match di Coppa di Germania contro il , siglando una doppietta nei tempi supplementari che consente al Kaiserslautern di vincere per 3 a 2. I primi gol in campionato arrivano il 18 settembre nella partita contro l'Hoffenheim (2-2), nella quale mette a segno una doppietta. In campionato colleziona complessivamente 24 presenze e 5 reti e non viene riscattato dal club della Renania.\nNella stagione successiva si trasferisce, sempre in prestito con diritto di riscatto, all'Eintracht Francoforte, appena retrocesso in Zweite Liga. Colleziona 30 presenze e 9 reti e al termine della stagione, conclusasi con la promozione in Bundesliga, il prestito viene rinnovato.\nIl 30 gennaio 2013, dopo sei presenze e una rete in massima serie, lascia l'Eintracht e ritorna, sempre in prestito, al Kaiserslautern, in Zweite Liga. Nella seconda serie tedesca realizza tre reti in 14 partite.\nRientrato al , non viene convocato per il ritiro precampionato ed \u00e8 relegato fuori rosa. Il 21 agosto 2013 si trasferisce a titolo definitivo al Fortuna D\u00fcsseldorf, ancora una volta in Zweite Liga (dove il club \u00e8 appena retrocesso), firmando un contratto fino al 30 giugno 2015.\nIl trasferimento in Belgio.\nNel settembre del 2017 si lega al Beerschot Wilrijk, squadra militante nella Tweede klasse, la seconda divisione belga, con un contratto di due anni.\nIl ritorno alle origini.\nNel 2019 torna in patria, all'Admira Wacker M\u00f6dling, squadra nella quale ha esordito da professionista, militando in Bundesliga, la massima serie della federazione austriaca.\nNazionale.\nNel 2007 ha partecipato al Mondiale di calcio Under-20 in Canada, competizione in cui ha segnato 3 reti.\nHa fatto il suo debutto in nazionale austriaca a Vienna il 2 giugno 2007 contro il subentrando dopo l'intervallo.\nHa partecipato all'Europeo 2008, competizione nella quale ha giocato un totale di 94 minuti.\nI primi gol in Nazionale arrivano il 1\u00ba aprile 2009, quando mette a segno una doppietta contro la Romania in un match valido per le qualificazioni ai Mondiali 2010.\nStatistiche.\nPresenze e reti nei club.\n\"Statistiche aggiornate all'11 giugno 2015.\""}
{"id": "1743460", "revid": "12290", "url": "https://it.wikipedia.org/wiki?curid=1743460", "title": "JLA/Avengers", "text": ""}
{"id": "1743461", "revid": "6923", "url": "https://it.wikipedia.org/wiki?curid=1743461", "title": "Storia della Sardegna contemporanea", "text": "La storia della Sardegna contemporanea pu\u00f2 essere fatta partire, dal punto di vista istituzionale e politico, dalla fusione perfetta del 1847 tra tutti i territori del Regno di Sardegna. In quel momento l'isola, abbandonando l'autonomia e le ultime vestigia statuali acquisite in periodo iberico (carica vicereale, parlamento degli Stamenti, suprema corte della Reale Udienza), diventava parte integrante di un'entit\u00e0 statale unitaria pi\u00f9 ampia, composta dall'insieme dei possedimenti sabaudi, retta dopo un anno dallo Statuto Albertino. L'integrazione geografica e giuridica verr\u00e0 poi ampliata all'Italia nel Risorgimento con l'unificazione che sfocer\u00e0 nella proclamazione del Regno d'Italia del 1861. Tale dizione sostituir\u00e0 quella fino ad allora in uso di Regno di Sardegna, che aveva descritto l'isola dalla fondazione del Regno da parte dei catalano-aragonesi in poi.\nOttocento.\nRiforme legislative ed economiche.\nLe riforme furono inaugurate nel 1820 con il famigerato Editto delle Chiudende (chiunque fosse riuscito a cingere un pezzo di terra non gravato da diritti proprietari \u2013 ossia la maggior parte delle terre agricole e pastorali dell'isola\u00a0\u2013 ne diventava automaticamente proprietario), prosegu\u00ec nel 1827 con l'adozione del nuovo codice civile di Carlo Felice (che sostituiva la \"Carta de Logu\"), quindi con l'abolizione del feudalesimo (alla fine del decennio successivo). Tuttavia, nel loro insieme, tali riforme non facevano che stravolgere gli assetti produttivi e sociali, senza tener conto delle esigenze quotidiane della popolazione e senza creare le condizioni (economiche, finanziarie e politiche) perch\u00e9 tale modernizzazione fosse realmente efficace. Un numero cospicuo di famiglie persero le proprie fonti di sostentamento, favorendo gli arricchimenti improvvisi e la creazione di una rendita parassitaria di coloro che erano riusciti, con spesa modesta, a divenire proprietari di immense estensioni di terra. Il regime successorio (le regole che presiedevano alla trasmissione delle eredit\u00e0), frammentando tali propriet\u00e0, generava poi ulteriori conflitti e impediva la messa a frutto delle terre finalmente acquisite in propriet\u00e0 piena. Contemporaneamente, molte risorse dell'isola (legname, sughero, pelli, sale, prodotti agroalimentari, prodotti del sottosuolo) e diversi comparti produttivi, venivano appaltati a imprese esterne, che trasformavano le materie prime e commercializzavano il prodotto finito, acquisendo tutto il valore aggiunto. Ci\u00f2 era reso possibile dall'utilizzo come manovalanza della gran massa di espulsi dal mondo agro-pastorale in seguito alla chiusura delle terre.\nIn tale contesto prendono avvio nuove forme di imprenditoria locale, soprattutto nelle principali citt\u00e0 (Sassari e Cagliari), non solo come indotto delle attivit\u00e0 agricole e zootecniche, ma anche dell'industria estrattiva\nGli intellettuali dell'Ottocento.\nNella prima met\u00e0 del XIX secolo emerge in Sardegna una classe intellettuale che, attraverso la carriera burocratica e accademica, viene veicolata e cooptata nei ranghi della classe dirigente dello Stato. Si tratta di un ceto assortito ma ideologicamente omogeneo. Fedelt\u00e0 alla casa Savoia e desiderio di riscatto per la propria terra d'origine si compongono in modo contraddittorio, ma senza apparenti conflitti, in personalit\u00e0 quali quelle di Giuseppe Manno, gran funzionario dello Stato e insieme esimio storico, il primo storico sardo moderno. Oppure come Vittorio Angius, co-estensore del \"Dizionario geografico, storico, statistico, commerciale degli Stati di S.M. il Re di Sardegna\" di Goffredo Casalis. Da citare, sempre nel mondo degli studi, Giovanni Siotto Pintor, magistrato e uomo politico ma anche erudito e letterato, e il canonico Giovanni Spano, storico, linguista e archeologo; questi intraprese i primi scavi archeologici e, pur adottando metodologie oggi ritenute discutibili quali la grafia latineggiante, pose nell'intellettualit\u00e0 la questione della lingua sarda, invero gi\u00e0 dibattuta in et\u00e0 iberica da una serie di autori quali l'Araolla, dedicando a essa due opere, l\"'Ortografia Sarda Nazionale ossia Grammatica della lingua logudorese paragonata all'italiana\" e il \"Vocabolario Sardo-Italiano e Italiano-Sardo\".\nNel 1847, con l'Unione Perfetta decretata da re Carlo Alberto (ossia l'estensione alla Sardegna dell'ordinamento giuridico e delle istituzioni degli altri territori della corona), la frazione intellettuale-liberale della borghesia sarda credette di avere definitivamente le porte aperte per una parificazione anche economica e sociale con la terraferma. La delusione per le conseguenze di tale scelta porteranno in breve alla prima stagione \"autonomista\": la richiesta del riconoscimento di uno status speciale per la Sardegna nell'ambito del nuovo Stato che andava nascendo. Protagonisti politici del primo autonomismo sardo furono Giovanni Battista Tuveri e Giorgio Asproni.\nDurante il Risorgimento anche in Sardegna la popolazione era ancorata a schemi e a valori largamente pre-moderni, distante geograficamente dal nuovo Stato anche per via delle diversit\u00e0 linguistiche, nonch\u00e9 del pi\u00f9 pesante analfabetismo di massa dell'intero Regno d'Italia, e dovette sopravvivere in condizioni di precaria sussistenza. Nel 1863 la Compagnia Reale delle Ferrovie Sarde ottenne la concessione con la quale stipul\u00f2 una convenzione per la realizzazione di 400\u00a0km di ferrovia nell'isola, nel 1896 erano stati realizzati 414\u00a0km di strade ferrate.\nRelativamente a quegli anni bisogna ricordare la famosa vicenda delle Carte di Arborea, assortimento di documenti di et\u00e0 medievale, messi in circolo a partire dal 1846 da Pietro Martini (esponente della ricerca erudita del periodo) e assurti ben presto a caso accademico internazionale. Dopo tre decenni di dibattiti, e dopo che molti documenti erano stati pubblicati e utilizzati come base di corsi accademici, di monografie, di ricostruzioni storiche, la sentenza dell'Accademia di Berlino (presieduta dal grande storico Theodor Mommsen) ne decret\u00f2 definitivamente la falsit\u00e0.\nTra Ottocento e Novecento.\nEconomia e crisi sociali tra Otto e Novecento.\nDopo le ultime crisi, dovute all'abolizione di ulteriori diritti civici (in particolare quella degli \u201cademprivi\u201d, con conseguenti rivolte popolari, anni sessanta dell'Ottocento), nei successivi anni ottanta, la crescente domanda estera di alcuni prodotti sardi e una congiuntura economica favorevole avevano portato l'isola a un primo progresso economico, con la prospettiva di ricadute sociali favorevoli (prima diminuzione del banditismo).\nNel giro di pochi anni, per\u00f2, a una repentina crisi del credito sardo (che colp\u00ec imprese e famiglie), si aggiunse nel 1887 l'annullamento dei trattati commerciali con la Francia (governo Crispi), chiudendo uno dei mercati principali dell'import-export della Sardegna. Le conseguenze saranno una grave crisi nel settore agroalimentare, crisi economica, tensioni sociali e il verificarsi del primo fenomeno dell'emigrazione.\nAncora una volta era il mondo agro-pastorale a pagare le conseguenze pi\u00f9 gravi. Una folla di braccianti, pastori e addetti ai settori dell'indotto veniva ricacciata nella disoccupazione oppure verso il lavoro in miniera o l'emigrazione. La crescente domanda di lavoro faceva crollare i salari e rendeva le condizioni lavorative precarie. Negli anni ottanta e novanta vi fu una recrudescenza del fenomeno del banditismo, che fu contrastato con mezzi improvvisati e comunque solo dal lato della repressione. La grave situazione dell'isola indusse il governo Crispi nel 1894 a commissionare al deputato Francesco Pais-Serra una indagine conoscitiva sulla situazione. Due anni dopo, la relazione conclusiva indicher\u00e0 non solo e non tanto nella questione dell'ordine pubblico, ma soprattutto nelle carenze infrastrutturali e nelle gravi responsabilit\u00e0 della politica (ancorata a pratiche clientelari di potere personale e familistico) la radice dei problemi sardi.\nGi\u00e0 l'anno successivo (1897), per\u00f2, a conferma della concezione imperante, viene pubblicato con gran rumore il saggio \u201cantropologico\u201d di scuola lombrosiana \"La delinquenza in Sardegna\", di Alfredo Niceforo. Vi si tratteggiava uno studio fisiognomico e pseudo-storico da cui emergeva il tratto congenitamente deviante della natura dei sardi, specie di quelli delle zone interne. Non si doveva cercare la ragione del fenomeno banditesco e del degrado sociale della Sardegna in cause materiali, economiche o politiche, ma nella conformazione del cranio dei sardi, di quelli stanziali in Gallura e nelle zone dell'interno in particolare: cos\u00ec asseriva in un passo, poi riportato in uno dei noti murales di Orgosolo: \"[...] \"fra i vari tipi di cranio della zona criminale, tutti appartenenti ai popoli pi\u00f9 selvaggi e primitivi, uno \u00e8 particolarmente diffuso nella Sardegna centrale: si tratta del \"parallelepipedoides variabilis sardiniensis\"\"\". Ne segu\u00ec qualche polemica, ma soprattutto una generale accettazione di tale verdetto che convinse la stessa Grazia Deledda, allora in rapida ascesa presso i circoli letterari italiani.\nDue anni dopo nel 1899, dopo la visita della coppia reale sabauda nell'isola (in occasione del centenario della fuga in Sardegna dei Savoia, conseguente alle conquiste napoleoniche), ai primi dell'estate venne allestita una grande spedizione militare volta al ripristino dell'ordine pubblico, operazione cui parteciparono i reduci dalle guerre in Africa. Interi villaggi furono occupati, le campagne battute a tappeto, i beni requisiti. Quando non ci fu altra risorsa, si ricorse al fermo dei familiari dei latitanti (senza esclusione di donne, vecchi e ragazzi). Migliaia di persone tratte agli arresti, detenzioni arbitrarie, confessioni estorte con la forza e una serie di processi di massa che alla fine portarono a pochissime condanne e al totale fallimento del piano. L'operazione suscit\u00f2 scandalo nell'opinione pubblica sarda, informata e coinvolta dai giornali, su cui buona parte del crescente ceto intellettuale riversava idee e commenti.\nVita culturale.\nQuesta \u00e8 anche l'epoca dell'affermazione oltre i confini isolani di Grazia Deledda, ma anche, in misura minore, di altri artisti come il poeta Sebastiano Satta, lo scrittore Enrico Costa, lo scultore Francesco Ciusa, solo per citarne alcuni. Giornali, teatro, universit\u00e0 animano la vita delle citt\u00e0 (Cagliari e Sassari in primis). Ma hanno una portata assai minore sulle popolazioni rurali e dell'interno. Infatti, parallelamente all'acquisizione di mezzi espressivi nuovi permanevano forti le tradizioni culturali popolari. Nel corso dell'Ottocento, anzi, la poesia sarda aveva vissuto una stagione di grande affermazione con i vari Luca Cubeddu, Melchiorre Murenu e poi Peppino Mereu (solo per citarne alcuni).\nVerso la fine del secolo inoltre le gare di improvvisazione poetica, che prima si svolgevano privatamente, vengono strutturate e hanno luogo nelle pubbliche piazze (la prima si svolse a Ozieri), specialmente in occasione delle feste paesane. In breve tempo diviene un fenomeno di massa, con un suo \"star-sistem\" fatto di professionisti dell'improvvisazione e un vastissimo pubblico di estimatori esperti ed esigenti.\nLa musica tradizionale vede affiancarsi alle \"launeddas\", al \"cantu a tenore\" e al \"cantu a chiterra\" (canto sardo accompagnato dalla chitarra) un nuovo strumento musicale, l'organetto diatonico, che supporta o sostituisce la voce umana e gli strumenti tradizionali nell'accompagnamento del ballo.\nLa cultura sarda, tra Otto e Novecento, diventa oggetto di studi accademici. La lingua viene studiata oltre che sull'isola (Giovanni Spano, Vittorio Angius) soprattutto in Germania (Meyer-L\u00fcbke e soprattutto Max Leopold Wagner che dar\u00e0 un contributo essenziale, producendo gli studi pi\u00f9 significativi; in Italia, da citare Matteo Giulio Bartoli, docente di glottologia a Torino).\nL'archeologia, dopo il periodo pionieristico avviato da Giovanni Spano, in seguito alla nascita delle Soprintendenze Archeologiche, comincia a divenire materia di catalogazione e di studio e si tentano le prime azioni di salvaguardia. Cospicuo fu il contributo dell'archeologo Antonio Taramelli che diresse le soprintendenze per un arco di oltre tre decenni e studi\u00f2 e catalog\u00f2 centinaia di reperti, strutture e siti.\nLa musica popolare \u00e8 oggetto di studi scientifici, fra gli studiosi Giulio Fara e l'etnomusicologo Andreas Bentzon autore di un esemplare studio sulle launeddas. L'affermazione letteraria e artistica di tanti autori sardi comincia a far conoscere nel resto d'Italia e al mondo il patrimonio antropologico e storico della Sardegna.\nNovecento.\nInizio del XX secolo.\nProteste di massa e repressione.\nNel 1904 a Buggerru, grosso centro minerario sulla costa sud-occidentale, per protestare per le condizioni disumane di lavoro i minatori si rifiutarono di lavorare e presentarono le loro istanze alla societ\u00e0 francese (che gestiva le miniere), per tutta risposta questi chiamarono l'esercito che fece fuoco sugli operai uccidendone tre e ferendone molti. Quella domenica 4 settembre 1904 sar\u00e0 ricordata come la data dell'eccidio di Buggerru per il quale sar\u00e0 fatto il primo sciopero generale in Italia.\nSolo due anni dopo (1906), il caro-prezzi e condizioni di vita precarie per gran parte dei lavoratori porteranno alle rivolte cittadine di Cagliari e del circondario, poi di gran parte dell'isola. Anche in questo caso la risposta fu di tipo eminentemente repressivo, con migliaia di militari impegnati. Emersero prepotentemente sentimenti di tipo autonomista e indipendentista, con la minaccia, gridata a gran voce dalle folle radunate, di ricacciare in mare \u201ci continentali\u201d.\nLe fortune politiche del giolittiano F. Cocco-Ortu, punto di riferimento della politica isolana, arrivato sino alla carica ministeriale, non avranno alcun positivo riscontro sulle condizioni generali della Sardegna. I sentimenti identitari e la crisi di rappresentanza saranno le cause del successo che, di l\u00ec a pochi anni, arrider\u00e0 al movimento dei reduci dal fronte.\nPrima guerra mondiale.\nL'isola durante la guerra.\nSituazione economica.\nNel 1914 l'economia sarda era in un periodo di crisi per via di una grave siccit\u00e0 che cre\u00f2 disoccupazione tra i braccianti, tant'\u00e8 che nel 1914 e nel 1915 furono adottate annone in diverse zone dell'isola, tra cui Cagliari e Sassari. Mentre nel settore minerario, la maggior parte delle miniere sarde apparteneva a stranieri e molti impianti di trasformazione dei materiali estratti si trovavano in Belgio. Poco dopo lo scoppio della Grande Guerra, il Belgio venne subito invaso e occupato dai tedeschi e di conseguenza il piombo e lo zinco sardo non poterono pi\u00f9 essere spediti nelle fonderie belghe. I proprietari delle miniere diminuirono la produzione, fecero licenziamenti e circa un terzo dei minatori sardi perse il lavoro.\nCon l'entrata in guerra del Regno d'Italia il 24 maggio 1915 le miniere sarde ripresero a produrre. La produzione di zinco e piombo arriv\u00f2 a met\u00e0 di quella del periodo prebellico, mentre quella di carbone (nel bacino carbonifero del Sulcis) quadruplic\u00f2 e tra 1917 e 1918 raggiunse le 80\u00a0000 tonnellate.\nIl settore agricolo risent\u00ec dell'allontanamento di manodopera dall'isola per essere chiamata alle armi, in quanto molti terreni non poterono essere coltivati e la superficie del territorio sardo coltivato a grano diminu\u00ec del 18%, da 218\u00a0000 ettari a 179\u00a0000; questa situazione caus\u00f2 una scarsit\u00e0 di pane che fu, insieme al carovita, la causa di varie sommosse sull'isola nel 1917.\nIl settore della pastorizia invece ne usc\u00ec molto meglio, in quanto c'era un mercato garantito per i prodotti animali (carne, lana, formaggio, cuoio, ecc.) necessari all'esercito e in quanto la pastorizia era un lavoro che poteva essere esercitato anche da chi era troppo giovane per essere chiamato alle armi. Molte famiglie di pastori si arricchirono con la guerra e poterono comprarsi a buon prezzo le terre incolte.\nSituazione politica.\nNel 1914 i socialisti conquistarono vari Consigli comunali nell'Iglesiente, ma altrove sull'isola divennero politicamente isolati per via delle loro posizioni neutraliste in merito alla guerra in corso.\nSull'isola la prime manifestazioni interventiste si ebbero nel 1915, con la prima a Sassari il 13 maggio (in cui fece un discorso anche Mario Berlinguer) e poi a Cagliari nei giorni seguenti. Le manifestazioni erano di carattere anti-giolittiano oltre che interventista, e furono guidate principalmente da studenti e giovani intellettuali di estrema sinistra. Tra gli interventisti vi fu Emilio Lussu.\nDurante la guerra riprese il dibattito sull'autonomia della Sardegna e tra 1916 e 1917 il Governo Boselli promise di istituire un Commissariato civile per l'amministrazione della Sardegna. Ma il progetto cadde perch\u00e9 alcuni deputati sardi, soprattutto quelli di Sassari, vi si opposero per non essere governati dai cagliaritani.\nSardi al fronte.\nIl 1\u00ba marzo 1915, circa due mesi prima dell'entrata in guerra dell'Italia nella prima guerra mondiale, fu creata a a Tempio Pausania la Brigata Sassari, interamente composta da sardi soprannominati \"dimonios\" o \"diavoli rossi\". Durante la guerra la Brigata distinguer\u00e0 in molte operazioni, come sul Carso o sull'Altopiano di Asiago.\nDurante la guerra le perdite tra i militari sardi furono le pi\u00f9 alte tra i contingenti italiani al fronte, pari a circa il 13% circa degli arruolati contro la media nazionale del 10%. Circa 100\u00a0000 sardi parteciparono alla guerra, pari all'11% degli abitanti dell'isola.\nPrimo dopoguerra.\nSituazione postbellica e nascita del combattentismo sardista.\nCon la fine della guerra nel 1918, i disagi immediati causati dalla smobilitazione e dalla riconversione dell'economia italiana da economia di guerra a \"economia civile\", portarono a duri scontri sociali tra proletariati e imprenditori. Nel 1919 ci sono scioperi, tumulti ed attentati in tutto il Paese e si temeva che in Italia potesse avvenire una rivoluzione comunista come quella russa del '17. La Sardegna risent\u00ec della smobilitazione con 2.000 licenziamenti nel settore minerario ed un dimezzamento della produzione di zinco e piombo, tant'\u00e8 che gli scioperi e gli scontri pi\u00f9 duri si ebbero nella zona mineraria. Le linee elettriche, la centrale elettrica di Portovesme e la miniera di Bacu Abis subiscono attentati. A Cabras scoppi\u00f2 una rivolta violenta contro il carovita e termin\u00f2 con centinaia di arresti.\nCon l'esperienza bellica i sardi ebbero modo di sviluppare una coscienza comune di s\u00e9 stessi in quanto sardi, un sentimento di unit\u00e0 prima mancante. Nonostante il loro essenziale contributo fosse stato ufficialmente riconosciuto nel 1918 dallo stesso Presidente del Consiglio Vittorio Emanuele Orlando, il quale parl\u00f2 di un debito che la nazione doveva saldare con l'isola, in concreto per\u00f2 nell'immediato dopoguerra il debito rimase insoluto. Ci\u00f2 contribu\u00ec alla nascita del sardismo, movimento che propugna l'autonomia della Sardegna.\nGli ex combattenti sardi aderirono ad associazioni combattentistiche come l'Associazione Nazionale Combattenti, che nel 1919 contava 20\u00a0000 membri, tramite le quali si organizzarono per dar vita a iniziative sociali come il creare proprie cooperative, latterie sociali, uffici di collocamento, giornali, ecc. Molti di loro sostenevano posizioni simili a quelle di Gabriele D'Annunzio o al sansepolcrismo di Benito Mussolini ed erano ostili alla vecchia classe politica (socialisti, cattolici, giolittiani, radicali e liberali). Il combattentismo sardo era in genere ispirato da sentimenti anti-parlamentarei, anti-giolittiani ed anti-democratici, ma vi erano tuttavia divisioni ideologico-territoriali interne al movimento stesso nell'isola. Una delle correnti interne al movimento \u00e8 rappresentata dal gruppo Sassari guidato da Camillo Bellieni, filo-socialista ed ispirato a Gaetano Salvemini, agli antipodi vi \u00e8 invece quella rappresentata del gruppo di Cagliari guidato da Emilio Lussu, ispirato al fiumanesimo e con posizioni fortemente nazionaliste, anti-socialiste e vicine al sindacalismo rivoluzionario. La terza corrente aveva posizioni intermedie tra le due, rappresentata da Paolo Pili, era di carattere tecnico-riformista (quindi poco incline al ribellismo di Lussu) ed al contempo ispirata al dannunzianesimo.\nA differenza che nel resto d'Italia, in Sardegna nell'immediato dopoguerra n\u00e9 socialisti e n\u00e9 cattolici furono essere in grado di diventare una grande forza politica e di poter sostituire i liberali nella Regione. Questo vuoto politico fu in parte sfruttato dagli ex combattenti che si organizzarono in una propria lista a livello nazionale nelle elezioni politiche del 1919 col nome di \"Partito dei Combattenti\" che ottenne 31.000 voti nella circoscrizione sarda equivalenti al 25% del totale, eleggendo tre deputati; risultato molto diverso da quello nazionale dove il Partito dei Combattenti ottenne poco pi\u00f9 del 4%. Il successo politico del partito degli ex combattenti in Sardegna \u00e8 dovuto all'aver posto come tema centrale delle proprio programma l'autonomia dell'isola.\nNel 1920 ci furono duri scontro sociali tra minatori che chiedevano aumenti di salario e compagnie minerarie che non volevano concederglieli. I fatti pi\u00f9 gravi avvennero quando l'11 maggio 1920 ad Iglesias dove una manifestazione di operai che scioperavano fu dispersa con la forza, lo scontro caus\u00f2 6 morti e 50 feriti.\nSvolta partitica degli ex combattenti sardisti.\nI risultati elettorali della lista degli ex combattenti alle elezioni del 1919 mostrarono come a livello nazionale il movimento combattentista non ebbe grande successo, mentre in Sardegna era molto forte. Ci\u00f2 port\u00f2 alla decisione di esponenti del combattentismo sardo, come Emilio Lussu e Camillo Bellieni, a creare una nuova organizzazione politica sarda che portasse avanti istanze autonomiste e che fosse aperta anche a chi non ha potuto partecipare alla grande guerra. Gi\u00e0 dal novembre 1919 Bellieni parlava della realizzazione di un \"Partito Sardo d'Azione\" (PSd'Az). La svolta partitica del movimento non fu immediata ed anzi, la mozione a sostegno di questa proposta fu bocciata dai militanti sardisti di Cagliari nel gennaio 1920, mentre fu approvata dalle sezioni di altre zone come Sassari, Tempio ed Alghero. Fu solo nel 17 aprile 1920 che tale partito nacque ufficialmente a livello regionale, come simbolo adott\u00f2 i quattro mori che sostituirono quasi ovunque il simbolo con l'elmetto utilizzato dal Partito dei Combattenti.\nIl nuovo partito aveva forti spaccature interne al gruppo dirigente, tra Lussu e Bellieni vi erano grosse divergenze ideologiche e territoriali. Lussu, legato Provincia di Cagliari, voleva occuparsi in primis dei problemi sociali ispirandosi al sindacalismo rivoluzionario e cercava di ottenere il sostegno dei minatori, mentre Bellieni, legato alla Provincia di Sassari, metteva al primo posto l'autonomia della Sardegna e cercava di ottenere il sostegno delle zone rurali.\nL'8 agosto 1920 il PSd'Az tenne un Congresso a Macomer e la linea di Lussu usc\u00ec vincente. Alle elezioni amministrative del 1920, nel suo anno di fondazione il Partito Sardo d'Azione ottenne la maggioranza in circa in 200 comuni, i risultati migliori furono ottenuti nella Provincia di Sassari mentre furono scarsi in Provincia di Cagliari. L'insuccesso elettorale nel cagliaritano, causato dal volersi concentrare a conquistare il consenso dei minatori che erano solo una piccola minoranza dei lavoratori sardi, port\u00f2 il PSd'Az ad adottare la linea di Bellieni (autonomista e ruralista) nel Congresso di Oristano del 16 e 17 aprile 1921.\nAlle elezioni politiche del 1921 nella circoscrizione sarda il PSd'Az (per la prima volta presente alle elezioni nazionali) ottenne il 36% dei voti, secondi solo a una lista di conservatori che ottenne il 48%. Invece socialisti e popolari vennero pesantemente sconfitti. I comunisti non riuscirono in Sardegna a presentarsi alle elezioni per via dello squadrismo fascista. Talvolta anche il PSd'Az, come i fascisti, si scontrava violentemente con l'estrema sinistra, come il 1\u00ba maggio a Iglesias dove i sardisti, tra le cui file c'era Lussu, si scontrarono con i socialisti.\nDiffusione del fascismo in Sardegna.\nIn Sardegna, analogamente ad altre zone d'Italia, i primi nuclei fascisti furono fondati da ex combattenti. In Sardegna il fascismo inizia a diffondersi nel corso del 1919 e del 1920, il primo fascio di combattimento in sull'isola fu fondato a Tempio nell'ottobre 1920, mentre il fascio pi\u00f9 forte e importante fu quello di Iglesias, fondato il 23 marzo 1921. Le prime zone di diffusione del fascismo in Sardegna furono soprattutto centri urbani (Cagliari, Sassari, La Maddalena e Olbia) e centri minerari (specialmente Iglesias), ma anche qualche zona rurale (come Ittiri), tuttavia il fascismo cominci\u00f2 ad espandersi efficacemente nelle aree rurali sarde solo dopo la marcia su Roma.\nDurante la campagna elettorale per le elezioni politiche del 1921 i fascisti sardi intensificarono gli scontri e le azioni di squadrismo, ed alle elezioni politiche del 1921 il Partito Comunista d'Italia non riusci a presentare una propria lista in quanto i fascisti diedero fuoco alla loro sede di Iglesias impedendogli di svolgere tutte le procedure burocratiche per partecipare alle elezioni.\nSecondo lo storico Renzo De Felice, il 31 maggio 1921 gli iscritti ai fasci italiani di combattimento in Sardegna erano 2830.\nI fascisti, all'epoca ancora sansepolcristi, inizialmente non trovarono largo successo in Sardegna in quanto cercarono di inserirsi in uno spazio politico gi\u00e0 occupato dai sardisti. Il fascismo faceva leva sui reduci della grande guerra, ma in Sardegna si erano gi\u00e0 organizzati nel PSd'Az, partito che aveva anche posizioni simili alle loro (combattentismo, anti-parlamentarismo, opposizione a Giolitti, posizioni di sinistra ma in opposizione al bolscevismo)\nRapporti tra sardisti e fascisti.\nRapporti iniziali.\nInizialmente fascisti e sardisti non entrarono in contrasto in quanto oltre ad avere posizioni politiche simili, non avevano obbiettivi contrastanti: i fascisti volevano fermare i socialisti, mentre i sardisti volevano ottenere l'autonomia della Sardegna.\nL'Associazione nazionale combattenti fu una casa comune per reduci sardisti e fascisti e rimase tale anche dopo la svolta partitica del novembre di quest'ultimi col PNF. Ex combattenti sardisti e fascisti sfilarono assieme a Roma il 4 novembre 1921 per la tumulazione del corpo del Milite Ignoto al Vittoriano. Il giorno seguente entrambi dovettero votare per dei nuovi dirigenti della federazione sarda dell'ANC ed Emilio Lussu (appartenente al PSd'Az) vot\u00f2 per il nuovo gruppo dirigente comprendente Giovanni Host-Venturi, ex legionario fiumano ed uomo di fiducia di Mussolini.\nVentennio fascista.\nNel 1924 venne approvata la \"legge del miliardo\", tra i cui ispiratori vi fu Paolo Pili, con cui si prevedeva di investire in Sardegna un miliardo di lire nel giro di dieci anni in opere pubbliche e nell'estate del 1925 venne istituito\u00a0Cagliari il Provveditorato delle opere pubbliche come ente operativo per pianificare tali investimenti. La legge del miliardo permise anche a opere pubbliche gi\u00e0 in costruzione di riprendere vigore, in quanto tali investimenti si sommarono a quelli gi\u00e0 stanziati dalla legislazione speciale di Francesco Cocco-Ortu. Nel 1933 il Provveditorato aveva speso 430 milioni di lire e altri 254 milioni stavano per essere spesi. Tali investimenti furono concentrati in particolare sul capoluogo della Regione, tant'\u00e8 che al 1931 il 44% delle somme statali erogate per tale provvedimento furono per Cagliari.\nLa produzione di energia elettrica in Sardegna nel 1926 era aumentata di dieci volte rispetto al 1923\nPaolo Pili, uno degli esponenti del \"sardo-fascismo\", svilupp\u00f2 un programma incentrato sullo sviluppo delle zone rurali dell'isola. Cooperative di pastori e agricoltori vennero largamente finanziate dallo Stato e nel 1924 fu fondata da Pili a Ozieri la \"Federazione delle latterie sociali e cooperative della Sardegna\" (Fedlac) e come risultato si ebbe un miglioramento qualitativo del latte prodotto dalle latterie sociali sarde.\nCol fascismo vennero intraprese diverse grandi opere pubbliche, fra cui importanti bonifiche agrarie e idrauliche che porteranno alla nascita, fra gli altri, dei borghi di Arborea (allora chiamata \"Mussolinia di Sardegna\") e Fertilia. Nella met\u00e0 degli anni trenta l'attenzione del regime si volse verso le miniere, dal 1935 le attivit\u00e0 estrattive conobbero una grande espansione e la produzione raggiunse livelli record. In questo contesto nel 1938, per ospitare i minatori, fu fondata la citt\u00e0 di Carbonia.\nLe misure economiche volute dal regime, la realizzazione di infrastrutture, la valorizzazione dell'agricoltura e delle miniere, costituiranno una risposta alle istanze di sviluppo dell'isola, tuttavia la strutturazione dell'economia risponde alle esigenze dello Stato centrale in particolare alla politica dell'autarchia. Come nel resto d'Italia, dal lato culturale il Regime perseguir\u00e0 un forte nazionalismo linguistico, imponendo uno stretto e rigoroso uso dell'italiano a scapito del sardo e .\nDopo le sanzioni economiche imposte all'Italia nel novembre 1935 dalla Societ\u00e0 delle Nazioni per via dell'invasione dell'Etiopia, il regime fascista adott\u00f2 una politica di autarchia volta a raggiungere l'autosufficienza economica dalle importazioni estere. Tale politica influenz\u00f2 la Sardegna quando si decise di utilizzare l'orbace sardo per produrre alcune uniformi di varie organizzazioni fasciste come la Milizia Volontaria per la Sicurezza Nazionale. La produzione di tale tessuto aument\u00f2 per soddisfare l'aumento della domanda e questo gener\u00f2 effetti positivi sull'economia dell'isola.\nNonostante l'adesione al Regime, non mancheranno tuttavia grandi oppositori a Mussolini: oltre Emilio Lussu e Antonio Gramsci, vanno ricordati almeno Michele Schirru, il giornalista Michele Saba e l'ingegner Dino Giacobbe, tra i maggiori esponenti dell'antifascismo isolano.\nSeconda guerra mondiale.\nLa seconda guerra mondiale vide la Sardegna strategicamente coinvolta nel conflitto, specie come base aerea e navale, divenendo teatro di pesanti campagne di bombardamento da parte degli Alleati su porti, aeroporti, ferrovie, industrie e paesi. Questi continuarono almeno fino all'estate del 1943 come il bombardamento di Cagliari in cui la citt\u00e0 fu distrutta al 75%.\nAlla data dell'armistizio di Cassibile dell'8 settembre 1943, nell'isola vi erano 32\u00a0000 uomini della 90. Panzer Division e 130\u00a0000 militari italiani al comando del generale Antonio Basso. La Sardegna usc\u00ec dal teatro del conflitto con la ritirata delle truppe tedesche fino all'imbarco per la Corsica il 17 settembre, dove affronteranno duri combattimenti con i francesi.\nLa Sardegna cos\u00ec rest\u00f2 parte del Regno del Sud e venne quindi risparmiata dai seguenti anni di guerra e di guerra civile nel centro-nord del paese, decine di migliaia di sardi lottarono a sostegno della Resistenza e altri, circa 10\u00a0000, a sostegno della Repubblica Sociale Italiana, fra cui personalit\u00e0 come Ennio Porrino, Francesco Maria Barracu e Giuseppe Biasi. Altri come Gavino De Lunas furono vittime degli eccidi nazi-fascisti.\nSecondo dopoguerra.\nLa conclusione della seconda guerra mondiale viene annunciata in anteprima da Radio Sardegna di Bortigali, venti minuti prima di Radio Londra. Al referendum istituzionale del 2 giugno 1946 i sardi confermarono per oltre il 60% al fedelt\u00e0 alla monarchia come il resto del Mezzogiorno, ma a scrutinio concluso l'Italia divenne una repubblica parlamentare.\nI primi interventi.\nNel 1946, assieme all\"Alto Commissariato Italiano per l'Igiene e la Sanit\u00e0\" (equivalente all'attuale Ministero della Salute), all'United Nations Relief and Rehabilitation Administration (\"UNRRA\"), e alla \"Economic Cooperation Administration\" (\"ECA\"), finanziaria del Piano Marshall, la Fondazione Rockefeller partecip\u00f2 all'efficace opera di eradicazione della malaria in Sardegna, mediante il finanziamento dell'Ente Regionale per la Lotta Anti-Anofelica in Sardegna (\"ERLAAS\").\nLa Regione a statuto speciale.\nContemporaneante alla Costituzione repubblicana nel 1948 fu promulgato lo statuto speciale di autonomia, il secondo dopo la Sicilia e oggi esteso in totale a cinque regioni. L'8 maggio 1949 si tengono quindi le prime elezioni regionali con la vittoria della Democrazia Cristiana.\nDagli anni 1950 la NATO e gli USA, con l'insorgere della guerra fredda, per il controllo dell'intera area mediterranea, avevano eletto l'isola a perno del sistema politico-militare dell'alleanza nord-atlantica, ed \u00e8 stata trasformata in una grande area strategica di servizi bellici essenziali. Le servit\u00f9 militari localizzate nell'isola sono al momento attuale pari al 60% delle servit\u00f9 militari italiane.\nSeconda met\u00e0 del Novecento.\nL'emigrazione, il Piano di Rinascita e l'industrializzazione.\nNegli anni cinquanta uno dei fenomeni pi\u00f9 caratterizzanti fu quello dell'emigrazione che raggiunse i connotati di un \"esodo\". A causa della grave crisi economica, nel 1951 fu istituito l'ETFAS (Ente di Trasformazione Fondiaria e Agraria della Sardegna) con il compito di promuovere azioni di programmazione e investimenti nel comparto agro-pastorale (agricoltura e pastorizia. L'ente produsse diversi studi e nel 1959-1980, finalmente, il governo nazionale acconton\u00f2 le risorse necessarie per avviare un Piano di Rinascita. Nel 1960 il Consiglio Regionale istitu\u00ec l'Assessorato al Piano di Rinascita.\nNel 1962 fu approvato dal Parlamento italiano il \"Piano di Rinascita\" (legge 11 giugno 1962, n. 588), che aveva posto in essere delle misure legislative speciali per il finanziamento dell'industrializzazione della Sardegna cos\u00ec nacquero i due poli petrolchimici di Porto Torres e Sarroch.\nIl processo d'industrializzazione proseguir\u00e0 fino agli anni settanta, quando nascer\u00e0 il polo di Ottana a seguito delle indicazioni della \"Commissione d'inchiesta parlamentare sul banditismo in Sardegna\".\nL'industrializzazione, voluta anche per \"indebolire\" le strutture socio-economiche agro-pastorali che si pensava alimentassero il fenomeno del banditismo, fallisce nel suo intento, provocando al contempo ulteriore disgregazione sociale.\nLa legge De Marzi-Cipolla.\nUn cambiamento positivo sar\u00e0 determinato dall'approvazione il 27 gennaio 1971 della cosiddetta legge \"De Marzi-Cipolla\" sui fondi rustici, che porr\u00e0 fine alle lotte per il pascolo e in buona parte al fenomeno del banditismo. In questo periodo, persistono comunque diversi problemi e ne emergono altri, quali gli incendi, la siccit\u00e0 (ora molto attenuata), i sequestri di persona, scomparsi solo negli anni novanta, e diversi attentati pubblici condotti da movimenti afferenti all'estrema sinistra e all'indipendentismo radicale.\nCol miracolo economico italiano si verifica a uno storico movimento migratorio interno verso le coste e le aree urbane di Cagliari, Sassari-Alghero-Porto Torres e Olbia, che raccolgono oggi gran parte della popolazione sarda. Cresce e si afferma il settore turistico, fino a fare dell'isola una delle mete pi\u00f9 conosciute a livello italiano e internazionale, in particolare grazie alla Costa Smeralda. Rimangono inoltre sempre vivi i fermenti culturali e le tradizioni popolari, come la nascita di talenti artistici e letterari e di figure politiche ai massimi livelli, fra cui Antonio Segni, Enrico Berlinguer e Francesco Cossiga.\nIn questo periodo si produce una svolta sociale, grazie alla maggiore scolarizzazione e primo ingresso di massa dei ragazzi sardi nelle universit\u00e0 di Sassari e Cagliari, come in altre italiane e straniere. Sebbene i livelli di reddito e di prodotto interno lordo pro-capite rimangano sotto la media nazionale, si evidenzia una crescita netta e l'abbandono degli ultimi posti tra le regioni italiane: alla fine del XX secolo la Sardegna si attesta economicamente a met\u00e0 fra strada fra Centro e Sud Italia, con un reddito medio pro capite simile a quello dell'Abruzzo, poco inferiore alla media europea. Altri indicatori ne sanzionano gli innegabili progressi sia economici, sia sociali, ma non annullano le oggettive difficolt\u00e0 di crescita e sviluppo organico ancora presenti. Negli anni recenti, le nuove tecnologie informatiche, con esperienze come Video On Line e Tiscali, e il miglioramento dei trasporti, specie quelli aerei con le compagnie aeree a basso costo, hanno attenuato la condizione di insularit\u00e0 e contribuito a innovare e diversificare l'economia locale.\nXXI secolo.\nRivolta del latte.\nTra febbraio e marzo 2019 la Sardegna \u00e8 stata percorsa da una serie di proteste, che hanno per protagonisti i pastori, per la diminuzione del prezzo di vendita del latte alle aziende che lo lavorano e lo immettono nel mercato. Tale prezzo \u00e8 legato alla produzione di pecorino romano che viene regolata da quote annuali per evitare grandi oscillazioni dei prezzi e secondo i pastori tali quote non sono state rispettate da molti caseifici e questo avrebbe portato ad una sovrapproduzione ed accumulo di pecorino invenduto che avrebbe causato l'abbassamento del prezzo del latte. Il prezzo al litro offerto dalle aziende per il latte di pecora era di 55 centesimi, mentre per il latte di capra 44 centesimi e la richiesta dei pastori era quella di 1 euro al litro. Uno dei metodi di protesta pi\u00f9 usato dai pastori \u00e8 stato quello di versare a terra il proprio latte pur di non venderlo a prezzi bassi, tant'\u00e8 che uno degli slogan della protesta \u00e8 stato \u00abmeglio gettarlo via che accettare prezzi cos\u00ec bassi\u00bb. Ma vi sono state anche molte contestazioni con caratteri violenti e illegali come blocchi stradali non autorizzati ed assalti armati ai camion cisterna che trasportavano latte per poi svuotarlo a terra e talvolta per dare fuoco al veicolo, come il 26 febbraio a Bitti dove l'autista \u00e8 stato anche legato ad un albero e il 9 marzo Torralba. Alcuni dei fatti pi\u00f9 eclatanti sono avvenuti nei pressi del caseificio dei Fratelli Pinna a Thiesi, dove i manifestanti sono rimasti accampati vari giorni per poi prendere d'assalto la struttura il 9 febbraio, ed il 2 marzo nel caseificio \u00e8 stato trovato un ordigno inesploso; per queste azioni centinaia di manifestanti sono stati denunciati.\nLa protesta ha avuto grossa risonanza mediatica a livello nazionale ed \u00e8 stata seguita in prima persona ministro dell'Interno Matteo Salvini che aveva promesso di portare il prezzo del latte a 1 euro al litro. Il tema fu cavalcato dai politici anche per via delle imminenti elezioni regionali sarde del 24 febbraio, in particolare dal candidato presidente della coalizione di centro-destra Christian Solinas e dal candidato presidente del Movimento 5 Stelle Francesco Desogus accusando la precedente giunta di centro-sinistra guidata da Francesco Pigliaru di aver fatto scelte politiche impopolari tra i pastori sardi; questa situazione ha spinto il voto dei pastori alle elezioni regionali verso il centro-destra contribuendo alla sua vittoria.\nBibliografia.\nTutto il periodo contemporaneo\nOttocento\nTra Ottocento e Novecento\nNovecento\nAltro"}
{"id": "1743463", "revid": "34928", "url": "https://it.wikipedia.org/wiki?curid=1743463", "title": "Stele di Lemno", "text": ""}
{"id": "1743466", "revid": "34928", "url": "https://it.wikipedia.org/wiki?curid=1743466", "title": "La stele di Kaminia", "text": ""}
{"id": "1743474", "revid": "767487", "url": "https://it.wikipedia.org/wiki?curid=1743474", "title": "Giorgio Benini", "text": "Carriera.\nHa disputato con la maglia del il campionato di Serie A 1987-1988, l'unico finora in cui gli abruzzesi hanno ottenuto la salvezza in massima serie, con 18 presenze all'attivo.\nHa inoltre totalizzato 81 presenze e 4 reti in Serie B nelle file di , Pescara (con cui si \u00e8 aggiudicato il campionato nella stagione 1986-1987) e Barletta."}
{"id": "1743476", "revid": "767487", "url": "https://it.wikipedia.org/wiki?curid=1743476", "title": "End of the Art World", "text": "End of the Art World \u00e8 un cortometraggio documentario del 1971 diretto da Alexis Krasilovsky e basato sul movimento pittorico avant-garde."}
{"id": "1743478", "revid": "158234", "url": "https://it.wikipedia.org/wiki?curid=1743478", "title": "Geubuntu", "text": ""}
{"id": "1743479", "revid": "1571097", "url": "https://it.wikipedia.org/wiki?curid=1743479", "title": "In tutti i miei giorni", "text": "In tutti i miei giorni \u00e8 un brano musicale di Raf, pubblicato nel marzo 2004 come primo singolo tratto dall'album \"Ouch!\". La canzone, di stile pop-melodico con sonorit\u00e0 che sfiorano il jazz, tratta di un amore finito ormai da anni, ma che ha lasciato comunque qualcosa di piacevole nella coppia. Raf attua uno stile musicale simile a quello adottato in \"Infinito\". Il brano infatti non presenta un ritornello."}
{"id": "1743491", "revid": "599013", "url": "https://it.wikipedia.org/wiki?curid=1743491", "title": "Gylmar dos Santos Neves", "text": "Inserito dall'IFFHS tra i migliori portieri del XX secolo, con la Nazionale brasiliana ha vinto il Mondiale di calcio nel 1958 e nel 1962; \u00e8 l'unico estremo difensore ad essere riuscito a vincere da titolare due edizioni della Coppa del mondo. Prima di lui solo Guido Masetti aveva vinto due titoli mondiali nel 1934 e 1938, ma come terzo portiere convocato.\nDopo essere rimasto paralizzato per il 40% del suo corpo a seguito di un ictus nel 2000, \u00e8 scomparso nel 2013, pochi giorni dopo il suo 83\u00ba compleanno, a causa di un infarto.\nCaratteristiche tecniche.\n\u00c8 considerato il portiere pi\u00f9 completo del calcio brasiliano di tutti i tempi: estremo difensore reattivo di stile classico, aveva riflessi molto rapidi, era agile e in possesso di notevoli qualit\u00e0 acrobatiche, aveva anche basi tecniche notevoli; ha giocato fino a 39 anni. Non fu solo un ottimo portiere ma anche un'importante guida carismatica.\nCarriera.\nClub.\nGilmar inizi\u00f2 la sua carriera nel 1945, a 15 anni, nello Jabaquara, squadre dell'omonimo quartiere di Santos, sua citt\u00e0 natale. Nel 1951 si trasfer\u00ec al Corinthians, con cui vinse tre campionati statali (1951, 1952 e 1954). In totale rimase nella squadra di San Paolo per 10 anni e disput\u00f2 398 partite.\nNel 1962 firm\u00f2 per il Santos, con cui vinse cinque Campionati Paulisti, cinque Ta\u00e7a Brasil, due Coppe Libertadores e due Coppe Intercontinentali (nel 1962 contro il Benfica e nel 1963 contro il Milan). Con la maglia del Santos gioc\u00f2 in totale 330 partite.\nNazionale.\nCon la Nazionale brasiliana Gilmar disput\u00f2 94 partite ufficiali subendo 98 gol. Esord\u00ec nel marzo 1953 a Lima contro la Bolivia, partita vinta per 8-1 dai verdeoro, subentrando a Castilho.\nCon il Brasile partecip\u00f2 ai Mondiali del 1958, del 1962 e del 1966, vincendo le prime due come titolare, con il numero 3 sulle spalle anche essendo un portiere. Disput\u00f2 inoltre il Campeonato Sudamericano nel 1953, nel 1956, nel 1957 e nel 1959 in Argentina ottenendo tre secondi posti (nella prima occasione alle spalle del Paraguay e nelle ultime due dietro all'Argentina).\nDopo il ritiro.\nNel 1969 chiude la carriera calcistica, si allontana dal mondo del calcio diventando un imprenditore; ma nel 1983, su invito dalla federcalcio Brasiliana assume la supervisione della nazionale maggiore, ruolo che abbandoner\u00e0 dopo circa un anno tornando alle proprie attivit\u00e0 extracalcistiche."}
{"id": "1743504", "revid": "767487", "url": "https://it.wikipedia.org/wiki?curid=1743504", "title": "Painters Painting", "text": "Painters Painting \u00e8 un documentario del 1973 diretto da Emile de Antonio e basato sul movimento pittorico \"astrattista\"."}
{"id": "1743505", "revid": "1543377", "url": "https://it.wikipedia.org/wiki?curid=1743505", "title": "Livin' on a Prayer", "text": "Livin' on a Prayer \u00e8 una canzone dei Bon Jovi, scritta da Jon Bon Jovi, Richie Sambora e Desmond Child. Fu estratta come secondo singolo dal terzo album in studio del gruppo, \"Slippery When Wet\", nell'ottobre del 1986. Pezzo portante del disco, \u00e8 probabilmente il brano pi\u00f9 famoso e con il quale vengono maggiormente riconosciuti i Bon Jovi, tanto che il gruppo stesso lo inser\u00ec nel suo primo greatest hits, \"Cross Road\" (1994), dove tra l'altro compare anche una nuova versione della canzone chiamata \"Prayer '94\", nelle copie del disco distribuite per il Nord America.\nDopo il precedente \"You Give Love a Bad Name\", \"Livin' on a Prayer\" fu il secondo singolo del gruppo a raggiungere il primo posto nella Billboard Hot 100, rimanendovi per quattro settimane, e si piazz\u00f2 alla posizione numero 4 della Official Singles Chart. Nonostante siano passati pi\u00f9 di due decenni dalla sua pubblicazione, \"Livin' on a Prayer\" continua ancora oggi a rientrare periodicamente in varie classifiche nel mondo, come per esempio \u00e8 capitato in Nuova Zelanda, dove il successo \u00e8 rientrato in classifica alla posizione numero 24 nel 2008.\n\"Livin' on a Prayer\" fa parte della colonna sonora dei videogiochi musicali \"Guitar Hero World Tour\" e \"Rock Band 2\". Inoltre, secondo il pubblico di VH1, \u00e8 il brano pi\u00f9 significativo degli anni ottanta. Nel 2014 \u00e8 stata indicata come la pi\u00f9 grande canzone pop metal da Yahoo! Music. Nel febbraio 2012, \u00e8 stata decretata come il nono \"ritornello pi\u00f9 esplosivo\" dalla rivista \"NME\".\nIl testo di \"Livin' on a Prayer\" tratta di una coppia di giovani innamorati, Tommy e Gina, che faticano ad avere uno stipendio saldo e, dunque, a mantenere la relazione.\nAgli MTV Video Music Awards del 1987, il brano ha ricevuto la nomina di \"Best Stage Performance\" (\"Miglior esibizione sul palco\").\nVideoclip.\nIl videoclip di \"Livin' on a Prayer\" inizia mostrando i Bon Jovi mentre si preparano prima di un loro concerto, e fanno il sound check e le prove dei vari strumenti. Questa parte iniziale del video viene mostrata in bianco e nero, mentre la seconda, in cui inizia il concerto vero e proprio con il gruppo che esegue la canzone davanti al pubblico, si vede a colori. Il video \u00e8 stato girato l'11 luglio 1986 presso il Grand Olympic Auditorium di Los Angeles, California, oramai in disuso.\nRiferimenti nelle altre canzoni dei Bon Jovi.\nNegli anni, i Bon Jovi hanno inserito diversi riferimenti al testo di \"Livin' on a Prayer\" nelle loro canzoni successive."}
{"id": "1743511", "revid": "6923", "url": "https://it.wikipedia.org/wiki?curid=1743511", "title": "Campo da tennis", "text": "Il campo da tennis \u00e8 il campo di gioco per il tennis.\nDimensioni.\nIl rettangolo di gioco ha le seguenti dimensioni: \u00a0\u00d7\u00a010,97\u00a0m, compresi i corridoi laterali che sono larghi 1,37\u00a0m e sono validi solo nelle partite di doppio. La rete divisoria ha un'altezza di 0,914\u00a0m al centro e 1,07\u00a0m ai pali di sostegno che devono trovarsi a 0,91\u00a0m fuori dal campo. Da ciascun lato della rete le linee a essa parallele sono distanti 6,40\u00a0m, delimitando le aree di servizio; subito dopo 5,49\u00a0m sono tracciate le linee di fondo. Ai lati e al fondo del campo di gioco vi deve essere spazio sufficiente per i movimenti del giocatore: rispettivamente di 3,65\u00a0m e 6,40\u00a0m per le gare internazionali e 3,05\u00a0m e 5,50\u00a0m per le gare nazionali.\nSuperficie.\nSe le dimensioni del campo sono fissate esattamente dal regolamento, ci\u00f2 che pu\u00f2 variare da campo a campo \u00e8 la superficie a contatto con i piedi. Una diversa superficie, imprimendo una diversa velocit\u00e0 al rimbalzo della pallina, pu\u00f2 modificare notevolmente lo stile di gioco del tennis. In particolare i tornei internazionali si giocano su superfici di tre tipi diversi:\nCemento.\nIl cemento \u00e8 una superficie abbastanza veloce e diffusa in tutto il mondo, anche perch\u00e9 non necessita di alcuna manutenzione e ha un basso costo di posa in opera. Negli ultimi anni, soprattutto negli Stati Uniti, si sono diffusi diversi tipi di questa superficie, in particolare il cemento poroso che, come accade negli asfalti antipioggia, assorbe l'acqua piovana permettendole di scorrere su un manto sottostante impermeabile e inclinato, permettendo cos\u00ec di costruire dei campi perfettamente piani, cosa non possibile precedentemente a causa della necessit\u00e0 di far scorrere l'acqua verso l'esterno. Una delle principali qualit\u00e0 di questo manto rispetto alla terra e all'erba \u00e8 l'omogeneit\u00e0 della superficie, che non permette alla pallina di assumere rimbalzi imprevisti. A causa della durezza e del pesante attrito che esercita sui piedi del tennista pu\u00f2 dare problemi alle articolazioni della gamba.\nSintetico.\nCon questo nome vengono definiti numerosi tipi di manto aventi in comune, appunto, la sinteticit\u00e0 del materiale e utilizzate, almeno nel circuito ATP, prevalentemente Indoor. Spesso per \"sintetico\" si intende superfici Mantoflex in resine multicolor. Le caratteristiche fisiche e tennistiche di questo manto possono variare secondo i componenti sintetici utilizzati, ma in generale si tratta di superfici pi\u00f9 veloci della terra rossa e pi\u00f9 lente del cemento. Hanno caratteristiche molto simili al cemento (vengono infatti categorizzate come \"hard\" [dure] insieme al cemento) ma risultano pi\u00f9 elastiche, garantendo alla palla un rimbalzo leggermente pi\u00f9 ampio e lento. Analogamente al cemento, i campi sintetici, generalmente, non necessitano di una particolare manutenzione. Non viene pi\u00f9 utilizzato nei tornei professionistici.\nTerra battuta.\nTerra rossa.\nLa terra rossa \u00e8 la pi\u00f9 diffusa superficie tennistica in Europa continentale e in Sud America; proprio per questa diffusione geografica che i migliori tennisti specialisti della terra rossa provengono proprio da queste aree, come l'argentino Guillermo Vilas, il brasiliano Guga Kuerten e lo spagnolo Rafael Nadal, considerato il miglior giocatore di sempre su questa superficie; invece, nel circuito femminile WTA la migliore specialista della terra rossa \u00e8 la belga Justine Henin.\n\u00c8 la superficie pi\u00f9 lenta: la palla viene fortemente rallentata dopo il rimbalzo facilitando conseguentemente lo scambio da fondo campo. Gli specialisti di questa disciplina hanno ottime capacit\u00e0 di scambio e molta forza fisica. La terra rossa, dopo l'erba, \u00e8 il manto che necessita di pi\u00f9 manutenzione.\nTerra verde.\nLa terra verde, anche detta \"Terra hawaiana\" \u00e8 un manto utilizzato quasi esclusivamente negli Stati Uniti, molto pi\u00f9 veloce della terra rossa e di colore verde, che per\u00f2 \u00e8 sempre meno diffuso. Il suo colore proviene dalla essere ricavata dalla frammentazione del basalto e non dell'argilla.\nDurante gli anni settanta e ottanta questo tipo di superficie era molto diffuso e ospitava diversi tornei. Anche gli US Open si sono disputati su questa superficie per tre edizioni (dal 1975 al 1977).\nSebbene questo tipo di campo sia ancora molto diffuso negli Stati Uniti, in particolare nel Sud e nell'Est del paese, rari sono i tornei professionistici su cui si disputa, tra questi il Charleston Open e il Tallahassee Tennis Challenger.\nErba.\nL'erba \u00e8 la pi\u00f9 classica delle superfici tennistiche, formata da un piccolo manto d'erba su un durissimo strato terroso, necessita di una costante ed impegnativa manutenzione; \u00e8 diffusa infatti tra i circoli pi\u00f9 importanti e con maggiori disponibilit\u00e0 economiche ed \u00e8 la classica superficie verde su cui si svolge il pi\u00f9 celebre dei tornei del Grande Slam, Wimbledon.\n\u00c8 il pi\u00f9 veloce manto tennistico tra quelli maggiormente diffusi, in quanto imprime alla palla un rimbalzo molto basso.\nUno stile di gioco prevalentemente offensivo \u00e8 il pi\u00f9 redditizio su questo tipo di superficie, caratterizzato da scambi brevi, frequenti discese a rete e servizi vincenti mentre, al contrario, \u00e8 pi\u00f9 difficile applicare lunghi scambi da fondo campo."}
{"id": "1743515", "revid": "1543377", "url": "https://it.wikipedia.org/wiki?curid=1743515", "title": "Pirati (programma televisivo)", "text": "Pirati \u00e8 un programma televisivo in onda su Rai 2 a partire dall'aprile del 2008.\nIl programma.\nIdeato da Gregorio Paolini e Simonetta Martone per la regia di Luigi Antonini, Pirati \u00e8 un rotocalco televisivo-magazine di seconda serata articolato sull'avvicendamento di servizi realizzati da diversi inviati (i Pirati, appunto) intervallati da brevi introduzioni del conduttore Marco Cocci.\nI servizi, di tenore umoristico, ironico e provocatorio, affrontano i temi pi\u00f9 diversi dell'attualit\u00e0 e propongono anche interviste a personaggi di spicco di varia estrazione (spettacolo, cultura, politica, sport, ecc.).\nTra gli inviati, che si alternano nelle varie puntate, figurano (in ordine alfabetico) Antonio Barea de Luna, Francesca Chiarantano, Barbara Foria, Lisa Fusco, Serena Garitta, Andrea Golino, Francesca Guicciardini, Selvaggia Lucarelli, Cinzia Molena, Bel\u00e9n Rodr\u00edguez, Elisa Sciuto e Maria Pia Timo.\nNei servizi privi di inviato, la voce fuori campo \u00e8 di Emanuela Rossi (doppiatrice, tra le altre, di Nicole Kidman e Uma Thurman, nonch\u00e9 del personaggio di Mary Alice, ovvero la voce narrante del serial Desperate Housewives)."}
{"id": "1743519", "revid": "671029", "url": "https://it.wikipedia.org/wiki?curid=1743519", "title": "Roberto Bacci", "text": "Carriera.\nGiocatore.\nNasce calcisticamente come difensore, prodotto del vivaio del Torino, che per\u00f2 lascia senza esordire in prima squadra. Matura esperienze nelle serie inferiori con le maglie di Derthona, , e , prima di esordire in massima serie con la maglia della Lazio dove rimane per cinque stagioni, segnandovi uno dei soli due gol siglati in serie A nella sua carriera, il 19 marzo 1995 nella vittoria casalinga contro il Genoa per 4-0, rete che apr\u00ec le marcature.\nNel 1995 torna al \"Toro\" dove rimane fino al 1999, collezionando anche due stagioni in prestito al Verona dove il 26 gennaio 1997, in campionato, segn\u00f2 il secondo gol per gli scaligeri nella vittoria casalinga per 3-1 contro il Milan, e al .\nChiude la carriera con la maglia dell' nel 2002.\nAllenatore.\nCessata l'attivit\u00e0 agonistica, si occupa del settore giovanile della squadra toscana per una stagione. Dal 2003 lavora nella scuola calcio Unione Team Chimera.\nNella stagione 2008-2009 \u00e8 passato al settore giovanile della Fiorentina dove allena gli esordienti. Nell'estate del 2009 torna ad allenare nel settore giovanile dell', pi\u00f9 precisamente la formazione Berretti. Alla guida dei baby amaranto Bacci ottiene il primo posto nelle girone D, compiendo una rimonta nel girone di ritorno in cui ottiene dieci vittorie consecutive e il primato in classifica, non riuscendo poi a terminare la corsa verso il titolo, conclusasi ai quarti di finale.\nIl 31 luglio 2010 passa alla prima squadra del Baldaccio Bruni, formazione militante in Eccellenza Toscana, centrando il quarto posto e disputando i play off. Nel 2011 avviene il passaggio alla , squadra del campionato di Serie D, di cui rimane allenatore anche per la stagione successiva. Dopo prova le esperienze, nelle serie dilettanti toscane, con il Gallicano e il Pontecosi, e dal 2017 torna alla Pianese come viceallenatore di Marco Masi. Ad aprile 2021 viene promosso come allenatore della prima squadra, dove viene confermato anche per la stagione 2021-2022."}
{"id": "1743521", "revid": "287204", "url": "https://it.wikipedia.org/wiki?curid=1743521", "title": "Rob Krier", "text": "Suo fratello minore, L\u00e9on Krier, \u00e8 anch'egli architetto ed urbanista. \nSi \u00e8 laureato alla Technische Universit\u00e4t di Monaco di Baviera. Ha insegnato a Stoccarda e Losanna prima di diventare professore di architettura al Politecnico di Vienna (1976-1998). Dal 1996 \u00e8 stato anche \"guest professor\" alla Yale University.\nDal 1976 (e fino al 1994) ha anche esercitato la professione con il suo studio a Vienna, a cui nel 1992 ne ha affiancato un altro a Montpellier aperto con Nicolas Lebunetel (e chiuso nel 2004) e nel 1993 uno ulteriore a Berlino insieme con Christoph Kohl."}
{"id": "1743522", "revid": "118031", "url": "https://it.wikipedia.org/wiki?curid=1743522", "title": "A\u00e9rlualdi", "text": ""}
{"id": "1743524", "revid": "144796", "url": "https://it.wikipedia.org/wiki?curid=1743524", "title": "Anton Joszef Gruscha", "text": ""}
{"id": "1743525", "revid": "16758", "url": "https://it.wikipedia.org/wiki?curid=1743525", "title": "Robert Krier", "text": ""}
{"id": "1743526", "revid": "46291", "url": "https://it.wikipedia.org/wiki?curid=1743526", "title": "Chelidonium", "text": "Chelidonium \u00e8 un genere di piante appartenente alla famiglia delle Papaveraceae, diffuso in Eurasia e Nordafrica.\nDistribuzione e habitat.\nIl genere \"Chelidonium\" ha un areale prevalentemente eurasiatico, anche se si pu\u00f2 trovare in Nordafrica o in altri luoghi, come specie introdotta. Inoltre, mentre \"C. majus\" ha una diffusione centrata nel continente europeo, \"C. asiaticum\" \u00e8 una specie originaria dell'Estremo Oriente.\nTassonomia.\nAll'interno del genere \"Chelidonium\" sono attualmente incluse due sole specie:"}
{"id": "1743527", "revid": "121837", "url": "https://it.wikipedia.org/wiki?curid=1743527", "title": "Al Niyat", "text": ""}
{"id": "1743528", "revid": "124122097", "url": "https://it.wikipedia.org/wiki?curid=1743528", "title": "Makoto Shishio", "text": " \u00e8 un personaggio fittizio tratto dal manga di Nobuhiro Watsuki Kenshin Samurai Vagabondo.\nStoria.\nBakumatsu.\nDopo la morte di Tomoe Yukishiro, Kenshin Himura fu sollevato dall'incarico di proteggere i membri degli Ishin Shishi. Shishio Makoto divenne cos\u00ec il suo successore come assassino ombra (hitokiri) e fu l'autore dell'omicidio di Iizuka, l'uomo che trad\u00ec i samurai ambiziosi di Choshu. Il futuro governo Meiji fu pi\u00f9 riservato su Shishio, a differenza di Kenshin; molti appartenenti ai clan di Ch\u014dsh\u016b e Satsuma (i membri del futuro governo Meiji), infatti, non sapevano quasi nulla su di lui.\nIn seguito, il nuovo governo Meiji credette che era necessario nel loro interesse eliminare Shishio. Mentre nei confronti di Kenshin avevano una gran fiducia e lo vedevano come un servitore idealista della causa Imperialista, Okubo e gli altri ufficiali del Meiji giunsero giustamente alla conclusione che Shishio era un opportunista sociopatico e che avrebbe senza alcun dubbio usato la sua vasta conoscenza dei segreti governativi per far cadere la citt\u00e0 in tumulto per il suo tornaconto. Cos\u00ec, durante la guerra Boshin, Shishio fu messo k.o. grazie ad una ferita alla testa infertagli da un colpo di pistola; fu poi immerso nell'olio bollente e bruciato vivo dagli stessi Ishin Shishi. Tuttavia Shishio sopravvisse, riportando comunque seri danni al suo intero corpo. Dal giorno di quell'incidente Shishio continu\u00f2 a cambiarsi le bende ogni giorno, separando accuratamente le dita.\nShishio decide perci\u00f2 di vendicarsi del governo Meiji e assembl\u00f2 un gruppo di combattenti, i migliori del Giappone: i Juppongatana (Le Dieci Spade), per rovesciare il governo. Shishio immaginava un Giappone governato da lui, in cui vigeva il principio della selezione naturale per cui \"il pi\u00f9 forte mangia il pi\u00f9 debole\". Usando il suo credo, Shishio mise in piedi una campagna contro il governo Meiji, considerandolo troppo debole per governare il Paese. Grazie al suo motto, si guadagn\u00f2 un ideologico discepolo, Soujiro Seta, che gli fece da braccio destro e si dimostr\u00f2 il pi\u00f9 forte del Juppongatana. Shishio pens\u00f2 di rinforzare l'economia del Paese col petrolio, una volta che avesse messo le mani sul Giappone.\nSaga di Kyoto.\nDopo che la sakabato di Kenshin si ruppe, Shishio e i suoi seguaci erano arrivati al clou del loro piano di ribaltamento del governo Meiji. Solo Kenshin, Hajime Sait\u014d e Sanosuke Sagara si erano radunati per fermarlo.\nShishio invi\u00f2 i suoi subordinati a lottare contro gli Oniwabansh\u016b, Kamiya Kaoru e My\u014djin Yahiko, mentre lasci\u00f2 che i suoi combattenti pi\u00f9 forti affrontassero Kenshin, Sait\u014d e Sanosuke. Yumi Komagata, l'amante di Shishio ebbe l'ordine di guidare Kenshin e i suoi. S\u014dujir\u014d, dopo la sua sconfitta, chiese a Yumi di riferire a Shishio qual era il segreto sulla tecnica Ougi di Kenshin, prima di lasciarlo.\nInfine, il tassello mancante del quadro di Shishio era la sconfitta di Kenshin, per cui si sarebbe stabilito chi dei due meritava il titolo di pi\u00f9 forte degli hitokiri. A causa dei danni subiti dalle sue ghiandole sudoripare, non poteva combattere per pi\u00f9 di 15 minuti; altrimenti la sua temperatura avrebbe continuato ad aumentare. Shishio invit\u00f2 Kenshin, Sait\u014d, Sanosuke e Aoshi nel suo nascondiglio dopo che questi ebbero sconfitto tutti i loro avversari (a quel punto Shishio conosceva tutte le loro tecniche di combattimento). Infine, il suo corpo divenne bollente, il suo sangue cominci\u00f2 ad evaporare. Yumi tent\u00f2 di fermare Kenshin senza ascoltare Shishio, ma fu trafitta proprio dalla spada di quest'ultimo insieme a Kenshin. Yumi mor\u00ec comunque felice conscia di essersi resa finalmente utile anche in battaglia.\nQuando Kenshin decise finalmente di usare l'Amakakeru Ry\u016b no Hirameki contro di lui, Shishio riusc\u00ec a bloccarla con successo, grazie all'aiuto di Soujiro, ma era ignaro del fatto che la tecnica consisteva in due parti, di cui la seconda non fu necessaria contro Aoshi e S\u014djir\u014d: il primo colpo \u00e8 molto potente e crea una sorta di vuoto d'aria che paralizza l'avversario temporaneamente per permettere di sferrare un colpo successivo. Questo secondo attacco colp\u00ec in pieno Shishio, che comunque, fu in grado di rialzarsi nonostante il duro colpo. Saito comment\u00f2 che il ken-ki (forza combattiva) di Shishio era superiore a quello di Kenshin.\nShishio dopo tutto riusc\u00ec a superare il suo limite. Comunque, proprio quando lo super\u00f2, la temperatura del proprio corpo aument\u00f2 a dismisura \u2014 provocando una combustione spontanea del corpo \u2014 lasciandolo ardere vivo. Quando mor\u00ec, sorrise in modo maniacale; il significato di quella risata \u00e8 a tutti incomprensibile.\nFine.\nAlla fine della saga di Kyoto, Shishio \u00e8 all'inferno con Yumi e Houji. Tutti e tre camminano nello spazio immenso, con Shishio che dichiara di voler conquistare l'inferno.\nLa sua ultima apparizione nel manga \u00e8 durante il Jinch\u016b, in una visione dell'inferno da parte di Kenshin dopo la presunta morte di Kaoru. Egli appare dinanzi a Kenshin e lo deride, ma nel profondo della sua depressione, Kenshin non si accorge se sia vivo o morto e interpreta che Shishio \u00e8 la sua guida per l'inferno. Shishio \u00e8 felice di portare Kenshin con s\u00e9, ma solo nel caso che ammetta di aver sbagliato nel combatterlo a Kyoto.\nTecnica.\nUna delle spade usate da Shishio \u00e8 la ovvero la \"Spada senza Limiti\", che \u00e8 intrisa del grasso delle vittime di Shishio nel corso degli anni. Come risultato, ottiene la capacit\u00e0 di usare una tecnica di fuoco a suo piacimento. Cos\u00ec come Kenshin, Shishio \u00e8 abile nel memorizzare le tecniche dell'avversario e ne analizza i punti deboli e quelli di forza, prendendo un largo vantaggio sul suo nemico. La sua volont\u00e0 di vivere \u00e8 estremamente forte, quasi quanto quella di Kenshin.\nLa mostruosa forza di Shishio, la sua resistenza e la sua abilit\u00e0 nel leggere il suo avversario fanno s\u00ec che sia pari a Kenshin. Durante la battaglia finale nel suo covo, Shishio dimostr\u00f2 le sue abilit\u00e0 fermando il Ryushosen di Kenshin usando solo le dita; evit\u00f2 e contrattacc\u00f2 il Gatotsu Zeroshiki di Saito, riusc\u00ec a vedere attraverso la tecnica della cascata d'acqua (Ryuusui no Ugoki) di Aoshi; e fu colpito dal \"doppio colpo\" di Sanosuke senza subire danni.\nShishio usa la Mugenjin per eseguire i colpi della scuola Ware ryuu, chiamata da Hoji \"Le Tre Spade Segrete\":\nRetroscena.\nShishio Makoto \u00e8 grosso modo basato su Serizawa Kamo, il primo comandante degli Shinsengumi. Nobuhiro Watsuki afferma che in un primo momento voleva disegnare un fanatico della vendetta. Poi ha preferito un personaggio distruttivo s\u00ec, ma allo stesso tempo stravagante che mentre compie la sua vendetta personale pensa anche alla conquista del potere del paese. Per quanto riguarda le bruciature si \u00e8 rifatto al film La gente della famiglia Inugami, anche se ha abbandonato l'idea di mettergli una maschera di gomma.\nPer l'abbigliamento Watsuki si \u00e8 ispirato al personaggio di Samurai Shodown Kibagami Genjuro, cio\u00e8 un tipo snob col kimono scoperto su una spalla, che fuma la pipa giapponese, con l'ombrello, il paravento e perfino con una donna provocante al suo fianco. Mentre per quanto riguarda le bende, si ispira a Mukuro di The Last Blade."}
{"id": "1743530", "revid": "158913", "url": "https://it.wikipedia.org/wiki?curid=1743530", "title": "Iain Chambers", "text": "Membro del gruppo diretto da Stuart Hall all'Universit\u00e0 di Birmingham, Chambers \u00e8 stato uno dei principali esponenti del celebre Centro per gli Studi della Cultura Contemporanea ivi fondato, che ha dato vita a una fiorente branca della sociologia anglosassone contemporanea. Successivamente si \u00e8 trasferito in Italia dove insegna Studi culturali e postcoloniali all'Universit\u00e0 degli Studi di Napoli \"L'Orientale\" ed ha fondato il Centro per gli Studi Postcoloniali. \u00c8 autore di numerosi volumi di successo scritti in inglese e in italiano e tradotti in diverse lingue. I suoi campi di studio spaziano dall'urbanizzazione alla cultura popolare, la musica, la memoria, la modernit\u00e0."}
{"id": "1743536", "revid": "124123", "url": "https://it.wikipedia.org/wiki?curid=1743536", "title": "Franco Urru", "text": "\u00c8 stato il principale artista in , fumetto basato sulla serie televisiva Angel, di cui ha curato anche le copertine."}
{"id": "1743543", "revid": "123856620", "url": "https://it.wikipedia.org/wiki?curid=1743543", "title": "Gilmar (azienda)", "text": "Il Gruppo Gilmar \u00e8 attivo nella produzione e nella distribuzione di marchi di abbigliamento di propriet\u00e0 - \"Iceberg\" e \"Ice Play -\" e in licenza - \"N\u00b021, Vivetta e Paolo Pecora Milano -\" e sviluppa un\u2019ampia gamma di prodotto: dal pr\u00eat-\u00e0-porter di fascia alta alle linee giovani. \u00c8 completamente controllato dalla famiglia Gerani.\nStoria.\nIl Gruppo Gilmar \u00e8 stato fondato nel 1959 da Silvano Gerani e Giuliana Marchini Gerani. Tutt'ora Silvano Gerani ne \u00e8 il Presidente, Paolo Gerani \u00e8 Amministratore Delegato e CEO, Giuliana Marchini \u00e8 figura attiva nel consiglio di amministrazione e Patrizia Gerani \u00e8 responsabile dello stile, attiva nel Cda e nello sviluppo della creativit\u00e0.\nNel 2015 a seguito dell'accordo firmato nel 2012 tra la famiglia Gerani e Alessandro dell'Acqua, per la produzione e la distribuzione del nuovo marchio N\u00b021, il gruppo Gilmar entra nell'azienda 2112 s.r.l. con una quota del 30%. Sempre nel maggio del 2015 viene lanciato il portale \"GilmarLab.com\" che inaugura il debutto nell'e-commerce di tutti i marchi presenti allora nel gruppo: Iceberg, N\u00b021, Siviglia e Paolo Pecora Milano. Dalla stagione Autunno-Inverno 2019 Gilmar acquisisce come marchio in licenza anche Vivetta.\nI marchi.\nNel polo produttivo di San Giovanni in Marignano - inaugurato nel 1985 e successivamente ampliato - ha sede la piattaforma logistica e produttiva, gli uffici stile e la prototipia, il controllo qualit\u00e0 e il reparto spedizioni. Il magazzino clienti \u00e8 in grado di ospitare fino a 250.000 capi. Il polo, che si estende su 45.000 metri quadri, garantisce anche il servizio di gestione delle consegne e dei riassortimenti.\nIceberg.\n\"Iceberg\" nasce nel 1974 e consiste in una linea di abbigliamento sportivo di maglia.\nComincia con una collezione di pullover studiata con uno stilista esordiente, Jean Charles de Castelbajac.\nLa campagna pubblicitaria ha coinvolto personaggi famosi, come Andy Warhol, Carla Fracci, Vivienne Westwood, Luciano Benetton, Franco Moschino, con personaggi della moda che accettano di posare per un altro marchio. Fu Oliviero Toscani il regista di questa impresa dal 1980 al 1986.\nI protagonisti degli anni '90 furono poi individuati da Steven Meisel, da Farrah Fawcett a Sofia Coppola, da Iggy Pop a Isabella Rossellini, mentre tra i volti giovani del 2000 spicca quello di Lil' Kim.\nNel marzo 1993 l'azienda decide di sponsorizzare il concerto della Rainforest Foundation Fund, la fondazione per le foreste vergini avviata da Sting e dalla moglie Trudie Styler, tenuto alla Carnegie Hall di New York. Sul palcoscenico si alternano Tina Turner, James Taylor, Bryan Adams, Sting, George Michael.\nIn seguito Iceberg si \u00e8 ampliato e diversificato comprendendo orologi, calzature, abbigliamento per bambini e da casa, fino alle bevande. Direttore Creativo di Iceberg \u00e8 James Long.\nTestimonial del brand \u00e8 Emma Muscat, cantautrice e modella di origini maltesi.\nIce Iceberg.\nQualche decennio dopo \"Iceberg\" nasce \"Ice Iceberg\", linea per giovani di abbigliamento e accessori, che nel corso del tempo si \u00e8 ampliata e diversificata passando dagli orologi alle calzature e all'abbigliamento per bambini, fino ai foulards.\nA livello di comunicazione Ice Iceberg si \u00e8 avvalsa della collaborazione di fotografi come David LaChapelle, Steven Meisel e Peter Lindbergh. Tra i volti noti Paris Hilton immortalata da David LaChapelle e Marc Jacobs e Anna Sui scattati da Steven Meisel.\nIce Play\nDopo la chiusura della linea Ice Iceberg, Gilmar lancia un nuovo brand a Febbraio 2018 dal nome Ice Play che si presenta come un brand autonomo e non legato ad Iceberg."}
{"id": "1743544", "revid": "767487", "url": "https://it.wikipedia.org/wiki?curid=1743544", "title": "Memories (film 1995)", "text": " \u00e8 un film d'animazione del 1995 composto da tre episodi diretti da Koji Morimoto, Tensai Okamura e Katsuhiro \u014ctomo.\nIl film \u00e8 stato prodotto dalla Bandai Visual e realizzato sulla base di un'idea di Katsuhiro \u014ctomo dagli studi Madhouse e Studio 4\u00b0C. \u00c8 stato pubblicato in Italia in DVD dalla Sony Pictures."}
{"id": "1743545", "revid": "767487", "url": "https://it.wikipedia.org/wiki?curid=1743545", "title": "Who Gets to Call It Art?", "text": "Who Gets to Call It Art? \u00e8 un documentario del 2006 diretto da Peter Rosen e basato sul movimento pittorico della Pop Art."}
{"id": "1743549", "revid": "57342", "url": "https://it.wikipedia.org/wiki?curid=1743549", "title": "Elena Ghiaurov", "text": "Figlia del celebre cantante lirico bulgaro Nicolaj Ghiaurov, nasce in Italia a Milano.\nDopo il diploma alla Civica scuola di teatro Paolo Grassi di Milano, lavora subito in ruoli di spicco con i pi\u00f9 importanti registi teatrali italiani. Sono da ricordare soprattutto le sue interpretazioni di Cressida in \"Troilo e Cressida\" di Shakespeare diretta da Giancarlo Cobelli, della Contessa di Saint-Fond in \"Madame de Sade\" di Yukio Mishima diretta da Massimo Castri, di Atena in \"Itaca\" di Botho Strau\u00df, di Porzia ne \"Il mercante di Venezia\", di Titania in \"Sogno di una notte di mezza estate\" e Arkadina in \"Un altro gabbiano\" da \u010cechov diretti da Luca Ronconi. Inoltre sempre per la regia di Luca Ronconi interpreta il monologo \"I beati anni del castigo\" di Fleur Jaeggy.\nVince nel 2009 il premio Ubu come miglior attrice non protagonista e nel 2010 il premio \"Eleonora Duse\" come miglior attrice dell'anno.\nIn teatro ha lavorato anche in spettacoli con la regia di Piero Maccarinelli, Glauco Mauri, Gabriele Lavia, Antonio Calenda, Nanni Garella, Giulio Bosetti, Roberto And\u00f2.\nAl cinema, nel 1998, accanto a Luca Zingaretti, Turi Ferro, Antonio Albanese, Sabrina Ferilli, \u00e8 tra i protagonisti del film \"Tu ridi\" dei fratelli Taviani. Protagonista in \"Poesia che mi guardi\", film del 2009 di Marina Spada sulla poetessa milanese Antonia Pozzi. Nel 2021 interpreta Lyda Borelli in \"Qui rido io\" di Mario Martone."}
{"id": "1743553", "revid": "3831", "url": "https://it.wikipedia.org/wiki?curid=1743553", "title": "Tempio Italico di Castel di Ieri", "text": ""}
{"id": "1743556", "revid": "399", "url": "https://it.wikipedia.org/wiki?curid=1743556", "title": "Aggettivi latini della I classe", "text": "Gli aggettivi di I classe, in latino, presentano sempre tre uscite e si declinano seguendo il modello dei sostantivi della prima declinazione per il genere femminile, e della seconda declinazione per il maschile ed il neutro. \nIn particolare, gli aggettivi maschili terminano, come i nomi di seconda declinazione, in \"-us\" o in \"-er\"; gli aggettivi in \"-er\", inoltre, possono seguire il modello di \"puer\" (con il mantenimento della \"e\") o di \"ager\" (con apofonia di grado zero in tutta la declinazione eccetto il nominativo e il vocativo singolare).\nEsistono quindi tre modelli di aggettivo di prima classe: il primo che si declina come \"bonus, bona, bonum\" (\"buono\"), il secondo che si declina come \"miser, mis\u0115ra, mis\u0115rum\" (\"infelice\"), il terzo che si declina come \"piger, pigra, pigrum\" (\"pigro\").\nRicordiamo che gli aggettivi della prima classe, come tutti gli aggettivi in latino, concordano in genere, numero e caso con il sostantivo a cui si riferiscono. Ci\u00f2 vale sia che l'aggettivo svolga la funzione sintattica di attributo, sia quella di parte nominale, sia quella di complemento predicativo: la \"regola\" della concordanza \u00e8 indipendente dalle possibili funzionii sintattiche. \nEcco il prospetto dei modelli cui possono ricondursi gli aggettivi della prima classe in latino. \nAggettivi pronominali.\nDieci aggettivi determinativi di prima classe presentano rispettivamente al genitivo e al dativo singolare dei tre generi le uscite -\u012bus e -\u012b, proprie della declinazione pronominale.\nEssi sono:"}
{"id": "1743558", "revid": "767487", "url": "https://it.wikipedia.org/wiki?curid=1743558", "title": "Madame du Barry (film 1954)", "text": "Madame du Barry \u00e8 un film del 1954, diretto da Christian Jaque (aiuto regista, l'italiano Belisario Randone) che ricostruisce liberamente la vicenda storica della contessa Du Barry, amante del re di Francia, Luigi XV. Co-produzione tra Francia e Italia.\nTrama.\nL'irresistibile ascesa di Jeanne B\u00e9cu de Vaubernier, figlia di padre ignoto e di una donna povera, che sale i gradini della societ\u00e0 fino ad arrivare a corte, amante del re di Francia. Finir\u00e0 ghigliottinata durante la Rivoluzione."}
{"id": "1743562", "revid": "767487", "url": "https://it.wikipedia.org/wiki?curid=1743562", "title": "Stefano Ferretti", "text": "Carriera.\nGiocatore.\nEsordisce in Serie A il 29 ottobre 1978, con la maglia della Lazio, club nel quale era cresciuto tra le giovanili.\nNei primi anni 1980, dopo un campionato in prestito a Empoli e un'altra stagione in biancoceleste, passa nel 1982 alla SPAL dove rimane per un quadriennio, cui segue un torneo con la maglia dell'.\nNell'agosto del 1987, scaduto il contratto coi marchigiani, raggiunge il raduno degli svincolati a Pomezia, il primo in Europa, per non perdere la condizione di forma, guidato da Giancarlo De Sisti.\nDopo pochi giorni si accorda con il Pescara rimanendo con gli abruzzesi fino al 1994. In questi anni diviene il pi\u00f9 presente tra le file del Pescara nel biennio 1989-1991, giocando due campionati interi di B.\nAppende gli scarpini al chiodo nel 1996, dopo un ultimo biennio da calciatore in cui si divide tra Novara e .\nIl 3 Settembre 2014 presso il centro Tecnico federale di Coverciano ha conseguito attraverso una tesi l'abilitazione ad Allenatore MASTER UEFA PRO.\nCollabora inoltre come insegnante istruttore presso la Soccer Academy 1 vs 1 di Maurizio Silvestri."}
{"id": "1743565", "revid": "46291", "url": "https://it.wikipedia.org/wiki?curid=1743565", "title": "Acer opalus neapolitanum", "text": "L'acero napoletano (\"Acer opalus\" subsp. \"neapolitanum\" ) \u00e8 una pianta appartenente alla famiglia delle Sapindaceae, endemica dell'Italia meridionale.\nMorfologia.\nLe foglie sono simili a quello dell'Acero d'Ungheria ma pi\u00f9 grandi (12-18x10-14\u00a0cm), hanno lobi ottusi e nella pagina inferiore si presentano grigio-tomentose.\nLe samare si presentano con le ali arcuate a semicerchio\nDistribuzione e habitat.\nL'acero napoletano \u00e8 endemico delle regioni meridionali italiane, ed \u00e8 diffuso dal Lazio alla Calabria. "}
{"id": "1743568", "revid": "729019", "url": "https://it.wikipedia.org/wiki?curid=1743568", "title": "Richard Cockerill", "text": "Biografia.\nNato nell'omonima citt\u00e0 natale del rugby nel Warwickshire, Cockerill ebbe il suo primo contratto professionistico nel 1996 con il Leicester, nel quale si mise in evidenza come la \u201cB\u201d del \u201cclub ABC\u201d composto, oltre che da lui medesimo, da Graham Rowntree (A) e Darren Garforth (C).\nDebutt\u00f2 con l' contro l' nel 1997; pi\u00f9 tardi, nel corso dei \"test match\" autunnali, subentr\u00f2 a Twickenham contro l' e si impose subito all'attenzione, tanto che nel successivo incontro che vide gli inglesi contrapposti agli \"All Blacks\" part\u00ec da titolare.\nNel 1999 fece parte della selezione che prese parte alla Coppa del Mondo organizzata dal Galles.\nQuella fu l'ultima vetrina internazionale per Cockerill, che pi\u00f9 tardi perse pure il posto di titolare nel Leicester a causa di un calo di forma, a favore di Dorian West.\nDopo una parentesi francese nel Montferrand, con cui giunse alla finale di Heineken Cup nel 2004, Cockerill torn\u00f2 a Leicester per un'ultima stagione, prima di ritirarsi dall'attivit\u00e0 agonistica nel 2005 e intraprendere quella tecnica.\nNello staff tecnico del Leicester a supporto dapprima dell'allenatore argentino Marcelo Loffreda (gi\u00e0 selezionatore dei \"Pumas\" terzi alla ), esonerato a fine stagione 2007/08, e poi del sudafricano Heyneke Meyer, alle dimissioni di quest'ultimo per ragioni familiari, nel febbraio 2009 ha assunto la guida della prima squadra; del 17 aprile 2009 \u00e8 la conferma da parte del club come tecnico-capo; sotto la guida di Cockerill il Leicester ha vinto il campionato inglese 2008/09 ed \u00e8 giunto alla finale di Heineken Cup."}
{"id": "1743569", "revid": "729019", "url": "https://it.wikipedia.org/wiki?curid=1743569", "title": "Pompeo Bariola", "text": "Fu senatore del Regno d'Italia nella XVI legislatura."}
{"id": "1743571", "revid": "1543377", "url": "https://it.wikipedia.org/wiki?curid=1743571", "title": "Pia Carmen Lionetti", "text": "Biografia.\nVive a Barletta e studia scienze motorie all'Universit\u00e0 di Foggia; fa parte della A.S.D. Arcieri Del Sud di Barletta.\nNel 2005 \u00e8 stata Campionessa del mondo juniores, sia nella prova individuale, sia in quella a squadre.\nNel 2006 ha vinto la medaglia di bronzo ai Campionati europei.\nIl 20 maggio 2008, insieme ad alcuni compagni della Nazionale Italiana (Mauro Nespoli, Amedeo Tonelli ed Elena Tonetta), \u00e8 entrata a far parte dell'Aeronautica Militare, superando il bando di concorso del Centro sportivo dell'Aeronautica Militare. Si aggiunge cos\u00ec a Marco Galiazzo e Michele Frangilli, gi\u00e0 avieri dell'aeronautica.\n\u00c8 stata tra le arciere che hanno rappresentato l'Italia alle Olimpiadi di Pechino del 2008. In quella che \u00e8 stata la sua prima Olimpiade, ha ottenuto il quinto piazzamento nella gara a squadre.\nAi Giochi della XXX Olimpiade (Londra 2012), giunge fino ai quarti del torneo individuale femminile, dove \u00e8 battuta dalla messicana A\u00edda Rom\u00e0n."}
{"id": "1743574", "revid": "8660", "url": "https://it.wikipedia.org/wiki?curid=1743574", "title": "Erik Meyer", "text": "Carriera universitaria.\nSi \u00e8 formato nell'universit\u00e0 Eastern Washington giocando nella squadra degli \"Eagles\".\nNel periodo universitario Meyer ha disputato 42 partite da quarterback lanciando per 10261 yard con 84 touchdown e 17 intercetti su 1097 lanci. Ha vinto nel 2005 il Walter Payton award.\nNella NFL.\nPur non essendo stato selezionato al draft, nel 2006 ha firmato un contratto di free agent con i Cincinnati Bengals ma il 28 agosto \u00e8 stato svincolato ancor prima di iniziare la stagione regolare.\nNel 2007 ha giocato nella NFL Europa con i Cologne Centurions. Poi ha firmato un contratto di free agent in luglio con i Seattle Seahawks ma ancora una volta il 28 agosto \u00e8 stato tagliato.\nIl 24 marzo 2008 ha firmato con gli Oakland Raiders."}
{"id": "1743578", "revid": "21981", "url": "https://it.wikipedia.org/wiki?curid=1743578", "title": "Gina Wild", "text": ""}
{"id": "1743581", "revid": "1543377", "url": "https://it.wikipedia.org/wiki?curid=1743581", "title": "NGC 1999", "text": "NGC 1999 \u00e8 una nebulosa diffusa a riflessione situata nella costellazione di Orione a 1500 anni luce di distanza dal Sistema solare. Costituita principalmente da polveri, \u00e8 costantemente irradiata da V380 Orionis, una stella variabile di massa 3,5 volte quella del Sole."}
{"id": "1743585", "revid": "201640", "url": "https://it.wikipedia.org/wiki?curid=1743585", "title": "Areazione", "text": ""}
{"id": "1743587", "revid": "167080", "url": "https://it.wikipedia.org/wiki?curid=1743587", "title": "Servo medievale", "text": ""}
{"id": "1743592", "revid": "124175998", "url": "https://it.wikipedia.org/wiki?curid=1743592", "title": "Snakes &amp; Arrows Live", "text": " \nSnakes &amp; Arrows Live \u00e8 l'ottavo album dal vivo ufficiale della band canadese Rush, uscita il 14 aprile 2008 nel Regno Unito ed il 15 aprile 2008 nel resto del mondo. \nL'album \u00e8 un doppio CD contenente l'intera scaletta proposta durante lo \"Snakes &amp; Arrows Tour\", ed \u00e8 stato registrato all'Ahoy Arena di Rotterdam, nei Paesi Bassi, il 16 ed il 17 ottobre 2007. Da \"Snakes &amp; Arrows Live\" sono stati estratti esclusivamente singoli promozionali.\nDalle date olandesi del 16 e 17 ottobre 2007 \u00e8 stato tratto anche un live video.\nDescrizione.\nOltre ai classici della band che vengono sempre riproposti in sede live, come \"Tom Sawyer\" o \"The Spirit of Radio\", \u00e8 interessante notare la presenza di canzoni poco o mai eseguite, come \"Entre Nous\", \"Circumstances\", \"Digital Man\", e la presenza di nove brani tratti da \"Snakes &amp; Arrows\". \nLa recensione di Classic Rock pubblicata al momento dell'uscita del disco ribadisce l'abilit\u00e0 dei Rush e definisce l'assolo di batteria eccelso, ma ritiene l'album superfluo, dopo le numerose pubblicazioni di dischi dal vivo del gruppo. All Music giudica i Rush come una grandiosa live band, vitale e creativa, nonostante sia sulla scena da oramai 35 anni; vengono elogiate le prestazioni dei tre componenti e le versioni da concerto dei nuovi brani vengono reputate semplicemente fantastiche.\nPrincipali edizioni e formati.\n\"Snakes &amp; Arrows Live\" \u00e8 stato pubblicato in varie edizioni e formati; queste le principali:"}
{"id": "1743594", "revid": "1318658", "url": "https://it.wikipedia.org/wiki?curid=1743594", "title": "Alberto Ventura", "text": "Biografia.\nLaureatosi nel 1977 in \"Lingua e letteratura araba\" presso la Facolt\u00e0 di Lettere e Filosofia della Sapienza - Universit\u00e0 di Roma, ha lavorato presso l'Istituto per l'Oriente di Roma fino al 1984, quando \u00e8 diventato Ricercatore presso l'Istituto di Studi Africani e Orientali della Facolt\u00e0 di Scienze politiche dell'Universit\u00e0 degli Studi di Cagliari, ricoprendo poi qui l'incarico di professore associato.\nDal 1995 \u00e8 stato titolare della cattedra di \"Islamistica\" presso la Facolt\u00e0 di Lettere e Filosofia dell'Universit\u00e0 degli Studi di Napoli \"L'Orientale\". Dal 2002 al 2007 \u00e8 stato direttore del Dipartimento di Studi Asiatici della stessa Universit\u00e0.\nDal 2007 \u00e8 titolare della cattedra di \"Storia dei Paesi islamici\" presso l'Universit\u00e0 della Calabria. \u00c8 inoltre direttore di Occhial\u00ec - Laboratorio sul Mediterraneo islamico attivo presso la stessa universit\u00e0.\nGi\u00e0 membro della Commissione Nazionale Italiana dell'UNESCO e del Consiglio Scientifico dell'Istituto Italiano per l'Africa e l'Oriente (IsIAO) di Roma. Ha inoltre diretto la collana \"Islamica\", della casa editrice Arnoldo Mondadori Editore di Milano."}
{"id": "1743595", "revid": "287204", "url": "https://it.wikipedia.org/wiki?curid=1743595", "title": "Catalhoyuk", "text": ""}
{"id": "1743597", "revid": "2373", "url": "https://it.wikipedia.org/wiki?curid=1743597", "title": "Catalhuyuk", "text": ""}
{"id": "1743600", "revid": "200644", "url": "https://it.wikipedia.org/wiki?curid=1743600", "title": "Flo-Rida", "text": ""}
{"id": "1743601", "revid": "88740", "url": "https://it.wikipedia.org/wiki?curid=1743601", "title": "Leksa Manu\u015b", "text": " \n \nPedagogo di formazione, Leksa Manu\u0161 \u00e8 una figura importante della poesia roman\u00ed e un traduttore poliglotta. Fu per anni documentarista all'Accademia delle scienze dell'Unione Sovietica. Tradusse in roman\u00ed R\u0101m\u0101ya\u1e47a e altri numerosi poemi dal sanscrito, dal lettone, dal francese, dal latino, dal bielorusso e da alcune lingue della Siberia."}
{"id": "1743602", "revid": "486946", "url": "https://it.wikipedia.org/wiki?curid=1743602", "title": "S\u00f4seiji", "text": ""}
{"id": "1743606", "revid": "228587", "url": "https://it.wikipedia.org/wiki?curid=1743606", "title": "L\u00c9 Cliona", "text": "La L\u00c9 Cliona (03) fu una corvetta della classe Flower che oper\u00f2, chiamandosi ancora HMS Bellwort (K114), con la Royal Navy e poi col Seirbh\u00eds Chabhlaigh na h\u00c9ireann. Il suo nome gaelico \u00e8 in onore di Cl\u00edodhna, la dea celtica dell'amore.\nLa Bellwort fu costruita dalla George Brown &amp; Co a Greenock, in Scozia. L'ordine di costruzione venne dato dalla Royal Navy il 17 settembre 1940 e il varo fu effettuato l'11 agosto del 1941. Riportata in cantiere per gli ultimi lavori fu ultimata il 26 novembre 1941. Terminata la seconda guerra mondiale la corvetta fu consegnata al nascente Irish Marine Service. Il 3 febbraio del 1947 la nave arriv\u00f2 in Irlanda e il tenente Walter Reidy la rinomin\u00f2 Cliona. Fu infine venduta alle Haulbowline Industries per la demolizione, che inizi\u00f2 il 4 novembre 1970, dopo ventinove anni di servizio."}
{"id": "1743607", "revid": "34928", "url": "https://it.wikipedia.org/wiki?curid=1743607", "title": "Lemnio", "text": ""}
{"id": "1743608", "revid": "112248682", "url": "https://it.wikipedia.org/wiki?curid=1743608", "title": "London Tower Fechtbuch (Manoscritto I-33)", "text": "Il London Tower Fechtbuch (anche noto col numero I.33 e conservato nell'Armeria Reale di Leeds) \u00e8 un trattato, scritto da un monaco di nome Lutegerus, in cui si illustrano in 64 tavole delle azioni di combattimento di spada (medievale) e brocchiero, svolte da due monaci di cui uno \u00e8 il prete e l'altro lo scolaro (quello con la testa coperta dal cappuccio).\nDopo le prime due tavole in cui si mostrano le sette guardie base, la spiegazione procede con 38 sequenze, l'inizio delle quali \u00e8 contrassegnata da una croce (diversa ogni volta) sulla sinistra.\nLe illustrazioni sono proprie dello stile tipico della fine del Duecento, al massimo inizio Trecento.\nRisultano di difficile interpretazione per via sia dell'assenza di prospettiva sia delle convenzioni grafiche del periodo, che inficiano la comprensione delle posizioni delle spade e delle gambe dei monaci. La tecnica stessa non \u00e8 delle migliori, e gli errori di anatomia lo confermano, come ad esempio il monaco dotato di due mani sinistre a tav. 7.\nLe illustrazioni, colorate con colori ad acqua, sono probabilmente state eseguite da due diversi \u201cartisti\u201d e hanno subito delle correzioni.\nI testi, a cui hanno concorso tre diverse mani, sono in latino, tranne i termini tecnici che sono in germanico. Chi li ha scritti o dettati, quasi certamente non coincide con chi ha realizzato le illustrazioni.\nI testi, inoltre, rimandano espressamente ad azioni o tecniche non illustrate, e anch'essi non sono esenti da errori, quasi sempre successivamente corretti.\nCi\u00f2 potrebbe anche coincidere con l'usanza medievale secondo la quale vari maestri, nel tempo, si alternavano alla rivisitazione di trattati di scherma e all'inserimento di materiale aggiuntivo (un esempio per tutti il Codex Wallestein, ma anche l'invito in tal senso di Filippo Vadi).\nIl Ms I.33, molto probabilmente rivolto a fruitori che gi\u00e0 disponessero almeno delle basi della scherma, \u00e8 un testo didattico, corredato dai tipici versi mnemonici.\nDescrive esclusivamente tecniche di spada e brocchiero, e bench\u00e9 lo faccia in quasi 40 sequenze, i principi su cui si basa sono essenziali e ridondanti:"}
{"id": "1743609", "revid": "262387", "url": "https://it.wikipedia.org/wiki?curid=1743609", "title": "Jacobus Stainer", "text": "Biografia.\nJakobus Stainer \u00e8 stato uno dei liutai austriaci pi\u00f9 famosi del suo tempo in Europa prima di Stradivari. Nacque intorno al 1619 ad Absam; gli antenati paterni erano originari del Sudtirolo e il padre lavorava nelle miniere di sale. La madre Barbara Pomberger e i di lei genitori, Gioacchino e Anna Posch, erano originari di Absam. La famiglia Stainer abitava ad Absam in Breitweg vicino al fabbro. Jacobus frequent\u00f2 le scuole fino al 1630 imparando probabilmente il latino e conoscendo bene la lingua italiana. Fu mandato da un sacerdote ad Innsbruck, per imparare l'arte della costruzione degli organi da Daniel Hertz; non essendo portato per quel genere di lavoro, fu indirizzato verso la costruzione dei violini. In questo settore \u00e8 necessaria una buona formazione tecnica, artistica e la conoscenza approfondita del disegno, dell'intaglio e dei materiali; and\u00f2 a lavorare come apprendista nella falegnameria di un parente, Hanns Grafinger.\nNel 1644 si rec\u00f2 a Cremona per completare la sua formazione di liutaio, molto probabilmente da Nicola Amati; forse si rec\u00f2 anche a Venezia dove lavor\u00f2 brevemente presso Vermercati. L'anno seguente fece ritorno ad Absam, apr\u00ec il suo laboratorio e il 26 novembre spos\u00f2 Margarete, figlia di George Holzhammer, dalla quale ebbe otto figli. Stainer continu\u00f2 a produrre straordinari strumenti per i musicisti di corte e per le orchestre del duomo di Innsbruck, Salisburgo, Monaco di Baviera, Norimberga, Bolzano, Merano, Bressanone, Venezia, Kirchdorf, Kromeriz e per la corte di Spagna. Nel 1656 raggiunse il successo e acquist\u00f2 una casa, oggi conosciuta come \u201cCasa di Jacobus Stainer\u201d, nella quale costru\u00ec i suoi strumenti, tra i quali quello pi\u00f9 prezioso, conservato al Tiroler Landesmuseum (Ferdinandeum) di Innsbruck.\nNel 1658 l'arciduca Ferdinando Carlo d'Austria, che aveva ordinato degli strumenti, gli confer\u00ec l'onorificenza di \u201cServo dell'Arciduca\u201d, che si estinse nel 1662 con la morte dell'Arciduca; nel 1669 l'Imperatore Leopoldo I d'Asburgo lo insign\u00ec di \u201cServo Imperiale\u201d. Lo stesso anno venne arrestato ad Innsbruck poich\u00e9 trovato in possesso di libri sulla riforma luterana; dovette fare un atto di pentimento, anche se, dal 1670 al 1679, continu\u00f2 a ricevere ordinativi, anche dalla chiesa, per Merano, Schwaz, Salisburgo, Monaco e Norimberga. Nel 1680, probabilmente a causa della persecuzione come eretico, cadde in una sindrome maniaco-depressiva e tre anni pi\u00f9 tardi mor\u00ec ad Absam.\nGli strumenti.\nLa produzione di Stainer pu\u00f2 essere divisa in tre distinti periodi: il primo, inclusa la permanenza in Italia, dall'inizio fino al 1650; il secondo fino al 1667 e il terzo fino alla morte. Il primo e il terzo sono considerati i migliori, soprattutto per la qualit\u00e0 degli strumenti prodotti. \nI suoi disegni influenzarono la costruzione degli strumenti in Germania, parte dell'Italia e di altri paesi; viene spesso associato ai liutai cremonesi, in particolare agli Amati. Gli strumenti di Stainer sono contraddistinti da un ottimo suono, dalla tipica forma distinta dall'inarcamento superiore della cassa, dalla cura nei dettagli, con i particolari estremamente ben scolpiti, raffiguranti leoni, angeli o donne e infine un uso personale della colorazione variabile dall'ambra al rosso arancio.\nProdusse poche viole, compresa una viola di bordone e una viola bastarda, e solo alcuni violoncelli che rappresentano una rarit\u00e0.\nStainer ha sempre prodotto i suoi strumenti, pi\u00f9 di 300, da solo, e non ha mai voluto apprendisti per non creare una propria scuola e tramandare la sua attivit\u00e0.\nRiferimenti nella cultura di massa.\nLetteratura.\nNel romanzo \"Canone inverso\" di Paolo Maurensig il vero protagonista \u00e8 un particolarissimo violino di Jacobus Stainer."}
{"id": "1743612", "revid": "339392", "url": "https://it.wikipedia.org/wiki?curid=1743612", "title": "HMS Bellwort", "text": ""}
{"id": "1743615", "revid": "167080", "url": "https://it.wikipedia.org/wiki?curid=1743615", "title": "Fest\u00f2s", "text": ""}
{"id": "1743619", "revid": "167080", "url": "https://it.wikipedia.org/wiki?curid=1743619", "title": "Thour\u00eca", "text": ""}
{"id": "1743622", "revid": "1543377", "url": "https://it.wikipedia.org/wiki?curid=1743622", "title": "Mail on Sunday", "text": "Mail on Sunday \u00e8 l'album di debutto del rapper statunitense Flo Rida, pubblicato il 18 marzo 2008 sotto le case discografiche \"Atlantic Records\" e \"Poe Boy\".\nInformazioni.\nIl disco ha debuttato alla posizione n.3 nella classifica \"Billboard 200\", con 85.891 copie vendute durante la prima settimana. La seconda settimana \u00e8 sceso alla posizione n.9, vendendo 33.562 copie. Ancora una settimana dopo \u00e8 sceso alla n.15, con 27.979 copie per un totale di 147.723. Nella quarta settimana ha continuato a scendere fino ad arrivare alla posizione n.22. Nella quinta settimana, \u00e8 sceso alla posizione n.31, con 16.894 copie vendute, per un totale di 185.614 copie.\nProduzioni e singoli.\nVi hanno partecipato non solo artisti Hip hop, ma anche R&amp;B, quali T-Pain, Lil' Wayne, Sean Kingston, Birdman, Trey Songz, Yung Joc, Rick Ross e Timbaland. Le produzioni principali sono quelle di J. R. Rotem, Timbaland, Will.i.am e DJ Montay.\nI due singoli estratti sono \"Low\", in collaborazione con T-Pain, ed \"Elevator\", in collaborazione con Timbaland e prodotto da lui stesso. Hanno rispettivamente raggiunto le posizioni n.1 e n.16 nella \"Billboard 200\". La traccia \"I Bet\", sempre in duetto con T-Pain, non \u00e8 stata inclusa nell'album."}
{"id": "1743628", "revid": "729019", "url": "https://it.wikipedia.org/wiki?curid=1743628", "title": "Negros", "text": "Negros \u00e8 un'isola delle Filippine situata nell'arcipelago delle Visayas con capitale Bacolod. Amministrativamente l'isola \u00e8 divisa in due province: Negros Oriental e Negros Occidental. Si trova a sud-est dell'isola di Panay, separate dallo Stretto di Guimaras. Nel braccio di mare che separa Panay e Negros si trova l'isola-provincia di Guimaras. La costa sud-occidentale si affaccia sul Mare di Sulu mentre quella orientale risulta prospiciente all'isola di Cebu da cui \u00e8 separata da un lungo stretto che prende il nome di Stretto di Ta\u00f1on.\nL'isola ha una superficie di 12.706\u00a0km\u00b2, che la rende la quarta isola pi\u00f9 vasta dell'arcipelago delle Filippine, e una popolazione stimata al 2000 di circa 3,7 milioni di abitanti."}
{"id": "1743631", "revid": "767487", "url": "https://it.wikipedia.org/wiki?curid=1743631", "title": "Zito", "text": "Colpito da ictus nel 2014, \u00e8 scomparso l'anno successivo all'et\u00e0 di 82 anni.\nCarriera.\nClub.\nZito inizi\u00f2 la sua carriera nel Taubat\u00e9 nel 1948. Nel 1951 si trasfer\u00ec al Santos, con cui vinse 9 Campionati Paulisti, 5 Ta\u00e7a Brasil consecutive, 2 Coppe Libertadores, 2 Coppe Intercontinentali e 4 Tornei Rio-San Paolo.\nNazionale.\nCon la Nazionale brasiliana Zito disput\u00f2 46 partite ufficiali segnando 3 gol.\nCon il Brasile partecip\u00f2 ai Mondiali del 1958, del 1962 e del 1966, vincendo i primi due giocando titolare.\nCuriosit\u00e0.\nFu lui a scoprire il calciatore brasiliano Gabriel Barbosa."}
{"id": "1743633", "revid": "38120", "url": "https://it.wikipedia.org/wiki?curid=1743633", "title": "Giambattista Avellino", "text": "Biografia.\nNel periodo universitario collabora come sceneggiatore a fumetti come Lanciostory e Skorpio.\nDopo un breve periodo come conduttore radiofonico, si dedica alla regia e sceneggiatura televisiva di tv-movie e serie televisive o in qualit\u00e0 di autore televisivo, collaborando per diverso tempo con Sandra Mondaini e Raimondo Vianello per trasmissioni come \"Casa Vianello\", \"Crociera Vianello\", \"Il gioco dei 9\", \"Zig Zag\", \"Pressing\" e \"Sandra e Raimondo Show\". Ha lavorato anche per altre produzioni, tra cui \"Le Iene\", \"Quelli che il calcio\" e \"Telenauta '69\".\nPer il cinema scrive \"Nati stanchi\" e dirige come regista \"Il 7 e l'8\" e \"La matassa\", commedie con il duo siciliano Ficarra e Picone."}
{"id": "1743637", "revid": "123090584", "url": "https://it.wikipedia.org/wiki?curid=1743637", "title": "Alfonso Greco", "text": "Carriera.\nGiocatore.\nCresciuto calcisticamente nella , debutt\u00f2 in Serie A con la squadra capitolina allenata da Giuseppe Materazzi nella stagione 1988-1989, disputando 11 partite in tutto.\nPassato al Cagliari, nella stagione 1989-90 contribu\u00ec al ritorno in Serie A della societ\u00e0 sarda, giocando 22 partite senza mai segnare e . Infatti, nei due anni seguenti di permanenza a Cagliari gioc\u00f2 poco disputando, in tutto, 8 partite.\nA partire quindi dal 1991-1992 non disput\u00f2 pi\u00f9 un incontro in Serie A giocando per squadre militanti in Serie B, Serie C1 o Serie C2 tra cui SPAL, Carrarese, Pisa e Grosseto. Si \u00e8 ritirato dal calcio giocato nel 2004.\nAllenatore.\nSuccessivamente \u00e8 divenuto allenatore della prima squadra della societ\u00e0 dilettantistica romana Nuova Tor Tre Teste, militante nel campionato regionale laziale di Eccellenza. \nDopo aver allenato altre societ\u00e0 del panorama dilettantistico regionale laziale (Real Pomezia, Pro Cisterna) \u00e8 approdato a Malta, dove ha allenato , con cui ha raggiunto per due anni consecutivi i preliminari di Europa League ed una finale di Tazza Maltija, e nel 2014-15 gli , annata conclusasi con la retrocessione della squadra in First Division. Rientrato in patria, Greco guida la formazione dell'Ostia Mare per i successivi tre anni. All'inizio della stagione 2019-20, torna a Malta a guidare per la seconda volta in carriera lo Sliema Wanderers. Nel febbraio 2020 viene tuttavia rimosso dall'incarico, lasciando la squadra al terz'ultimo posto in classifica.\nIl 16 giugno 2020 raggiunge l'accordo con l'ASD Lanusei Calcio, societ\u00e0 sarda militante nella massima serie dilettantistica, diventandone il tecnico per la stagione 2020/2021. Il 14 giugno 2021, all'indomani dell'ultima gara di campionato , la societ\u00e0 ogliastrina comunica l'interruzione del rapporto di collaborazione con il tecnico.\nIl 16 luglio 2021 viene annunciato come nuovo allenatore della Torres, sempre in Serie D."}
{"id": "1743638", "revid": "1543377", "url": "https://it.wikipedia.org/wiki?curid=1743638", "title": "Nazionale di calcio femminile del Brasile", "text": "La nazionale di calcio femminile del Brasile \u00e8 la rappresentativa calcistica femminile internazionale del Brasile, gestita dalla Federazione calcistica del Brasile (\"Confedera\u00e7\u00e3o Brasileira de Futebol\" - CBF).\nIn base alla classifica emessa dalla F\u00e9d\u00e9ration Internationale de Football Association (FIFA) il 25 giugno 2021, la nazionale femminile occupa il 7\u00ba posto del FIFA/Coca-Cola Women's World Ranking.\nCome membro del CONMEBOL partecipa a vari tornei di calcio internazionali, come al Campionato mondiale FIFA, Campionato sudamericano CONMEBOL, ai Giochi olimpici estivi e ai tornei a invito come il Torneio Internacional de Futebol Feminino, l'Algarve Cup o la Cyprus Cup. \u00c8 la nazionale di calcio femminile sudamericana pi\u00f9 titolata. Ha vinto sei volte il Campionato sudamericano femminile, ha ottenuto un secondo posto al Mondiale (nel 2007), due secondi posti alle Olimpiadi (nel 2004 e nel 2008) ed un secondo posto all'Algarve Cup (nel 2016).\nStoria.\nLa prima partita internazionale della nazionale brasiliana venne disputata il 22 luglio 1986 a Jesolo, in Italia, in occasione dell'edizione 1986 del Mundialito, un torneo a invito precursore del campionato mondiale, contro la nazionale statunitense. La partita si concluse per 2-1 a favore delle statunitensi. Nel 1988 la nazionale brasiliana venne invitata a partecipare al \"FIFA Women's Invitation Tournament\", un torneo internazionale a inviti organizzato dalla stessa FIFA. Il Brasile concluse il torneo al terzo posto, avendo superato la dopo i tiri di rigore nella finalina, e due sue calciatrici, Roseli e Cebola, vennero inserite nella squadra del torneo.\nNel 1991 la nazionale brasiliana vinse la prima edizione del campionato sudamericano, guadagnando anche l'accesso alla prima edizione del campionato mondiale che si tenne nello stesso anno in Cina. Sorteggiato nel gruppo B assieme a , e , il Brasile concluse al terzo posto, mancando cos\u00ec l'accesso alla fase a eliminazione diretta, ma conquistando all'esordio la sua prima vittoria al torneo, superando la nazionale giapponese con la sola rete di Elane. Concluso il campionato, la nazionale rimase inattiva per quasi quattro anni, tornando a disputare partite internazionali nel 1995 in occasione del campionato sudamericano. Vinto il campionato per la seconda edizione di fila con relativa facilit\u00e0, avendo realizzato 42 reti e subendone una sola nelle quattro partite del girone preliminare, e superando l' in finale, il Brasile guadagn\u00f2 l'accesso alla seconda edizione del campionato mondiale. L'edizione 1995 si disput\u00f2 in Svezia e vide le verdeoro inserite nel girone A con , e : nonostante la vittoria all'esordio sulle padrone di casa, il Brasile concluse all'ultimo posto perch\u00e9 in svantaggio nello scontro diretto con le nipponiche con le quali aveva chiuso a pari punti, concludendo cos\u00ec la sua avventura nella fase a gironi. Nel 1996 il Brasile fu tra le nazionali che parteciparono per la prima volta al torneo di calcio femminile dei Giochi della XXVI Olimpiade, tenutisi ad Atlanta, negli Stati Uniti. Superata la fase a gironi, le brasiliane vennero sconfitte in semifinale dalla e, successivamente, nella finale per il terzo posto dalla , concludendo al quarto posto ai piedi del podio olimpico. Nel 1998 conferm\u00f2 il suo dominio continentale, vincendo per la terza edizione di fila il campionato sudamericano, ottenendo nella fase a gironi due delle vittorie pi\u00f9 larghe della sua storia (15-0 al , 14-0 al e 12-1 alla ), e superando l'Argentina in finale per 7-1. La successiva partecipazione al campionato mondiale 1999, disputatosi negli Stati Uniti, port\u00f2 il primo podio per il Brasile. Sorteggiata nel girone B con , e , la nazionale verdeoro concluse al primo posto grazie alle vittorie su Italia e Messico e al pareggio con la Germania. Nella fase a eliminazione diretta arriv\u00f2 la vittoria nei quarti di finale contro la per 4-3 grazie al golden goal realizzato da Sissi, seguita dalla sconfitta in semifinale contro le padrone di casa degli per 2-0. Nella finale per il terzo posto il Brasile super\u00f2 la dopo i tiri di rigore, essendo i tempi regolamentari terminati a reti inviolate.\nNel 2000 il Brasile venne invitato a partecipare alla quinta edizione del campionato continentale CONCACAF, che concluse al secondo posto finale dietro agli Stati Uniti. Nello stesso anno il Brasile partecip\u00f2 al torneo di calcio femminile dei Giochi della XXVII Olimpiade, tenutisi a Sydney, in Australia, concludendo il torneo nuovamente al quarto posto, dopo la sconfitta nella finalina contro la Germania. Vinto per la quarta volta di fila il campionato sudamericano, il Brasile arriv\u00f2 al campionato mondiale 2003 tra le favorite: superato senza problemi e da primo classificato il girone preliminare, venne eliminato nei quarti di finale dalla . Nel 2004 arriv\u00f2 per il Brasile la prima medaglia olimpica, quella d'argento, grazie al secondo posto conquistato nel torneo di calcio femminile dei Giochi della XXVIII Olimpiade, tenutisi ad Atene, in Grecia. Superata la fase a gironi come seconda classificata, la nazionale brasiliana super\u00f2 nei quarti di finale il e in semifinale la Svezia, venendo per\u00f2 sconfitta in finale dalla nazionale statunitense per 2-1 dopo i tempi supplementari.\nNel 2006 la \"Sele\u00e7\u00e3o\" manc\u00f2 l'appuntamento con la quinta vittoria consecutiva nel campionato sudamericano, venendo superata dall' nel girone finale del torneo, ma guadagnando lo stesso l'accesso alla fase finale del campionato mondiale 2007 grazie ai due posti assegnati alla CONMEBOL. Al mondiale il Brasile venne sorteggiato nel girone D con , e , vinse il girone a punteggio pieno e con 10 reti realizzate e nessuna subita. Nella fase a eliminazione diretta raggiunse la finale del torneo, superando nei quarti l' e in semifinale gli con un netto 4-0 e con Marta protagonista della serata con una doppietta. La finale del campionato mondiale venne disputata il 30 settembre 2007 allo Hongkou Stadium di Shanghai e vide le brasiliane sfidare la , campione in carica. Dopo che il primo tempo si era chiuso a reti inviolate, la ripresa regal\u00f2 le principali emozioni della partita con la Germania che pass\u00f2 in vantaggio con Birgit Prinz all'inizio della ripresa; successivamente, il Brasile ottenne un calcio di rigore, ma il portiere tedesco Nadine Angerer, nominata poi giocatrice della partita, par\u00f2 il rigore calciato da Marta. Il raddoppio della Germania arriv\u00f2 a pochi minuti dal termine della partita, che si chiuse sul 2-0, consegnando la coppa alle tedesche e la medaglia d'argento alle brasiliane. Marta vinse sia la scarpa d'oro come miglior marcatrice sia il pallone d'oro come migliore calciatrice del torneo. L'alto livello raggiunto dal calcio femminile brasiliano venne confermato l'anno dopo nel 2008 in occasione del torneo di calcio femminile dei Giochi della XXIX Olimpiade, tenutisi a Pechino, in Cina, con la conquista da parte della \"Sele\u00e7\u00e3o\" della medaglia d'argento olimpica per la seconda edizione consecutiva. Il percorso delle verdeoro part\u00ec con la vittoria del girone preliminare e la successiva eliminazione prima della e poi della , affrontando in finale gli e venendo nuovamente sconfitte nei tempi supplementari.\nNel 2010 il Brasile torn\u00f2 a vincere il campionato sudamericano, vincendo tutte le partite e con Marta e Cristiane migliori marcatrici del torneo. L'anno dopo il Brasile disput\u00f2 il campionato mondiale in Germania: sorteggiato nel girone D con , e , vinse il girone a punteggio pieno e, anche in questa edizione, senza subire alcuna rete. Nei quarti di finale affront\u00f2 gli Stati Uniti e venne eliminato dal torneo ai tiri di rigore, dopo che anche i tempi supplementari si erano chiusi in parit\u00e0 sul 2-2 grazie alla rete realizzata dalla statunitense Abby Wambach nel minuti di recupero del secondo tempo supplementare. La partecipazione ai giochi olimpici del 2012 si concluse nei quarti di finale con la sconfitta per 2-0 contro il . Grazie al sesto campionato sudamericano nell'edizione 2014 la nazionale verdeoro approd\u00f2 al campionato mondiale 2015 in Canada. Superata la fase a girone, ancora una volta con tre vittorie su tre e zero reti al passivo, le brasiliane vennero subito estromesse dalla fase a eliminazione diretta dalla sconfitta negli ottavi di finale contro l'.\nNel 2015, in vista dei giochi olimpici del 2016 la federazione brasiliana, volendo puntare all'oro olimpico, decise di istituire una selezione nazionale permanente (\"sele\u00e7\u00e3o permanente\"), sullo stile della nazionale statunitense. Vennero identificate 27 calciatrici che si sarebbero dovute dedicare solamente alla nazionale, ricevendo uno stipendio base da parte della federazione, con la possibilit\u00e0 di incrementarlo per le calciatrici di maggior fama internazionale. Nel 2016 il Brasile partecip\u00f2 al torneo di calcio femminile dei Giochi della XXXI Olimpiade da padrone di casa, essendo i giochi ospitati da Rio de Janeiro. Superata la fase a gironi, la nazionale verdeoro nei quarti di finale si prese la rivincita sull'Australia, eliminandola dopo i tiri di rigore. In semifinale, al contrario, sub\u00ec la sorte opposta, venendo eliminata dalla Svezia proprio dopo i tiri di rigore e perdendo, in seguito, anche la finale per il terzo posto dal , rimanendo ancora una volta ai piedi del podio olimpico. Terminati i giochi olimpici, si concluse anche l'esperimento della \"sele\u00e7\u00e3o permanente\". Nel 2018 la \"Sele\u00e7\u00e3o\" vinse la sua settima edizione del campionato sudamericano, conquistando l'accesso al campionato mondiale 2019.\nRosa.\nLa lista delle convocate per i Giochi della XXXII Olimpiade \u00e8 stata comunicata ufficialmente il 18 giugno 2021. Il 2 luglio 2021 Adriana \u00e8 stata sostituita da Angelina causa infortunio.\nRecord individuali.\n\"Dati aggiornati al 4 maggio 2019\".\nRisultati con le altre nazionali.\n\"Aggiornato al 24 giugno 2016. Sono incluse solo le partite contro le nazionali A.\""}
{"id": "1743651", "revid": "767487", "url": "https://it.wikipedia.org/wiki?curid=1743651", "title": "Marlon Roudette", "text": " \u00c8 stato uno dei due membri, insieme a Preetesh Hirji, dei Mattafix, per poi iniziare una carriera da solista culminata col singolo \"New Age\".\nBiografia.\nMarlon Roudette \u00e8 nato a Londra ed \u00e8 il figlio di Cameron McVey, un produttore musicale britannico, e Vonnie Roudette, una designer e artista di Saint Vincent e Grenadine. Da bambino si trasferisce con la madre e la sorella a Saint Vincent, dove ha iniziato la sua carriera musicale, e torna a Londra quando ha 17 anni. Marlon \u00e8 il figliastro di Neneh Cherry.\nStile musicale.\nLa sua musica \u00e8 ispirata da musicisti come Gregory Isaacs e Massive Attack, oltre che da Sam Cooke, Aretha Franklin e Sade Adu. Descrive la sua musica come un mix di pop e reggae.\nCarriera.\n2011: Matter Fixed.\nIl 17 luglio 2011 pubblica \"Brotherhood of the Broken\" per il download gratuito come singolo promozionale dal suo album di debutto. Il 20 luglio viene pubblicato \"New Age\", come primo singolo estratto dall'album; in agosto \"New Age\" \u00e8 disponibile su iTunes Store. Il singolo ha raggiunto la prima posizione in classifica in Germania, Austria e Svizzera. Il suo album di debutto \"Matter Fixed\" \u00e8 stato pubblicato il 2 settembre, in Austria, Belgio, Slovacchia, Danimarca, Repubblica Ceca, Germania, Russia, Svezia e Svizzera. Il 23 gennaio 2012 \u00e8 disponibile in Francia e nel resto d'Europa. Il 20 gennaio esce \"Anti Hero (Brave New World)\", disponibile su iTunes in Germania.\nL'11 febbraio 2015 \u00e8 ospite durante la seconda serata del 65\u00ba Festival di Sanremo condotto da Carlo Conti esibendosi con il suo grande successo \"When the Beat Drops Out\"."}
{"id": "1743652", "revid": "767487", "url": "https://it.wikipedia.org/wiki?curid=1743652", "title": "The Coasters", "text": "I The Coasters sono un gruppo vocale rock and roll e rhythm and blues di Los Angeles che \u00e8 stato in voga negli anni cinquanta-sessanta.\nBiografia dei Coasters.\nGrazie alla collaborazione con gli autori Jerry Leiber-Mike Stoller ottenne un buon successo discografico. Originariamente nati come The Robins, firmarono il loro primo contratto con la Spark Records nel 1954.\nNel 1955, dopo essersi fatti conoscere con il nome The Robins, Leiber &amp; Stoller decisero di lasciare la Spark Records in cambio di un'offerta con la Atlantic Records. Leiber e Stoller, proposero a tutto il gruppo di unirsi alla Atlantic Records, quattro membri della band declinarono. Solamente Carl Gardner e Bobby Nunn si unirono al duo, in pi\u00f9 si aggiunsero Leon Hughes e Billy Guy. Nacquero cos\u00ec i The Coasters.\nTra le hits pi\u00f9 importanti \"Charlie Brown\", \"Along Came Jones\", \"Little Egypt\", \"Yakety Yak\", \"Young Blood\" e \"Searchin\"'.\nNel 1999 sono stati inseriti nella Vocal Group Hall of Fame.\nCuriosit\u00e0.\nIl regista Quentin Tarantino ha utilizzato un loro pezzo, \"Down in Mexico\" nella colonna sonora del film \"Grindhouse: a prova di morte\". \nAnche nella colonna sonora del film Cars - Motori Ruggenti \u00e8 presente una loro canzone dal titolo \"Sh Boom Life Could Be a Dream\"."}
{"id": "1743658", "revid": "181699", "url": "https://it.wikipedia.org/wiki?curid=1743658", "title": "Monte Circello", "text": ""}
{"id": "1743662", "revid": "287204", "url": "https://it.wikipedia.org/wiki?curid=1743662", "title": "Universita telematica Giustino Fortunato", "text": ""}
{"id": "1743664", "revid": "228587", "url": "https://it.wikipedia.org/wiki?curid=1743664", "title": "Aveiro", "text": ""}
{"id": "1743666", "revid": "217591", "url": "https://it.wikipedia.org/wiki?curid=1743666", "title": "Balze (Verghereto)", "text": "Balze (\"Le Balze\" nel dialetto locale) \u00e8 una localit\u00e0 turistica dell'Appennino tosco-romagnolo, frazione del comune di Verghereto in provincia di Forl\u00ec-Cesena. Incastonato ai piedi di una falesia rocciosa a poca distanza dal Monte Fumaiolo (1.408 metri s.l.m.) e dalle sorgenti del Tevere, il paese (1.091 metri s.l.m.) \u00e8 situato all'estremo sud della Romagna, sul confine con la Toscana, e in prossimit\u00e0 di Marche e Umbria.\nStoria.\nIl territorio era gi\u00e0 frequentato in epoca romana, e durante il medioevo vi si stabilirono gli eremiti Sant'Alberico e San Romualdo e vi furono eretti i monasteri della Pieve di Vignola, di Ocri e della Cella. Le prime indicazioni accertate di comunit\u00e0 stabili risalgono al XII secolo, quando piccoli gruppi di pastori e di carbonai iniziarono ad abitare nella zona, ricca di boschi e di pascoli estivi. \nFonti storiche fanno risalire al 1220 le prime notizie d'archivio sul \"Castrum Cuotoli\", sulla vetta di uno spuntone di roccia ai piedi del monte Fumaiolo e tuttora conosciuto come \"La Rocca\", quando l'imperatore Federico II di Svevia conferma il possesso del castello alla chiesa sarsinate. Il luogo si \u00e8 sempre trovato nei secoli in zona di confine per la conformazione orografica di quel tratto di Appennino, che fa da spartiacque fra le vallate di tre fiumi che si dipartono in tre diverse direzioni; il Tevere verso sud, il Marecchia (con l'affluente Senatello) verso est e il Savio verso nord. Vista la posizione strategica dello spuntone della Rocca, dalla cui cima si poteva osservare i passaggi obbligati per chi volesse transitare fra Romagna, Marche (Montefeltro) e Toscana (Casentino), chiunque possedesse quel territorio aveva interesse strategico a presidiarlo con una guarnigione armata, sia per difesa, sia per esigere diritti di passaggio. Oggi dell'antica fortezza rimangono parti del muro della torre di guardia sulla vetta e resti del muro di cinta sotto il costone a est e sud, mentre nel prato verso nord sono identificabili le fondamenta di un edificio abitativo, forse posteriore al castello. In seguito a scavi amatoriali, sul luogo dove sorgeva la torre sono stati rinvenuti diversi reperti d'epoca medievale, tra i quali cocci di vasellame e punte di frecce da balestra (vedi foto), che testimoniano la presenza di una guarnigione militare.Nel giugno del 1385, la famiglia degli Ubertini si accomanda al comune di Firenze con alcuni castelli, tra i quali anche il \"Castrum Cuotoli\". Nel 1404 il castello viene espugnato dai soldati fiorentini guidati da Jacopo Salviati e la locale comunit\u00e0 si sottomette a Firenze. Un anno dopo viene istituita la podesteria di Verghereto che includer\u00e0 anche il \"Castrum Cuotoli\", che successivamente, nel 1415, diverr\u00e0 \"castellaneria\" di terzo grado nel distretto fiorentino. \nLe prime notizie storiche dell\u2019abitato risalgono al XIV secolo, quando la villa di Balze viene nominata come facente parte della comunit\u00e0 del Cotolo (\"Castrum Cuotoli\") nei documenti notarili riguardanti le competenze territoriali dell\u2019abbazia di Santa Maria del Trivio, fondata nel secolo XI da una famiglia feudale del Casentino (forse i conti di Montedoglio o di Chiusi) nei pressi di Montecoronaro. L\u2019abbazia del Trivio domin\u00f2 per alcuni secoli il territorio dell\u2019odierno comune di Verghereto e di parte del comune di Pieve Santo Stefano, sotto la protezione militare del Signore della zona, il famoso condottiero Uguccione della Faggiola (nel 1298 Uguccione ricopr\u00ec la carica di Vicario dell\u2019abate, mentre il fratello Federico fu nominato abate nel 1308). L\u2019abbazia del Trivio sub\u00ec gravi danni nel 1495 ad opera delle truppe veneziane al comando di Guidobaldo da Montefeltro (figlio del Duca Federico da Montefeltro) durante una campagna contro Firenze. Nei secoli successivi l\u2019abbazia perse gradualmente potere ed influenza sul territorio, e nel 1651 tutte le terre di propriet\u00e0 vennero date in affitto alla famiglia Dezzi di Verghereto.\nIl convento del Trivio fu soppresso agli inizi del XIX secolo e le terre date in affitto non furono mai riscattate per mancanza di mezzi per sostenere la causa di recupero delle propriet\u00e0, che furono cos\u00ec disperse a beneficio dei grandi fittavoli del luogo che ne divennero ufficialmente proprietari. Ancora nella prima met\u00e0 del \u2018900 la famiglia Dezzi era proprietaria di molte terre nei dintorni delle Balze e della Falera. L\u2019ultimo erede della famiglia, Monsignor Francesco Dezzi della Falera (1842-1921), fece dono di gran parte delle sue propriet\u00e0 alla Parrocchia delle Balze e all\u2019Asilo infantile da lui stesso fondato. L\u2019Asilo fu gestito per alcuni decenni dalle suore dell\u2019ordine di Maria Ausiliatrice. \nLa chiesetta dell'Apparizione.\nL'ex convento delle suore oggi ospita la chiesetta detta \"dell'Apparizione\", la scuola materna e la scuola elementare del paese. L'edificio \u00e8 costruito nel luogo in cui sarebbe avvenuta un'apparizione mariana nel 1494. La tradizione orale narra la vicenda di due giovani pastorelle, una sordomuta e l'altra cieca, che il 17 luglio del 1494 avrebbero avuto un'apparizione della Vergine nell'impervia e quasi disabitata localit\u00e0 chiamata genericamente \"le balze\", e sarebbero guarite dalle loro menomazioni. La notizia si sparse velocemente e il luogo, gi\u00e0 vicino a diversi monasteri e luoghi di ritiro spirituale, quali Ogre (Ocri), Vignola, Cella e l'Eremo di S.Alberico, divenne meta di pellegrinaggio e fu costruito sul posto un piccolo oratorio dedicato alla Madonna del Sasso. L'apparizione e il miracolo non sono riconosciuti ufficialmente dalla Chiesa di Roma, ma da pi\u00f9 di cinque secoli il 17 luglio di ogni anno il paese celebra l'evento con riti religiosi e feste laiche."}
{"id": "1743667", "revid": "767487", "url": "https://it.wikipedia.org/wiki?curid=1743667", "title": "Ernesto Calisti", "text": "Carriera.\nDopo aver trascorso la trafila nelle giovanili della Lazio, con la quale esordisce in serie A il 7 ottobre 1984 in -Lazio (0-0), si trasferisce alla in serie B dove in una sola stagione colleziona 23 presenze. L'anno successivo torna nella squadra biancoceleste con cui nel campionato 1984-85 retrocede in serie cadetta. Resta nella Lazio anche nei due successivi campionati di B, anni difficili per il club capitolino che rischia addirittura la C. Va via dalla Lazio dopo aver totalizzato in campionato 48 presenze ed un gol (messo a segno in A).\nSegue un'esperienza di due stagioni alla Fiorentina nella massima serie dove per\u00f2 gioca poco, mentre gioca con pi\u00f9 continuit\u00e0 nelle cinque stagioni in cui indossa la maglia del Verona con cui retrocede in B nel campionato 1989-90, per poi ottenere l'immediata promozione in A nel 1990-91. Alla terza stagione in giallobl\u00f9 rimedia ancora una retrocessione e al termine della stagione 1993-94 lascia il Verona e la serie B dopo aver totalizzato 102 presenze con un gol realizzato.\nSuccessivamente gioca per una stagione nella Narnese tra i dilettanti e l'anno seguente nella in serie C2, mentre nel 1996-97 gioca 18 partite nel in serie C1. La stagione successiva torna a giocare in C2 col Frosinone con cui per\u00f2 gioca sole 3 partite. \u00c8 l'ultima esperienza tra i professionisti poich\u00e9 dal mese di marzo del 1998 riesce a trovare un ingaggio solo in squadre dilettantistiche, chiudendo la carriera agonistica nel Monterotondo in serie D a quasi 39 anni di et\u00e0."}
{"id": "1743671", "revid": "92723", "url": "https://it.wikipedia.org/wiki?curid=1743671", "title": "Cattedrale Metropolitana della Citt\u00e0", "text": ""}
{"id": "1743672", "revid": "111319", "url": "https://it.wikipedia.org/wiki?curid=1743672", "title": "Bai\u00e3o (Par\u00e1)", "text": ""}
{"id": "1743684", "revid": "196390", "url": "https://it.wikipedia.org/wiki?curid=1743684", "title": "Chiesa circolare", "text": ""}
{"id": "1743685", "revid": "767487", "url": "https://it.wikipedia.org/wiki?curid=1743685", "title": "Ernest C. Pasour", "text": "\u00c8 autore di diverse pubblicazioni, nelle quali sostiene le tesi della scuola austriaca. Ha inoltre lavorato per importanti pubblicazioni libertarie, \"austriache\" e non schierate, tra le quali troviamo \"The American Journal of Agricultural Economics\", \"Constitutional Political Economy\", \"The Freeman\", \"The Journal of Libertarian Studies\", \"Minerva\", \"National Tax Journal\", \"Public Choice\", \"Reason\", \"The Review of Austrian Economics\", \"The Southern Economics Journal\", The Wall Street Journal.\nHa ricevuto un \"Leavey Award for Excellence in Private Enterprise Education\" dalla Freedoms Foundation at Valley Forge."}
{"id": "1743692", "revid": "28592", "url": "https://it.wikipedia.org/wiki?curid=1743692", "title": "Emiciclico", "text": ""}
{"id": "1743697", "revid": "167080", "url": "https://it.wikipedia.org/wiki?curid=1743697", "title": "Simposio (antica Grecia)", "text": ""}
{"id": "1743699", "revid": "767487", "url": "https://it.wikipedia.org/wiki?curid=1743699", "title": "Nitzer Ebb", "text": "I Nitzer Ebb (si pronuncia, \"night-zer\" o \"nit-zer, ed \u00e8\" corretta in entrambi i modi) \u00e8 un gruppo musicale britannico formatosi nel 1982 nella contea inglese dell'Essex da Douglas McCarthy (voce, synth), e Vaughan (Bon) Harris synth e percussioni, e David Gooday, tutti compagni di scuola.\nGli inizi \u2014 \"Basic Pain Procedure\" (1983).\nI Nitzer Ebb iniziarono ad esistere quando Douglas McCarthy incontr\u00f2 Bon Harris. Avevano in comune l'interesse per la stregoneria, parlare agli alberi, e raccogliere pietre a Chelmsford e a Little Baddow, in Inghilterra. Presero ispirazione dalle band punk di quell'epoca, i DAF, i Killing Joke, e i Bauhaus. Nell'agosto del 1983, il gruppo registr\u00f2 il primo demo tape, \"Basic Pain Procedure\". Questo raro demo includeva otto canzoni\u02d0 \"Faded Smiles\", \"Tradition\", \"The Home\", \"Star\", \"The Pass\", \"The Book\", \"Crane\", \"Trust Ran in Colours.\" Il trio debutt\u00f2 in piccoli locali, e, grazie alla loro sceneggiatura in stile militare e l'energia della loro musica, iniziarono a guadagnarsi l'apprezzamento di un pubblico sempre maggiore. Ben presto iniziarono a suonare in club pi\u00f9 grandi e a fare concerti. Combinando l'energia punk con l'impulso elettronico dei DAF, pubblicarono, il 7 gennaio 1985, il loro primo singolo, \"Isn't It Funny How Your Body Works,\" per un'etichetta discografica autoprodotta, la \"Power Of Voice Communications\"\u02d0 la loro musica divenne presto una scena fissa nei club. Un doppio A-sided singolo, \"Warsaw Ghetto/So Bright So Strong\", segu\u00ec nel 1985 confermando il successo della critica e del pubblico. Due ulteriori uscite, \"Let Your Body Learn/Get Clean\" e \"Murderous\" furono pubblicate dalla Power of Voice Communications prima che firmassero un contratto con la Mute Records. Per la distribuzione negli Stati Uniti al band si appoggi\u00f2 alla Geffen Records, costringendo la band ad estenuanti controversie con la Warner Bros. Records alla MCA Records, titolari in precedenza della distribuzione dei loro album.\n\"That Total Age\" (1987).\nNel maggio 1987, l'album di debutto per la Mute Records, rappresentata negli Stati Uniti dalla Geffen/Warner Bros., \"That Total Age\", ottenne un quasi immediato successo grazie al mix sapiente di bass ritmo e voci arrabbiate dei singoli, \"Join in the Chant e Let Your Body Learn\". Entrambi i brani furono apprezzati sulla scena dei club europei e all'ombra del nascente movimento \"Balearic Beat\". Alla band fu chiesto di aprire un tour dei Depeche Mode.\n\"Belief\" (1989).\nNel 1988, Doug e Bon realizzarono il perfetto album elettronico, risultante come secondo album del gruppo, \"Belief\". Preceduto da un pezzo classico, \"Control, I'm Here\", l'album venne pubblicato nel 1989 e fu co-prodotto dal produttore discografico inglese, Flood, lo stesso dei Depeche Mode, e degli U2. I Flood produssero anche i tre album seguenti e remixarono altri pezzi. La band era ora composta dalla coppia, \"Harris e McCarthy, con Julian Beeston\" alle percussioni. Due ulteriori singoli, \"Hearts &amp; Minds e Shame\" furono pubblicati nel 1989 con straordinari remix di \"Daniel Miller e William Orbit.\"\n\"Showtime\"/\"As Is\"/\"Ebbhead\" (1990-1991).\nCon l'album \"Showtime\", pubblicato nel 1990, la band che si sposta dal quattro/quarti, e da un ritmo dance a 130-bpm all'esplorazione di altri generi musicali, quali il jazz, il rock, il blues, ma continuando a suonare nel il loro tipico stile. Il primo singolo, \"Lightning Man\", divenne una hit dance, impreziosita con un clarinetto jazzante che accompagnava la voce di Doug. La canzone venne generalmente riconosciuta come musica sperimentale, spingendo i confini della musica tradizionale oltre gli schemi di quei tempi. I Nitzer Ebb avevano anche trovato l'apprezzamento di etichette internazionali, grazie soprattutto al supporto dei Depeche Mode, che gli chiesero di essere la band di accompagnamento nel loro World Violation Tour statunitense. I Depeche Mode furono spesso visti indossare magliette che supportavano i Nitzer Ebb, per lo pi\u00f9, durante il periodo di pubblicazione del video del singolo, Enjoy the Silence."}
{"id": "1743703", "revid": "339392", "url": "https://it.wikipedia.org/wiki?curid=1743703", "title": "Classe Cardinal", "text": ""}
{"id": "1743706", "revid": "486946", "url": "https://it.wikipedia.org/wiki?curid=1743706", "title": "Principato ecclesiastico di Aquileia", "text": ""}
{"id": "1743710", "revid": "1305772", "url": "https://it.wikipedia.org/wiki?curid=1743710", "title": "Capanema", "text": ""}
{"id": "1743715", "revid": "1305772", "url": "https://it.wikipedia.org/wiki?curid=1743715", "title": "Bai\u00e3o", "text": ""}
{"id": "1743719", "revid": "1305772", "url": "https://it.wikipedia.org/wiki?curid=1743719", "title": "Several Species of Small Furry Animals Gathered Together in a Cave and Grooving with a Pict", "text": "Several Species of Small Furry Animals Gathered Together in a Cave and Grooving with a Pict \u00e8 la 6\u00aa traccia dell'album dei Pink Floyd \"Ummagumma\" del 1969.\nLa canzone.\nIl brano \u00e8 un collage sonoro di differenti versi animali, ottenuti manipolando la velocit\u00e0 di riproduzione di registrazioni su nastro della voce di Roger Waters (unico autore del brano) e di altri rumori come battiti di mani e ticchettii sul microfono. Il risultato \u00e8 appunto quello di un fittissimo brusio che evoca il folto gruppo di animali racchiusi in una caverna espressi nel titolo, che da brusio di sottofondo evolvono a vero protagonista della traccia (lunga quasi 5 minuti). Circa a met\u00e0 del brano entra in scena la voce di Waters (stavolta a velocit\u00e0 naturale) che, con un fortissimo accento scozzese, narra una vicenda di violenza familiare. L'accento scozzese della voce si riferisce al \"pitto\" (\"pict\") del titolo: i Pitti erano infatti un'antica popolazione di origine pre-celtica che popol\u00f2 parte della Scozia fra il III e il X secolo.\nVerso la fine, a circa 4:34, rallentando la velocit\u00e0 di esecuzione \u00e8 possibile distinguere le parole di Waters: \"That was pretty avant-garde, wasn't it?\" (ovvero \"\u00c8 stata avanguardia niente male, o no?\")."}
{"id": "1743721", "revid": "287204", "url": "https://it.wikipedia.org/wiki?curid=1743721", "title": "Alto Para\u00edso", "text": ""}
{"id": "1743723", "revid": "1855146", "url": "https://it.wikipedia.org/wiki?curid=1743723", "title": "Ferruccio Caressa", "text": "Biografia.\nNel 1897 fu volontario nel battaglione del colonnello Luciano Mereu (1\u00ba battaglione garibaldino) partecipando alla campagna a favore dei Greci contro i Turchi. Combatt\u00e9 in Epiro e in Tessaglia al comando di Ricciotti Garibaldi e il 17 maggio partecip\u00f2 alla battaglia di Dosmokos dove le forze turche, notevolmente pi\u00f9 numerose, di Islam Pasci\u00e0, furono sconfitte dai garibaldini.\nMaggiore dell'Esercito di stanza nelle colonie d'Africa, fu legato sentimentalmente ad Ilia di Marzio, una cantante d'operetta che ebbe qualche successo negli anni venti e che gli diede un figlio di nome Wolfango.\nLe opere pi\u00f9 note del Caressa sono il \"Manuale Linguistico per l'Africa Orientale\" (1935) e il \"Dizionario africano. Italiano, amarico, tigrino, arabo\", tra primi esempi di ricerca linguistica in Abissinia e Africa settentrionale. Il dizionario contiene principali vocaboli delle lingue Amarica-Galla-Tigrina e arabo con traduzione in Italiano e per l'uso dei militari, funzionari, uomini d'affari e turisti che intendevano recarsi nelle colonie della Libia e dell'Africa Orientale Italiana. Il suo \"Viaggiando per l'Italia\" \u00e8 invece una raccolta di aneddoti di viaggio curiosi e divertenti."}
{"id": "1743727", "revid": "1776051", "url": "https://it.wikipedia.org/wiki?curid=1743727", "title": "Anthology (Bruce Dickinson)", "text": "Anthology \u00e8 un cofanetto DVD di Bruce Dickinson pubblicato dalla Sanctuary nel 2006.\nIl primo DVD raccoglie in versioni rimasterizzate la VHS \"Dive! Dive! Live!\" (registrata il 14 agosto 1990 a Los Angeles) e il DVD \"Skunkworks Live\" (registrato il 31 maggio a Pamplona in Spagna).\nIl secondo DVD, invece, mostra la registrazione del concerto di San Paolo del 1998 durante il \"Chemical Wedding World Tour\" da cui \u00e8 stato estratto anche l'album \"Scream for Me Brazil\".\nIl terzo DVD, infine, contiene tutti i videoclips di Bruce Dickinson e due bonus track: un filmato intitolato \"Tyranny of Soul\" iEPK (dove viene raccontata, brano per brano, la creazione dell'album attraverso interviste e spezzoni dei brani) e il videoclip \"Biceps of Steel\" realizzato nei primissimi anni '80 da Dickinson quando militava nei Samson.\nTracce.\nDVD 1.\nTracce 01 - 18: \"Dive! Dive! Live!\" (1990)Tracce 19 - 30: \"Skunkworks Live\" (1996)"}
{"id": "1743736", "revid": "37723", "url": "https://it.wikipedia.org/wiki?curid=1743736", "title": "Sanderson Hope", "text": ""}
{"id": "1743738", "revid": "37723", "url": "https://it.wikipedia.org/wiki?curid=1743738", "title": "Qaersorssuaq", "text": ""}
{"id": "1743742", "revid": "287204", "url": "https://it.wikipedia.org/wiki?curid=1743742", "title": "Floresta (Brasile)", "text": ""}
{"id": "1743747", "revid": "767487", "url": "https://it.wikipedia.org/wiki?curid=1743747", "title": "Z\u00f3zimo", "text": "Biografia.\n\u00c8 morto a soli 45 anni a causa di un incidente stradale.\nCarriera.\nClub.\nDurante la sua carriera, dal 1948 al 1967, Z\u00f3zimo ha vestito le maglie di S\u00e3o Crist\u00f3v\u00e3o, Bangu, Flamengo, Portuguesa ed Esportiva Guaratinguet\u00e1.\nNazionale.\nCon la Nazionale brasiliana Z\u00f3zimo disput\u00f2 35 partite ufficiali segnando 1 gol.\nCon il Brasile partecip\u00f2 ai Mondiali del 1958 e del 1962, vincendo entrambe le edizioni, la seconda come titolare e la prima senza mai scendere in campo."}
{"id": "1743749", "revid": "287204", "url": "https://it.wikipedia.org/wiki?curid=1743749", "title": "Guaraci", "text": ""}
{"id": "1743753", "revid": "15727421", "url": "https://it.wikipedia.org/wiki?curid=1743753", "title": "Ezbolla", "text": ""}
{"id": "1743755", "revid": "1305772", "url": "https://it.wikipedia.org/wiki?curid=1743755", "title": "Nova Aurora", "text": "Nova Aurora pu\u00f2 riferirsi a diversi comuni brasiliani"}
{"id": "1743756", "revid": "599013", "url": "https://it.wikipedia.org/wiki?curid=1743756", "title": "Nova Ol\u00edmpia", "text": ""}
{"id": "1743757", "revid": "287204", "url": "https://it.wikipedia.org/wiki?curid=1743757", "title": "Palmital", "text": ""}
{"id": "1743758", "revid": "599013", "url": "https://it.wikipedia.org/wiki?curid=1743758", "title": "Pinh\u00e3o", "text": ""}
{"id": "1743761", "revid": "339392", "url": "https://it.wikipedia.org/wiki?curid=1743761", "title": "Periodo dei Regni Combattenti", "text": ""}
{"id": "1743771", "revid": "729019", "url": "https://it.wikipedia.org/wiki?curid=1743771", "title": "Darren Garforth", "text": "Biografia.\nAvvicinatosi al rugby quasi per caso (giocava a calcio a Coventry, e decise di disputare un incontro di rugby solo per far numero, in quanto la squadra non aveva abbastanza uomini), Garforth inizi\u00f2 la carriera dilettantistica in una squadra della sua citt\u00e0, i Coventry Saracens, poi pass\u00f2 al Nuneaton nel 1988 e di l\u00ec, nel 1991, al Leicester, con il quale pass\u00f2 professionista nel 1996; form\u00f2 una prima linea molto prestante ed efficace insieme al suo collega di ruolo Graham Rowntree e al tallonatore Richard Cockerill.\nNel 1997 esord\u00ec in Nazionale e fece pure parte della squadra che prese parte alla , anche se all'epoca il tecnico Clive Woodward gli preferiva nel ruolo Phil Vickery: disput\u00f2 il suo ultimo incontro internazionale nel Sei Nazioni 2000, a Roma contro l', e declin\u00f2 l'offerta di andare in \"tour\" nel 2001 in Nord America.\nLasci\u00f2 il Leicester nel 2003 dopo tredici stagioni e pi\u00f9 di 200 incontri di Lega (il primo inglese a superare tale soglia), circa la met\u00e0 dei quali, 112, nell'\u00e8ra professionistica, quattro titoli di campione inglese e due titoli di campione d'Europa.\nTorn\u00f2 alla sua prima squadra, il Nuneaton, per il quale per due stagioni tenne il ruolo di giocatore-allenatore; dopo un periodo di ulteriori due anni al Kenilworth (Coventry) dal 2008 \u00e8 tornato al Nuneaton.\nInsieme a suo fratello Joe fond\u00f2 a Coventry nel 1991 la Garforth Scaffolding, impresa di ponteggi, della quale \u00e8 amministratore."}
{"id": "1743775", "revid": "287204", "url": "https://it.wikipedia.org/wiki?curid=1743775", "title": "Terra Roxa", "text": ""}
{"id": "1743779", "revid": "729019", "url": "https://it.wikipedia.org/wiki?curid=1743779", "title": "Castello di Burio", "text": "Il castello di Burio \u00e8 un castello situato nella frazione Burio, a Costigliole d'Asti, in provincia di Asti. \u00c8 il secondo grande maniero della zona, dopo il castello di Costigliole d'Asti.\nCollocazione.\nUbicato su una collina posta a sud di Costigliole d'Asti in prossimit\u00e0 del confine fra Langhe e Monferrato, alla confluenza dei torrenti Tinella e Nizza, dista un paio di chilometri dalla cittadina ed \u00e8 circondato da campi coltivati prettamente a vigneto.\nStruttura.\nDi struttura tipicamente astigiano-monferrina, dopo essere caduto in abbandono, \u00e8 stato restaurato a partire dal 1980.\n\u00c8 posizionato su di un terrapieno a forma poligonale delimitata da scarpate e si presenta, per dimensione e tipologia, come un insieme di costruzioni dai corpi risalenti a epoche differenti. Al nucleo originale fortificato si sono affiancati, a partire dal XVII secolo, diversi fabbricati la cui architettura risulta talvolta contrastante. A delimitare il complesso sono le torri, gli edifici pi\u00f9 antichi ed un ponte levatoio.\nIl ponte levatoio conduce ad un cortile interno che porta a sua volta ad una galleria sotterranea, non visitabile, mentre la torre di forma ottagonale \u00e8 dotata di una scala a chiocciola.\nStoria.\nSecondo la leggenda, il castello prende il nome, cos\u00ec come la localit\u00e0 in cui sorge, dall'antico ceppo ligure degli \"euburiati\". Nel patto di fedelt\u00e0 tra gli abitanti di Costigliole a la citt\u00e0 di Asti datato 13 luglio 1198, tra i nomi dei personaggi abbienti che giurarono fedelt\u00e0 compare un tale Guglielmo dei Burri, dunque probabilmente proveniente da Burio; tale personaggio potrebbe essere il pi\u00f9 antico esponente della famiglia Borio (di Costigliole, Tigliole e Novello). Si sa che appartenne ai Pallidi fino alla fine del XVI secolo.\nNon ha mai ricoperto una funzione particolarmente strategica, essendo destinato prettamente ad uso agricolo. In epoca medioevale \u00e8 stato di propriet\u00e0 delle diverse famiglie astigiane che ricoprirono la Signoria di Burio, dai Pelletta ai Roero, dai Malabayla ai Pallio. In questo senso divenne centro vitale del possesso fondiario.\nNel XVII secolo fu al centro della guerra fra la Spagna e l'esercito guidato dal duca Carlo Emanuele I di Savoia.\nNei secoli successivi pass\u00f2 alla famiglia Asinari, prima che la propriet\u00e0 venisse frazionata in quote, poi unificate e riacquisite nel XX secolo dal conte Luigi Lanzavecchia.\nDivenuto dimora privata e acquisita una funzione ad uso turismo, \u00e8 adibito a luogo di manifestazioni culturali ed artistiche, tanto da essere inserito nel circuito dei \"Castelli Aperti\" del Basso Piemonte."}
{"id": "1743790", "revid": "253269", "url": "https://it.wikipedia.org/wiki?curid=1743790", "title": "Didi Conn", "text": "Biografia.\nDopo aver frequentato il liceo di Midwood, ha studiato mimica con Tony Montanaro nei primi anni della sua scuola di mimica.\nHa un fratello minore, il baritono e famoso cantante lirico Richard Bernstein.\nNota per la parte di Frenchie nel musical \"Grease\" (1978), accanto a John Travolta ed Olivia Newton-John, voleva interpretare il ruolo di Rizzo, ma i produttori dissero che era perfetta per la parte di Frenchie.\nFu anche presa in considerazione per la parte di Olivia Oyl nel film \"Popeye - Braccio di ferro\" (1980).\n\u00c8 stata sposata dal 1975 al 1978 con l'attore Frank H Conn. \nDal 1984 \u00e8 sposata con il musicista David Shire da cui ha avuto un figlio, Danny, nato nel 1992 e affetto da autismo."}
{"id": "1743793", "revid": "767487", "url": "https://it.wikipedia.org/wiki?curid=1743793", "title": "Wasted in America", "text": "Wasted In America \u00e8 il secondo album dei Love/Hate, pubblicato nel 1992 per l'etichetta discografica Columbia Records."}
{"id": "1743794", "revid": "1718925", "url": "https://it.wikipedia.org/wiki?curid=1743794", "title": "Franco Orsi", "text": "Biografia.\nStudi e prime attivit\u00e0 politiche e professionali.\nSin da ragazzo Orsi si occupa di politica militando nel movimento giovanile della Democrazia Cristiana.\nSi diploma all'Istituto Tecnico Nautico \"Leon Pancaldo\" di Savona nel 1986 e poi si laurea in giurisprudenza. Sposato, ha due figli.\n\u00c8 genero di Bonelli, segretario regionale factotum di Paolo Emilio Taviani, ai tempi della DC. \u00c8 stato consigliere comunale ad Albisola Superiore dal 1985 al 1990: successivamente \u00e8 stato rappresentante del comune albisolese nel \"Consorzio Deleghe per l'Agricoltura\".\n\u00c8 stato anche dirigente del Ministero del Bilancio e funzionario dell'Unione industriali di Savona.\nA diciotto anni entra in consiglio comunale ad Albisola Superiore. Nel 1990, in rotta con i dirigenti del partito, rifiuta di ricandidarsi in Comune e nel 1992, in polemica con Martinazzoli, lascia cariche e partito. Organizza campagne elettorali: per Grillo, per Goria. In seguito \u00e8 assunto all'Unione Industriali di Savona: si licenzia quando si candida in Regione.\nConsigliere regionale di Forza Italia (1995-2010).\nEletto nel 1995 al consiglio regionale della Liguria, \u00e8 stato capogruppo di Forza Italia e vicepresidente della commissione Ambiente, territorio e trasporti.\nRieletto nel 2000, ha fatto parte della giunta di Sandro Biasotti, come vicepresidente della giunta regionale e dal 2002 assessore alla Pianificazione territoriale ed ambientale.\nNegli anni 2000-2005 \u00e8 stato membro del consiglio direttivo del Parco Nazionale delle Cinque Terre e coordinatore, presso la Conferenza Nazionale delle Regioni italiane (CINSEDO) degli assessori regionali per le deleghe al demanio marittimo.\nNuovamente rieletto nel 2005, ricopre la carica di vicepresidente del consiglio regionale della Liguria.\nSenatore PDL (2008 - 2013).\nAlle elezioni politiche del 13-14 aprile 2008 \u00e8 stato eletto Senatore della Repubblica nella circoscrizione Liguria per il partito del Popolo della Libert\u00e0.\n\u00c8 membro della commissione Ambiente del Senato della Repubblica e della commissione bicamerale per la Semplificazione della legislazione e della Giunta per le elezioni, per le immunit\u00e0 parlamentari e i procedimenti d'accusa. \u00c8 membro del direttivo del gruppo PdL al Senato. Dal 2010 \u00e8 capogruppo del PdL nella XIII Commissione del Senato (Territorio e ambiente).\nPoliticamente \u00e8 considerato molto vicino all'ex ministro dei governi Berlusconi Claudio Scajola, anch'egli ligure e all'ex Ministro Giuseppe Pisanu.\nIl 1\u00ba dicembre 2012, insieme a Scajola e ad alcuni consiglieri regionali del Pdl, firma la mozione di sfiducia nei confronti dei due coordinatori regionali del partito Eugenio Minasso e Michele Scandroglio.\nAttivit\u00e0 legislativa.\nOrsi \u00e8 stato relatore di numerose proposte di legge nella XVI legislatura al Senato, in tema di caccia, ambiente, e rifiuti: \nIn particolare nel ruolo di relatore dei disegni di legge sulla caccia (s.1476, s.1224, s.1122, s.1104, s.1029, s.510, s.480, s.398, s.397, s.330, s.276) \u00e8 stato oggetto di molte critiche da parte del mondo ambientalista ed animalista. Il testo unificato presentato da Franco Orsi alla commissione Ambiente del Senato non ha avuto seguito nella XVI legislatura.\nOrsi \u00e8 stato inoltre estensore di parere della XIII commissione del Senato su diversi disegni di legge:\nInfine Orsi \u00e8 stato relatore di maggioranza della richiesta di deliberazione in materia di insindacabilit\u00e0 secondo l'art. 68(1) della Costituzione (in quanto opinioni connesse all'esercizio delle funzioni svolte da parte di un membro del Parlamento) per i reati di diffamazione a mezzo stampa contestati a Francesco Storace, senatore all'epoca dei fatti.\nDisegno di legge di modifica della legge sulla caccia.\nOrsi \u00e8 stato relatore in Senato dei disegni di legge presentati all'inizio della XVI legislatura (s.1476, s.1224, s.1122, s.1104, s.1029, s.510, s.398, s.330, s.276), volti alla riforma della legge 157/92 sulla caccia e in maggioranza volti alla riduzione dei vincoli all'attivit\u00e0 venatoria.\nIl complesso dei disegni di legge e la stessa scelta di Orsi come relatore sono stati duramente contestati dalle associazioni animaliste e ambientaliste come la LAV, la LAC, la LIPU, il WWF, l'ENPA, oltre che dall'associazione di consumatori Codacons. Tali associazioni hanno lamentato soprattutto di non essere state coinvolte nella fase di redazione del disegno di legge, e contestato l'opportunit\u00e0 di affidare la relazione di un tale provvedimento ad un cacciatore, oltre a vari punti di criticit\u00e0 nella sostanza dei diversi disegni di legge.\nA partire dai diversi disegni di legge depositati al Senato, Orsi ha presentato l'11 marzo 2009 in Commissione XIII (territorio ed ambiente), a seguito dei lavori assai contrastati all'interno di una Commissione ristretta, un testo unificato che modificava soltanto alcune delle disposizioni della legge 157/92. La proposta di testo unificato ha ricevuto il parere negativo del PD, per mancanza di condivisione del metodo di lavoro e poich\u00e9 il testo non avrebbe tenuto conto delle indicazioni formulate durante le audizioni della commissione.\nPareri favorevoli vennero espressi dal Ministero delle politiche agricole alimentari e forestali e dalla Coldiretti allo scopo di aumentare la pressione venatoria sulle specie animali dannose per l'agricoltura.\nLa Confederazione italiana agricoltori si \u00e8 invece espressa contro la liberalizzazione delle regole venatorie, ritenendo opportuno affrontare l'emergenza dei danni della fauna selvatica tramite una normativa separata.\nIl testo unificato presentato da Franco Orsi alla commissione Ambiente del Senato non ha avuto seguito nella XVI Legislatura.\nSindaco di Albisola Superiore (2009-2019).\nPrimo mandato.\nL'8 giugno 2009 viene eletto sindaco del comune di Albisola Superiore, dove \u00e8 residente, raccogliendo il 40,32% dei voti con una lista \"Orsi sindaco\" sostenuta da Popolo della Libert\u00e0 e Lega Nord.\nSecondo mandato.\nIl 25 maggio 2014 si ripresenta come Sindaco di Albisola Superiore con la lista civica \"la mia citt\u00e0 con Orsi sindaco\" e viene confermato con il 54,98% dei voti. \nIl 26 maggio 2019 si tengono le nuove elezioni comunali che vengono vinte dalla lista che si pone in continuit\u00e0 con l'amministrazione uscente guidata da Maurizio Garbarini che per 9 anni \u00e8 stato il Vice di Orsi e che gli subentra nella carica di Sindaco .\nProcedimenti giudiziari.\nNel maggio 2016 il Sindaco di Albisola, per un'inchiesta sui parcheggi di via Turati, \u00e8 stato rinviato a giudizio insieme alla ex giunta \"per tentato abuso di ufficio\" in relazione ai terreni di propriet\u00e0 in parte del vicesindaco Maranzano. \nl'11 aprile 2018, si conclude dopo 8 anni l'inchiesta sul parcheggio di via Turati con l'assoluzione proclamata dal tribunale di Savona per Orsi e per tutta la sua Giunta \"perch\u00e9 il fatto non sussiste\"\nNell'ottobre 2017 viene indagato dalla procura di Genova con l'accusa di peculato in relazione a un filone del caso delle spese pazze che ha coinvolto altri consiglieri regionali liguri per quanto riguarda la legislatura 2005-2010. Il 6 aprile 2018 viene rinviato a giudizio insieme ad altre 18 persone. L'11 dicembre 2019 il PM chiede per lui una condanna a 2 anni di reclusione.\nIl 30/10/20 il tribunale di Genova lo ha condannato a 18 mesi e 10 giorni di reclusione (con la sospensione condizionale) nell'ambito dell'inchiesta sulle \"Spese pazze\" in Regione Liguria per aver speso i soldi destinati all'attivit\u00e1 politica per uso personale."}
{"id": "1743798", "revid": "1776051", "url": "https://it.wikipedia.org/wiki?curid=1743798", "title": "Blackout in the Red Room", "text": "Blackout in the Red Room \u00e8 il primo album dei Love/Hate, pubblicato nel 1990 per l'etichetta discografica Columbia Records."}
{"id": "1743799", "revid": "124835532", "url": "https://it.wikipedia.org/wiki?curid=1743799", "title": "Porta Torre (Como)", "text": "Porta Torre (chiamata anche Torre di Porta Vittoria) \u00e8 un'imponente fortezza, alta 34 metri, edificata nel 1192, su iniziativa del podest\u00e0 Uberto de' Olevano, per difendere l'ingresso pi\u00f9 importante della citt\u00e0 di Como.\nStoria.\nLe mura romane di Como vengono abbattute dai milanesi alla fine della guerra dei dieci anni (1118-1127) ma l'occasione del riscatto si ha nel 1154, con la prima discesa di Federico Barbarossa in Italia. L'imperatore combatte contro Milano ed i comaschi sono suoi alleati, quindi le mura della citt\u00e0 vengono ricostruite con il suo beneplacito. Pi\u00f9 tardi, intorno al 1192, la nuova cinta muraria viene rinforzata dal podest\u00e0 Uberto de' Olevano con l'aggiunta di tre grandi torri poste sul lato sud: la torre di Porta Nuova (XIV secolo) ad ovest, la torre di San Vitale (XIV secolo) ad est e Porta Torre al centro, le cui fondamenta furono consolidate con un sistema di palafitte.\nNel XIV secolo la grande torre viene rinforzata con un rivellino ospitante alcune bocche da fuoco sopraelevate ed affiancata da altre due torri di forma pentagonale, molto pi\u00f9 piccole, che ripetono il motivo degli archi aperti verso l'interno. Nel Cinquecento viene ulteriormente rinforzata con un baluardo semicircolare (se ne vedono i resti nel vicino sottopassaggio pedonale) ma tutti questi edifici non sono giunti sino a nostri tempi.\nAspetto.\nPorta Torre \u00e8 uno dei pi\u00f9 interessanti esempi, in Italia, di architettura militare di tradizione romanica. \nLa grande fortificazione a pianta quadrata presenta due fornici sulla facciata esterna, mentre uno solo pi\u00f9 ampio sul lato interno. Ha un aspetto massiccio all'esterno, mentre sul lato rivolto verso la citt\u00e0 \u00e8 alleggerita da quattro ordini di arcate accoppiate che corrispondono ai quattro piani interni, andati distrutti. Questa scelta aveva probabilmente una motivazione strategica: nel caso in cui gli assedianti fossero riusciti ad occupare la torre infatti, si sarebbero trovati esposti ad un attacco dal lato interno, non riparato come quello esterno. \u00c8 curioso come gli otto archi dei piani superiori siano fuori asse rispetto a quello, molto pi\u00f9 grande, sito al piano terra.\nA poca distanza da questa imponente costruzione medioevale, nei sotterranei del vicino edificio scolastico, si trovano i ruderi delle mura romane e di una bella porta, costituita da due archi di accesso affiancati da due torri ottagonali, la cui elegante architettura fa pensare all'epoca imperiale. I resti vengono chiamati \"Porta Pretoria\" anche se, tradizionalmente, la porta con questo nome dovrebbe trovarsi sul lato ad est delle mura."}
{"id": "1743800", "revid": "30610", "url": "https://it.wikipedia.org/wiki?curid=1743800", "title": "Elio 3", "text": ""}
{"id": "1743801", "revid": "2020952", "url": "https://it.wikipedia.org/wiki?curid=1743801", "title": "Sanatorio Banti", "text": "Il sanatorio Banti \u00e8 un edificio ospedaliero situato in via di Fontesecca 232 tra Pratolino e Montorsoli, nel comune di Vaglia. \u00c8 considerato uno dei pi\u00f9 interessanti esempi di architettura ospedaliera del XX secolo in Toscana.\nStoria.\nNel 1934 l'amministrazione provinciale decide di edificare un istituto post-sanatoriale in localit\u00e0 Pratolino, luogo che per la salubrit\u00e0 dell'aria, la ricchezza di boschi e la lontananza dalla citt\u00e0 sembra la sede ideale per la cura della tubercolosi; il terreno individuato viene ceduto gratuitamente dalla famiglia Demidoff, proprietaria dei vicini parco e villa di Pratolino.\nLa progettazione e la costruzione dell'edificio sono a cura dell'ufficio tecnico dell'Infps, all'interno del quale operano i due progettisti, gli ingegneri Giocoli e Romoli: tale progettazione si configura come un vero e proprio work in progress, conducendo tra il 1935 ed il 1938 a quattro diversi progetti esecutivi. I lavori, eseguiti nella prima fase dalla ditta Callisto Pontello, vengono ufficialmente avviati il 24 giugno 1934, alla presenza dell'onorevole Bottai. Sin dall'inizio il cantiere presenta serie difficolt\u00e0, legate prevalentemente alla scarsa consistenza del terreno; ci\u00f2 determina un costante superamento dei tempi e rende assai tesi i rapporti tra l'impresa e la direzione dei lavori. Nonostante una revisione del contratto con l'impresa (18 febbraio 1936) e un'ulteriore proroga dei tempi, nell'aprile del 1937 viene scisso il contratto con la Pontello, sostituita dalla ditta Arganini di Roma. I lavori sono nuovamente avviati nel maggio successivo e finalmente conclusi nell'autunno del 1939.\nIl Sanatorio di Pratolino, intitolato al medico Guido Banti, viene inaugurato senza clamori il 28 ottobre del 1939.\nSuccessivamente alla fine della guerra e congiuntamente alla notevole riduzione della patologia tubercolare, l'edificio \u00e8 trasformato in attrezzatura ospedaliera, funzione che continua a svolgere sino al 1989.\nTerminata la funzione sanatoriale e ospedaliera, dopo aver ospitato una comunit\u00e0 di curdi ed albanesi e profughi somali durante la guerra in Somalia, l'ospedale \u00e8 oggi del tutto inutilizzato e in alcune parti denota gravi fenomeni di degrado e di abbandono. Nel settembre del 1997 l'amministrazione dell'INAIL ha richiesto alla propriet\u00e0 l'acquisto dell'edificio per trasformarlo in un albergo da inserire tra le attrezzature per i pellegrini del Giubileo. Decaduta tale ipotesi si sta studiando l'ipotesi di trasformarlo in sede della scuola regionale di formazione sanitaria manageriale, progetto a cura dell'architetto Marco Cardini del gennaio 2001.\nDescrizione.\nUbicazione.\nIl complesso \u00e8 situato all'estremit\u00e0 sud occidentale del territorio di Vaglia, sul confine con le propaggini settentrionali del comune di Sesto Fiorentino, e \u00e8 caratterizzato per la notevole panoramicit\u00e0 dell'area su cui insiste: situato alle pendici del sistema collinare e boscato di Monte Morello e di Monte Senario, il lotto del Banti \u00e8 interamente esposto a mezzogiorno e circondato da dorsali alberate che lo proteggono dai venti di tramontana; notevole anche la panoramicit\u00e0 verso fondovalle, giacch\u00e9 i 500 metri di altitudine e gli 8 chilometri di distanza da Firenze garantiscono una splendida veduta sia sulla piana e la citt\u00e0 sia sulle colline circostanti. L'area del Banti \u00e8 costituita da un ampio quadrilatero delimitato ad ovest dalla via di Fontesecca, percorso dal profilo sinuoso che collega la via Bolognese con il Monte Morello e l'abitato di Sesto, a sud e ad est dal parco alberato di Vaglia e a nord dalla propriet\u00e0 attigua; sull'altro fronte della strada (in territorio comunale di Sesto) sono situate le strutture ospedaliere dell'ex sanatorio Luzzi, in parte ancora oggi funzionanti. Per quanto concerne l'organizzazione del lotto, caratterizzato da un terreno a discreta pendenza, questo \u00e8 attraversato longitudinalmente da una strada di servizio che, a partire dall'ingresso con portierato conduce all'edificio ospedaliero, perimetrandolo, e infine verso monte al padiglione dell'anagrafe canina, semplice edificio a pianta rettangolare e copertura a padiglione precedente all'edificazione del Banti; le architetture sono concentrate sul versante occidentale del lotto, separato dalla strada da un muro di recinzione, mentre quello orientale \u00e8 attrezzato a parco, con terrazzamenti alberati a caducifoglie e sempreverdi nella porzione meridionale e con vialetti a formare un parterre, a prato ed alberato, nel quale sono posizionati alcuni piccoli padiglioni.\nL'esterno.\nIl complesso del sanatorio, della palazzina del portiere e del portale d'ingresso sono caratterizzati da un maturo lessico razionalista, esplicitamente informato a quella combinazione di calibrata stereometria, pacato classicismo e sobria mediterraneit\u00e0 che connota molti degli interventi architettonici dell'era fascista, con una chiara attenzione al dibattito internazionale sul carattere e la tipologia dell'architettura ospedaliera. Tale carattere funzionale e razionale \u00e8 ulteriormente enfatizzato dal deciso contrasto tra il paesaggio collinare e boscato dell'intorno e la purezza geometrica delle forme come dell'impianto, che fanno di questo edificio uno degli esempi pi\u00f9 interessanti nel panorama dell'architettura toscana fra le due guerre.\nIngresso e palazzina del portiere.\nIl portale di accesso \u00e8 caratterizzato da un portico ad esedra nel quale i tre fornici architravati scanditi da pilastri si ammorsano al volume aggettante della palazzina del portiere. Tale edificio, con impianto articolato e volumetria compatta sviluppata su due piani fuori terra, \u00e8 caratterizzato dalla soluzione razionalista dell'impaginato delle facciate, concepite come puri reticoli geometrici in cui si ritagliano le aperture; il fronte principale \u00e8 caratterizzato al piano terra da porte finestre protette da tettoia (ingresso all'atrio segnalato da una finestra a nastro verticale) e dall'aggetto del piano soprastante ed al piano superiore da semplici finestre rettangolari; gli altri fronti, anch'essi caratterizzati dal gioco degli aggetti e degli scarti dei volumi, presentano semplici finestre rettangolari. Dal piccolo portico in facciata si accede a un atrio con scala a tre rampe e alla portineria, con affaccio finestrato sul portico a esedra dell'ingresso centrale; al piano terra sono situati l'autorimessa, la sala d'attesa e gli archivi; al primo gli uffici e l'abitazione del portiere.\nSanatorio.\nPresenta un impianto articolato, risultante dalla somma di due corpi longitudinali slittati e raccordati al centro da un'ala trasversale; a tale articolazione planimetrica corrisponde l'estrema compattezza dei volumi che si qualificano come corpi a sviluppo orizzontale coagulati attorno al tema centrale dell'ingresso convesso e della torre dei collegamenti verticali, punto di riferimento visivo fondamentale per il paesaggio circostante. La rigorosa volumetria dell'impianto \u00e8 movimentata dal gioco delle altezze: due piani fuori terra per il corpo dell'ingresso, 5 e 6 piani per le ali dei reparti, 7 piani per la torre dei collegamenti. bench\u00e9 informati al medesimo lessico razionalista, i fronti sono tratti diversamente in relazione alla funzione ed alla rappresentanza: pi\u00f9 semplificato quello orientale, caratterizzato da una maggiore ricercatezza formale quello verso valle. La facciata occidentale presenta al centro i due corpi dell'ingresso e della torre, ambedue caratterizzati dal rivestimento in lastre di travertino dell'intera cortina muraria: il primo \u00e8 dato da un volume curvilineo e convesso dal disegno rigorosamente simmetrico nel cui asse \u00e8 situato uno pseudo portico, con antistante scala, la cui copertura diviene balcone per la loggetta del piano superiore; alle tre aperture (un portale ed una finestra per lato) del sistema portico-loggia si aggiungono le tre finestre su ciascuno dei due lati. Tale volume costituisce un evidente raccordo compositivo tra le due ali e genera all'interno una corte (triangolare con un lato curvilineo) sulla quale affacciano i locali dei piani terra e primo. La torre, vero e proprio asse compositivo del sistema, presenta due nastri verticali in vetrocemento che la tagliano per tutta l'altezza sui lati ovest e sud e, in corrispondenza dell'ultimo livello, una serie di aperture a feritoia su tutti i fronti (3 e 4 per lato), evidente richiamo all'architettura fortificata medievale. Le due ali, corrispondenti alle camerate, si articolano su cinque piani fuori terra e sono scandite orizzontalmente al piano terra dalla fascia basamentale in travertino, nella quale sono ritagliate le aperture modulari delle finestre, ai piani primo, secondo e terzo dal segno continuo delle balconate sulle quali si aprono le porte finestre e infine dalla parete completamente vetrata delle verande elioterapiche, aperte su questo fronte e completamente murate sull'altro. I due lati minori, nord e sud, sono caratterizzati dal medesimo tema della fascia basamentale in travertino e propongono in parte la continuazione delle balconate ed in parte una teoria di finestre e luci corrispondenti all'interno al nucleo dei servizi. Il fronte sul retro \u00e8 caratterizzato da una partitura intonacata con basamento in travertino nella quale aggettano o si ritagliano i volumi stereometrici dei vani scala, concepiti come nastri verticali di vetro cemento; tale cortina \u00e8 scandita su tutti i piani da una serrata teoria di semplici finestre.\nGli interni.\nPer quanto concerne la distribuzione interna, al piano seminterrato (corrispondente ad una sezione del volume convesso dell'ingresso) sono situati i magazzini; al piano terra, il portico immette in un atrio sul quale affacciano simmetricamente gli uffici della segreteria e dell'accettazione; da qui si accede al corridoio curvilineo con, in asse con il portale, saletta di aspetto ad esedra chiusa dalle scale a tenaglia di accesso all'interrato. Le ali nord e sud presentano tutte un ampio corridoio centrale e longitudinale che distribuisce ai servizi, alle sale ed alle camerate. Al piano terra l'ala nord, raccordata all'atrio tramite il vano quadrato delle scale, contiene i vani dei servizi e della lavanderia; quella a sud le cucine, il refettorio, i magazzini e gli spogliatoi per il personale. Al piano primo il volume convesso dell'ingresso \u00e8 adibito a magazzini ed affaccia sulla corte interna tramite un balcone a forma curvilinea; l'ala nord, adibita a reparto ortopedico, presenta verso valle un soggiorno ed una teoria di 5 camerate a sei letti e verso monte il blocco dei servizi di reparto; l'ala sud si divide in una prima porzione dove sono situati le stanze per le visite specialistiche e la cappella (ampio vano rettangolare con tre finestre sulla corte interna, abside rettangolare ed altare in marmo) e una seconda adibita a reparto, con 4 camere a 6 letti verso valle e camere per gli isolati verso monte; nel braccio trasversale di collegamento sono situate la radiologia ed i laboratori. I piani secondo e terzo presentano il medesimo impianto (ali con corridoio longitudinale, camerate a valle e servizi di reparto a monte) con la variante che nel braccio trasversale al piano secondo sono situati delle camerette, il magazzino e la farmacia, al terzo il cinema teatro (ora archivio lastre) dotato di cabina di proiezione, palcoscenico e cabine. Il piano quarto \u00e8 caratterizzato dalle grandi verande elioterapiche che si estendono per l'intero sviluppo di ciascuna delle due ali dei reparti; queste sono costituite da un vano a pianta rettangolare con pilastri e travi ricalate emergenti dal lato finestrato e parete continua e murata sull'altro. A valle sono situati gli alloggi delle suore e dei medici e, sul braccio trasversale, l'appartamento della madre superiora. Dalla scala principale si accede al quinto piano dove, in corrispondenza della torre dei collegamenti, \u00e8 situato un piccolo alloggio per il cappellano; da qui si ha accesso al lastrico solare praticabile, corrispondente al nucleo centrale dell'edificio ed all'ala trasversale (le verande elioterapiche sono invece coperte a tetto).\nCentrale termica.\nA pianta triangolare, presenta una volumetria compatta sviluppata su un unico piano fuori terra. Sul fronte verso l'ospedale, al quale \u00e8 collegata da una tettoia ed assieme al quale forma un percorso di accesso per le ambulanze, presenta un portale e tre finestre rettangolari; su quello settentrionale un ampio vano di accesso, su quello meridionale cinque finestre di minori dimensioni e sul lato orientale quattro luci ad intervallare i pilastri. La cortina muraria \u00e8 intonacata e, sui fronti occidentale e meridionale, rivestita da una fascia basamentale in travertino.\nFortuna critica.\nPer quanto concerne la fortuna critica, non \u00e8 stata rintracciata alcuna indicazione o giudizio sull'immobile: ci\u00f2 testimonia come un edificio cos\u00ec significativo nel panorama dell'architettura toscana del Novecento sia stato completamente trascurato sino a perderne ogni memoria."}
{"id": "1743802", "revid": "1300584", "url": "https://it.wikipedia.org/wiki?curid=1743802", "title": "Purgatorio (Divina Commedia)", "text": "Il Purgatorio \u00e8 la seconda delle tre cantiche della \"Divina Commedia\" di Dante Alighieri. Le altre cantiche sono l'\"Inferno\" ed il \"Paradiso\".\nIl Purgatorio dantesco \u00e8 diviso in Antipurgatorio, Purgatorio e Paradiso terrestre.\nLa struttura del Purgatorio segue la classificazione tomistica dei vizi dell'amore mal diretto, e non fa pi\u00f9 riferimento a singole colpe. Esso \u00e8 suddiviso in sette cornici, nelle quali si espiano i sette peccati capitali: superbia, invidia, ira, accidia, avarizia, gola, lussuria.\nA questa fanno da cornice, in apertura, l'Antipurgatorio, e in chiusura il Paradiso terrestre. Costruito specularmente all'Inferno, inteso quindi non pi\u00f9 come voragine, ma come montagna, anche l'ordine dei peccati risulta capovolto: il cammino di Dante \u00e8 infatti dal peccato pi\u00f9 grave a quello pi\u00f9 lieve (ancora una volta la lussuria, ovvero l'amore che eccede nella misura).\nIl custode del Purgatorio \u00e8 Catone l'Uticense, che viene presentato nel primo canto. Ogni cornice ha inoltre un custode angelico, e precisamente gli angeli dell'umilt\u00e0, della misericordia, della mansuetudine, della sollecitudine, della giustizia, dell'astinenza e della castit\u00e0; in ogni cornice, inoltre, gli espianti hanno sotto gli occhi esempi del loro vizio punito e della virt\u00f9 opposta. Giunto alle soglie del Paradiso terrestre, Virgilio deve abbandonare il poeta; alla guida di Dante si pone il poeta latino Stazio, che lo condurr\u00e0 nel giardino celeste, dove lo accoglier\u00e0 Matelda, a sua volta anticipazione dell'apparizione di Beatrice.\nLe anime del Purgatorio sono gi\u00e0 salve, ma prima di arrivare al Paradiso, per espiare i propri peccati, devono salire il monte come facevano ai tempi di Dante i pellegrini che per far penitenza partivano per Roma o per Santiago di Compostela. Ogni anima deve dunque percorrere tutto il cammino e purificarsi in ogni cornice del peccato corrispondente; ma per facilitare l'incontro con determinati personaggi, il poeta li colloca nella cornice propria del loro peccato pi\u00f9 rilevante.\nIl Purgatorio ha la funzione specifica di espiazione, riflessione e pentimento, ed \u00e8 solo attraverso il cammino, quindi il pellegrinaggio verso Dio, che l'anima pu\u00f2 aspirare alla redenzione. Questo vale anche per Dante, che all'inizio ha incise sulla fronte sette P, simbolo dei sette peccati capitali; alla fine di ciascuna cornice l'ala dell'angelo guardiano cancella la P indicando cos\u00ec che quella specifica espiazione \u00e8 compiuta. Virgilio, nel canto XVII del Purgatorio (vv. 91-139), spiega l'ordinamento morale del secondo regno ultraterreno. Anche qui, come nell'Inferno, i peccatori sono divisi in tre grandi categorie a seconda che la loro colpa sia stata determinata da:\nSulla cima della montagna Dante colloca il Paradiso terrestre la cui amena selva che lo ricopre \u00e8 in posizione simmetrica rispetto alla \"selva oscura\" dell'Inferno. Qui il ciclo di purificazione viene completato con l'immersione nelle acque del fiume Let\u00e8, che annulla il ricordo delle colpe, e dell'Euno\u00e8, che vivifica il ricordo del bene compiuto nell'esistenza terrena.\nSchema.\nIn grassetto i nomi dei personaggi effettivamente presenti in quella cornice (incontrati da Dante o semplicemente citati da qualcuno come presenti), esclusi quelli dei quali si profetizza una venuta futura; gli altri sono solo oggetto di varie perifrasi, citazioni e descrizioni. I luoghi citati tra parentesi sono in genere non nominati direttamente ma presentati da perifrasi."}
{"id": "1743815", "revid": "210951", "url": "https://it.wikipedia.org/wiki?curid=1743815", "title": "Questione d'Oriente", "text": ""}
{"id": "1743816", "revid": "751106", "url": "https://it.wikipedia.org/wiki?curid=1743816", "title": "Microsoft Photo Editor", "text": "Microsoft Photo Editor \u00e8 stato un software per la modifica e la visualizzazione di immagini sviluppato a partire dal 1997.\nStoria.\nIl programma era stato lanciato per la prima volta con la suite Office '97 ed incluso in seguito nelle versioni 2000 e XP (2001). A partire dal 2003, con l'introduzione della suite Office 2003, il programma \u00e8 stato sostituito dalla Microsoft con il nuovo Microsoft Office Picture Manager.\nDifferenze con Office Picture Manager.\nContrariamente a Microsoft Office Picture Manager per\u00f2, \"Microsoft Photo Editor\" consentiva all'utente pi\u00f9 opzioni di tipo fotoritocco, come lo \"sfumato\", il negativo, il bordo, la penna grafica, l'acquerello, il vetro, il timbro e la texture.\nTutte queste funzionalit\u00e0, implementate con successo su \"Photo Editor\", non sono pi\u00f9 presenti nel nuovo Microsoft Office Picture Manager."}
{"id": "1743817", "revid": "1543377", "url": "https://it.wikipedia.org/wiki?curid=1743817", "title": "Gordiene", "text": "La Gordiene o Corduene o Conduene (nota anche come \"Gorduene\", \"Cordiene\", \"Cardiene\", \"Carduene\", \"Gordiene\", \"Gordiea\", \"Korduene\", \"Korchayk\", \"Gordian\", ) era un'antica regione situata nella Mesopotamia settentrionale, attualmente nella Turchia sud-orientale.\nSecondo quanto viene riportato nell'Enciclopedia Britannica del 1911, la Gordiene \u00e8 l'antico nome della regione di \"Bohtan\" (adesso provincia di \u015e\u0131rnak). Essa viene menzionata come \"Beth Qardu\" nelle fonti siriache e descritta come un piccolo Stato vassallo tra Armenia e Persia, nella zona montagnosa a sud del lago di Van, nell'attuale Turchia, posta sulla sponda sinistra del Tigri.\nEssa \u00e8 stata citata come la regione dei \"Carduchi\", un fertile distretto montano, ricco di pascoli. I tre principati di \"Corduene\", \"Moxoene\" e \"Zabdicene\" vengono correlati da Toumanoff alle dinastie \"carduche\". Il Regno di Gordiene emerse con il declino dell'Impero seleucida e per la maggior parte della sua storia, fu una provincia dell'Impero romano \nriconoscendo la sovranit\u00e0 di Roma. Dal 189 al 90 a.C. godette di un periodo di indipendenza.\nIl popolo della Gorduene era noto per avere adorato il dio del cielo hurrita Teshub. Essa venne identificata come stato curdo o proto-curdo.\nI Carduchi nell'Anabasi di Senofonte.\nI Carduchi era un popolo, menzionato nell'Anabasi di Senofonte, che abitava le montagne a nord del Tigri, nel 401 a.C., vivendo in villaggi ben approvvigionati. Erano nemici del re di Persia, come lo furono i mercenari greci di Senofonte, ma la loro reazione a migliaia di stranieri armati e disperati divenne ostile. Essi non avevano truppe pesanti che potessero fronteggiare gli incalliti opliti nella battaglia, ma usavano efficacemente lunghi archi e fionde, e per i greci i \"sette giorni trascorsi nell'attraversare la regione dei carduchi fu una lunga e continua battaglia, che cost\u00f2 loro molta pi\u00f9 sofferenza di quella causata dalle difficolt\u00e0 avute con il re e Tissaferne messi insieme\".\nI Carduchi furono menzionati come \"gordi\" da Ecateo di Mileto, 520 a.C. circa.\nLa Corduene nelle fonti ebraiche.\nIl Targum, un fonte ebraica del periodo talmudico, conformemente concepiva Ararat come situata nella Gorduene e non in Armenia, regione di solito identificata con il luogo di approdo nella mitologia del diluvio. Secondo Haggadah, No\u00e8 approd\u00f2 nella Korduene, in Armenia. Berosso era anche dell'opinione che \"Xisthros\" approdasse con la sua nave nella Korduene. Flavio Giuseppe cit\u00f2 l'attestazione di Berosso come prova del fatto che il diluvio non fosse un mito, menzionando anche i resti dell'arca, secondo lui ancora visibili nel distretto di \"Carron\", presumibilmente identificata con la Korduene. Nel Nashim, il terzo ordinamento del Talmud, Rav Nahman bar Jacob ha permesso il proselitismo tra i curdi della Corduene. Ci\u00f2 indica l'esistenza di convertiti ebraici tra la popolazione della Corduene all'inizio del IV secolo dell'era volgare.\nLa Corduene nelle fonti romane.\nSecondo lo storico romano Strabone, la regione della Gorduene (, o , \"Monti Gordiani\") era riferita alle montagne tra Diyarbak\u0131r e Mu\u015f. Egli descrisse le citt\u00e0 principali di \"Sareisa\", \"Satalca\" e \"Pinaca\" (a nord-ovest di Bezabde), considerando i suoi abitanti (\"gordiani\") come discendanti degli antichi carduchi. Secondo lui, gli abitanti avevano un'eccezionale reputazione come capomastri ed esperti nella costruzione di macchine d'assedio, e per questa ragione Tigrane II li utilizzava per tali opere militari; in pi\u00f9 Strabone osservava anche le risorse di nafta della regione. Ammiano Marcellino visit\u00f2 questa regione durante una sua visita diplomatica al satrapo della Corduene. Gli eretriani esiliati e deportati dai persiani nella Mesopotamia, si diceva avessero le loro abitazioni nella regione della Gordiene.\nSecondo i testi antichi i gordiani ricevettero il loro nome da \"Gordys\" figlio di Trittolemo, il quale collabor\u00f2 nella ricerca di Io, e dunque si stabil\u00ec nel distretto di Gordiea, nella Frigia.\nPompeo e la Corduene.\nSia Fraate III che Tigrane il Grande rivendicavano questa provincia. Tuttavia, essa venne conquistata dalle legioni romane di Pompeo. Gli abitanti locali (chiamati \"gordieni\") non vollero difendere il governo armeno locale poich\u00e9, secondo Plutarco, Tigrane aveva distrutto le loro citt\u00e0 natali costringendoli all'esilio a Tigranocerta. Nel 69 a.C., Zarbieno, re della Corduene, stava progettando segretamente una rivolta contro Tigrane, negoziando con Appio Claudio per l'aiuto di Roma, ma il piano venne scoperto e Zarbieno venne ucciso da Tigrane. Dopo l'accaduto, Lucullo fece innalzare un monumento in memoria di Zarbieno (e dunque prendendo il controllo della regione della Corduene), prendendo parte al funerale di Zarbieno e offrendo abiti reali, oro e il bottino (sottratti a Tigrane), chiamandolo \"suo compagno e confederato dei romani\".\nDopo il successo di Pompeo nel soggiogare l'Armenia e parte del Ponto, e l'avanzata romana attraverso l'Eufrate, Fraate era ansioso di avere una tregua con i romani. Ma Pompeo lo tratt\u00f2 in modo sprezzante chiedendogli la restituzione del territorio della Corduene, inviando messi, ma senza ottenere nessuna risposta; cos\u00ec infine mand\u00f2 Afranio ad occuparla, senza incontrare nessuna resistenza. I parti che vi erano nel territorio vennero condotti oltre la frontiera e perseguitati anche fino ad Arbela, nell'Adiabene. In base a un'iscrizione consacrata al tempio di Venere, Pompeo diede protezione al territorio nuovamente acquisito della Gordiene.\nPresenza armena.\nTigrane mantenne Nisibis e la Gordiene, rifiutando Pompeo di cederla ai parti. La regione appartenne a Urartu per circa 200 anni, mentre all'Armenia soltanto per 25 anni (durante il regno di Tigrane).\nI distretti della Cordiene durante il periodo armeno furono:\nDiocleziano e la Corduene.\nLa Corduene venne conquistata di nuovo da Diocleziano nel III secolo e la presenza romana nella regione venne formalmente riconosciuta in un trattato di pace firmato tra i persiani e Diocleziano, che allora istitu\u00ec una legione in questa regione chiamata \"Ala XV Flavia Carduenorum\", dal nome del suo Cesare Flavio Valerio Costantino.\nIn seguito alla sconfitta di Narsete, il re sasanide, per mano dei romani nel 296, venne firmato un trattato di pace bilaterale, secondo cui le steppe della Mesopotamia settentrionale, con \"Singara\" e la regione collinare sulla riva sinistra del Tigri fino alla Gordiene (Corduene), vennero anch'esse cedute ai vincitori romani.\nIl nome della provincia appare di nuovo nel resoconto della campagna tra i persiani di Shapur II e i romani condotti da Flavio Claudio Giuliano (e dopo la morte di Giuliano, da Gioviano). I romani iniziarono a ritirarsi attraverso la \"Corduene\", non avendo potuto assediare Ctesifonte.\nCampagna militare di Shapur contro la Corduene.\nNella primavera del 360, Shapur II allest\u00ec una campagna per impadronirsi della citt\u00e0 di Singara (probabilmente la moderna Shingar o Sinjar a nord-ovest di Mosul), la quale cadde in pochi giorni d'assedio. Da Singara, Shapur diresse la sua marcia verso nord, lasciando Nisibis senza averla nemmeno assalita, e avanzando per attaccare la grande fortezza conosciuta con i nomi di Pinaca (Phaenicha) o Bezabde. Questa era posizionata sulla riva orientale del Tigri, nei pressi del punto dove il fiume abbandona le montagne e si allarga nella pianura; sebbene non proprio coincidente con il sito, pu\u00f2 essere identificata con la moderna Jezireh (Cizre, nella Turchia sud-orientale), che domina i passi della regione dei bassopiani tra i monti curdi. Essendo di grande importanza strategica per Roma, venne fortificata con doppie mura, e vi furono stanziate tre legioni e una grande corpo di arcieri curdi. Shapur mand\u00f2 un messaggio di tregua per chiedere la resa della fortezza e, insieme ai messaggeri, alcuni prigionieri di alto rango, presi a Singara, per paura che il nemico potesse colpire gli inviati. Il metodo funzion\u00f2, ma la guarnigione si dimostr\u00f2 leale e determinata a resistere fino alla fine. Dopo un lungo assedio, vennero aperte delle brecce nelle mura e la citt\u00e0 fu presa, mentre i suoi strenui difensori furono tutti indiscriminatamente massacrati.\nNel 363 venne firmato un trattato nel quale veniva stabilito che Gioviano doveva cedere ai sasanidi cinque province situate oltre l'Eufrate inclusa la Corduene e l'Arzanene e le citt\u00e0 di Nisibis e Singara. In seguito a questo trattato, i greci rimasti in quelle terre emigrarono a causa della persecuzione contro i cristiani da parte di Shapur e zoroastriani.\nLa Corduene fu una sede vescovile almeno fin dal 424.\nCorduene nel sesto e settimo secolo.\nNel 578, l'imperatore bizantino Flavio Maurizio Tiberio Augusto sconfisse l'esercito sasanide condotto da Cosroe I, conquistando cos\u00ec la Carduene e incorporandola ancora una volta nell'impero romano. Vennero cos\u00ec liberati circa 10.000 cristiani prigionieri dei sasanidi. Secondo Khwarizmi, gli arabi conquistarono la regione insieme a Nisbis e Tur Abdin nel 640.\nCorduene, carduchi e i curdi.\nGli studiosi del XIX secolo, come George Rawlinson, identificarono i carduchi con gli attuali curdi, prendendo in considerazione l'ipotesi che la Corduene fosse l'antico equivalente lessicale di \"Kurdistan\". \nQuesto punto di vista viene sostenuto da alcune recenti fonti accademiche che considerano la Corduene come proto-curda o come equivalente del moderno Kurdistan.\nCi furono numerose forme riguardo a questo nome, in parte dovute alla difficolt\u00e0 di rappresentare in latino il digramma \"kh\". L'ortografia \"Karduchoi\" \u00e8 probabilmente essa stessa presa in prestito dall'armeno, poich\u00e9 la terminazione \"-choi\" rappresenta nella lingua armena il suffisso plurale \"-kh\".\nSi \u00e8 anche speculato sul fatto che i carduchi parlassero un'antica lingua iranica.\nLe fonti ebraiche fanno risalire le origini del popolo della Corduene al matrimonio di Re Salomone con 500 bellissime donne ebraiche. La stessa leggenda venne anche utilizzata dalle antiche autorit\u00e0 islamiche per spiegare le origini dei curdi."}
{"id": "1743822", "revid": "1776051", "url": "https://it.wikipedia.org/wiki?curid=1743822", "title": "Let's Rumble", "text": "Let's Rumble \u00e8 il terzo album dei Love/Hate, pubblicato nel 1994 per l'etichetta discografica Caliber Records."}
{"id": "1743825", "revid": "110157", "url": "https://it.wikipedia.org/wiki?curid=1743825", "title": "Ramat Gan", "text": "Ramat Gan \u00e8 una citt\u00e0 israeliana della periferia est di Tel Aviv. La cittadina di Yir Ganim fu fondata nel 1921. Due anni pi\u00f9 tardi prese il nome di Ramat Gan (in ebraico \u05e8\u05de\u05ea \u05d2\u05df ). Ramat Gan era anticamente un piccolo centro agricolo.\nL'urbanizzazione e lo sviluppo economico ne hanno radicalmente trasformato la fisionomia fino a renderlo il quartiere di affari del distretto di Tel Aviv e il polo economico del paese. Confina con il Giv'atayim a Sud, Bnei Brak a Est, e Tel Aviv a Nord e Ovest.\nAmministrazione.\nGemellaggi.\nRamat Gan \u00e8 gemellata con:\nSport.\nCalcio.\nLa squadra principale della citt\u00e0 \u00e8 il Moadon Kaduregel Hapoel Ramat Gan Giv'atayim."}
{"id": "1743828", "revid": "508036", "url": "https://it.wikipedia.org/wiki?curid=1743828", "title": "Banda minima garantita", "text": "La banda minima garantita (BMG) \u00e8 definita come la velocit\u00e0 minima che il provider di connessione ad Internet (ISP) \u00e8 in grado di garantire al cliente in ogni istante anche in caso di congestione della rete e rappresenta la priorit\u00e0 di passaggio dei pacchetti IP in entrata ed in uscita verso la rete Internet. L'unit\u00e0 di misura \u00e8 il kbps (kilobit al secondo). Sulla rete internet, tra la rete di accesso e la rete di trasporto / dorsale, c'\u00e8 un router IP denominato PE (Provider Edge) che ripartisce la banda sui vari accessi (clienti) in caso di congestione in funzione della BMG. La priorit\u00e0 \u00e8 data ai pacchetti IP degli accessi con pi\u00f9 alta BMG. I pacchetti dati degli accessi senza BMG ( ad esempio gli accessi in banda larga residenziali ) passano per ultimi. \nIl mercato della banda larga di tipo consumer/residenziale \u00e8 di solito privo di BMG. Il mercato business ha invece diversi livelli di BMG.\nDifferenze con la velocit\u00e0 minima garantita.\nLa Banda Minima Garantita \u00e8 spesso confusa con la velocit\u00e0 minima garantita, che invece esprime un valore medio sulle 12/24 ore al di sotto del quale l'utente ha il diritto di recedere dal contratto con il proprio provider senza penali. \nLa Velocit\u00e0 Minima Garantita \u00e8 stata introdotta dall'Autorit\u00e0 per le garanzie nelle comunicazioni ed \u00e8 misurata attraverso un software gratuito, creato dalla stessa autorit\u00e0 nell'ambito del progetto istituzionale \"Misurainternet\" (Nemesys), che campiona i valori della connettivit\u00e0 ADSL/FIBRA ogni quarto d'ora e certifica il risultato finale come media sulle 24/48h. La differenza tra le due grandezze \u00e8 rilevante anche se spesso difficile da comprendere. La BMG \u00e8 una banda dedicata in esclusiva al singolo accesso, definita contrattualmente, sempre disponibile e garantisce una priorit\u00e0 di passaggio sui nodi della rete, anche in caso di massima congestione. La Velocit\u00e0 Minima Garantita \u00e8 un valore medio, non \u00e8 un valore garantito, e non genera alcuna garanzia di priorit\u00e0 rispetto agli altri accessi."}
{"id": "1743830", "revid": "287204", "url": "https://it.wikipedia.org/wiki?curid=1743830", "title": "Cospirazione di Queretaro", "text": ""}
{"id": "1743835", "revid": "275619", "url": "https://it.wikipedia.org/wiki?curid=1743835", "title": "Saylos", "text": ""}
{"id": "1743846", "revid": "1776051", "url": "https://it.wikipedia.org/wiki?curid=1743846", "title": "I'm Not Happy", "text": "I'm Not Happy \u00e8 il quarto album dei Love/Hate, pubblicato nel 1995 per l'etichetta discografica Mayhem Records."}
{"id": "1743850", "revid": "767487", "url": "https://it.wikipedia.org/wiki?curid=1743850", "title": "Juraj Dobrila", "text": "Biografia.\nDobrila nacque in una famiglia croata nella frazione di Ieseni, nei pressi di Pisino (Istria centrale). Il territorio, oggi in Croazia, era allora parte delle Provincie Illiriche dell'Impero francese passando, poco dopo, all'Impero d'Austria. La sua intelligenza al di sopra della media gli permise di frequentare la scuola elementare tedesca in Antignana e a Pisino e poi il ginnasio a Gorizia e a Karlovac.\nFrequent\u00f2 il Seminario Maggiore di Gorizia e divenne sacerdote nel 1837, per venire inviato negli anni 1837 - 1838 a Munama e a Hrusici. Nel 1839 inizi\u00f2 gli studi di teologia all'\"Augustineum\" di Vienna, conclusi nel 1842. In seguito fu cappellano a Trieste, insegnante di tedesco e direttore di una scuola femminile.\nDal 1857 al 1875 fu vescovo di Parenzo e Pola e dal 1875 fino alla sua morte fu vescovo di Trieste e Capodistria.\nDobrila studi\u00f2 con Josip Juraj Strossmayer, divenendo suo amico. Strossmayer fu il pi\u00f9 grande vescovo croato del XIX secolo. Dobrila fu un sostenitore della popolazione slovena e croata dell'interno dell'Istria, al tempo culturalmente, economicamente e politicamente subalterna degli italiani della regione.\nDurante le rivoluzioni del 1848, Dobrila divenne membro dello \"Slavjansko dru\u0161tvo\" (\"Societ\u00e0 slava\") a Trieste. Sostenne l'introduzione delle lingue slave nelle scuole e nella vita pubblica, costitu\u00ec un fondo per i bambini che desideravano frequentare le scuole croate della monarchia (a Fiume e Castua), consigliando ai contadini istriani, principalmente composti da gente slava, di leggere i libri nella loro madrelingua per evitare di essere sfruttati dai loro signori.\nDobrila stamp\u00f2 il libro di preghiere in croato \"O\u010de, budi volja tvoja\" nel 1854 e sostenne la pubblicazione del primo giornale croato in Istria \"Na\u0161a sloga\" nel 1870. Inoltre pubblic\u00f2 una collezione di racconti popolari e proverbi \"Razli\u010dno cvije\u0107e\". Il suo secondo libro di preghiera \"Mladi Bogoljub\" fu pubblicato nel 1889.\nEra un membro del Consiglio regionale di Parenzo sin dalla sua fondazione nel 1861 e rappresentante del Consiglio nel Parlamento di Vienna fino al 1867. Inoltre partecip\u00f2 al Concilio Vaticano I (1870), dove sostenne i punti di vista del vescovo Strossmayer, acceso oppositore della proclamazione del dogma dell'infallibilit\u00e0 papale.\nDobrila don\u00f2 \"post mortem\" la sua intera propriet\u00e0 alla carit\u00e0. La sua immagine compare sulla banconota da 10 kune. Inoltre due scuole superiori sono intitolate a Dobrila, una a Pisino e una a Pola.\nL'Universit\u00e0 di Pola \u00e8 stata intitolata a lui. \u00c8 stata fondata il 29 settembre 2006 con l'approvazione del Parlamento croato.\nLa tomba del vescovo si trova a Trieste, nel Cimitero di Sant'Anna, nel cosiddetto Camposanto dei Preti."}
{"id": "1743851", "revid": "30610", "url": "https://it.wikipedia.org/wiki?curid=1743851", "title": "Piana del Sole", "text": "Piana del Sole \u00e8 una frazione (piano di zona B40) di Roma Capitale, situata in zona Z. XLI Ponte Galeria, nel territorio del Municipio Roma XI (ex Municipio Roma XV).\nSorge al confine col comune di Fiumicino, racchiusa fra l'autostrada A12 \"Autostrada Azzurra\" a ovest, l'autostrada A91 \"Roma-Fiumicino\" a sud e via della Muratella a nord-est.\nScavi archeologici, nell'area della tenuta di Castel Malnome, hanno consentito di scoprire 300 tombe di una necropoli romana risalente al II secolo d.C.\nNell'area si possono trovare siti dell'et\u00e0 preistorica e dell'et\u00e0 del ferro nonch\u00e9 di epoca etrusca e romana.\nOdonimia.\nLe strade della frazione sono dedicate ad alcuni comuni del Piemonte e ad alcuni ingegneri idraulici."}
{"id": "1743854", "revid": "287204", "url": "https://it.wikipedia.org/wiki?curid=1743854", "title": "Paracanthopterygii", "text": "Paracanthopterygii \u00e8 un superordine di pesci."}
{"id": "1743856", "revid": "124971309", "url": "https://it.wikipedia.org/wiki?curid=1743856", "title": "Ignazio Boncompagni Ludovisi", "text": "Fu senatore del Regno d'Italia nella XVI legislatura.\nSpos\u00f3 il 27 giugno 1868 Teresa dei Conti Mariscotti, senza discendenza."}
{"id": "1743857", "revid": "1776051", "url": "https://it.wikipedia.org/wiki?curid=1743857", "title": "Livin' Off Layla", "text": "Livin' Off Layla \u00e8 il quinto album dei Love/Hate, pubblicato nel 1997 per l'etichetta discografica SK-9 Records."}
{"id": "1743858", "revid": "104458", "url": "https://it.wikipedia.org/wiki?curid=1743858", "title": "Arrigo III", "text": ""}
{"id": "1743864", "revid": "130040", "url": "https://it.wikipedia.org/wiki?curid=1743864", "title": "Almoravide", "text": ""}
{"id": "1743867", "revid": "130040", "url": "https://it.wikipedia.org/wiki?curid=1743867", "title": "Almohade", "text": ""}
{"id": "1743868", "revid": "1776051", "url": "https://it.wikipedia.org/wiki?curid=1743868", "title": "Let's Eat", "text": "Let's Eat \u00e8 il sesto album dei Love/Hate, pubblicato nel 1999 per l'etichetta discografica Perris Records."}
{"id": "1743869", "revid": "287204", "url": "https://it.wikipedia.org/wiki?curid=1743869", "title": "Andrew Walter", "text": "Carriera universitaria.\nSi \u00e8 formato all'universit\u00e0 di Arizona State giocando con la squadra dei \"Sun Devils\".\nNel suo 1\u00ba anno \"stagione 2001\" ha giocato 11 partite come quarterback lanciando 546 yard con 3 touchdown e 2 intercetti su 86 lanci. Ha corso 28 volte per 78 yard. Ne ha perse 100 per sack.\nNel 2\u00ba anno \"stagione 2002\" ha giocato 14 partite di cui 10 da titolare lanciando 3877 yard con 28 touchdown e 15 intercetti su 483 lanci. Ha corso 56 volte per 216 yard. Ha perso 276 yard per sacks.\nNel 3\u00ba anno \"stagione 2003\" ha giocato 12 partite lanciando per 3044 yard. A fine stagione decide di rimanere ancora all'universit\u00e0 e di rimandare il salto nella NFL.\nNel 4\u00ba anno \"stagione 2004\" ha giocato 11 partite. Nell'ultima partita della stagione regolare, nel 4\u00ba quarto si infortuna alla spalla (3 grado di separazione) saltando il Sun Bowl.\nNella NFL.\nViene scelto al terzo giro del draft dagli Oakland Raiders.\nAl debutto come rookie \"stagione 2005\" con i \"Raiders\" parte come 3\u00ba quarterback ma durante l'allenamento estivo si infortuna al bacino. Con questo infortunio e con quello subito nel college da cui non era ancora guarito completamente Walter passer\u00e0 fuori tutta la stagione.\nNel 2\u00ba anno \"stagione 2006\" si contende un posto da titolare, alla fine parte come 2\u00ba quarterback ma riesce a giocare comunque 12 partite di cui 8 da titolare, completando 147 lanci su 276 per 1677 yard con 3 touchdown e 13 intercetti, ha subito 46 sack, perdendo 256 yard, e 6 fumble. E infine ha corso 14 volte per 30 yard facendo 7 fumble. In totale ha subito 13 fumble di cui 3 recuperati.\nNel 3\u00ba anno \"stagione 2007\" ha giocato solamente una partita e non da titolare completando 5 lanci su 8 per 38 yard.\nNel 4\u00ba anno \"stagione 2008\" \u00e8 stato il 2\u00ba quarterback della squadra, ha giocato 2 partite di cui una da titolare completando 22 su 49 lanci per 204 yard con 3 intercetti, 5 sack perdendo 39 yard con un fumble poi recuperato da un compagno, 5 corse per 19 yard con un fumble.\nIl 30 luglio 2009 \u00e8 stato svincolato. Il 3 agosto firma con i New England Patriots ma poi il 4 settembre viene nuovamente svincolato."}
{"id": "1743873", "revid": "281901", "url": "https://it.wikipedia.org/wiki?curid=1743873", "title": "Gadidae", "text": "I Gadidae sono una famiglia di pesci ossei dell'ordine dei Gadiformes a cui appartengono numerose specie ittiche molto importanti per la pesca commerciale come il merluzzo e l'eglefino.\nDistribuzione e habitat.\nLe specie di questa famiglia sono distribuite quasi esclusivamente nell'emisfero boreale sia nell'Oceano Atlantico che nel Pacifico (solo la specie \"Micromesistius australis\" popola le acque temperato fredde dell'emisfero sud), soprattutto alle alte latitudini e nei mari artici. Nel mar Mediterraneo sono presenti sei specie: \"Gadiculus argenteus\", \"Merlangius merlangus\" (areale relitto nel nord Adriatico), \"Micromesistius poutassou\", \"Trisopterus capelanus\", \"Trisopterus luscus\" (occasionale), \"Trisopterus minutus\" (occasionale).\nLa maggior parte delle specie ha abitudini demersali, si possono trovare da ambienti relativamente costieri a profondit\u00e0 di un migliaio di metri.\nDescrizione.\nSi tratta di solito di pesci dalla forma piuttosto allungata, dotati di tre pinne dorsali e due anali. Le pinne ventrali sono impiantate in posizione anteriore all'inserzione delle pinne pettorali. Nella maggior parte delle specie \u00e8 presente un barbiglio sotto il mento.\nIl merluzzo bianco (\"Gadus morhua\") raggiunge i 2 metri ed \u00e8 la specie di maggiori dimensioni.\nBiologia.\nDiverse specie formano banchi. Sono note anche migrazioni a lungo raggio.\nAlimentazione.\nSono carnivori, si nutrono prevalentemente di invertebrati bentonici e pesci.\nRiproduzione.\nLe uova vengono deposte sul fondo.\nPesca.\nSi tratta di una famiglia di enorme importanza per la pesca commerciale dell'emisfero boreale, seconda solo ai Clupeidae in termini di pesce sbarcato a livello mondiale. Alcune specie di rilevante importanza commerciale sono il merluzzo bianco (\"Gadus morhua\"), l'eglefino (\"Melanogrammus aeglefinus\"), il merluzzo giallo o pollack (\"Pollachius pollachius\"), il merluzzo nero (\"Pollachius virens\") e il merluzzo d'Alaska o pollack d'Alaska (\"Gadus chalcogrammus\").\nTassonomia.\nLe famiglie Lotidae e Phycidae sono state a lungo incluse a livello di sottofamiglia nei Gadidae."}
{"id": "1743874", "revid": "88740", "url": "https://it.wikipedia.org/wiki?curid=1743874", "title": "Palazzo Tolomei Biffi", "text": "Palazzo Tolomei Biffi, detto anche Del Chiaro, \u00e8 un edificio storico di Firenze, situato in via de' Ginori 19-21.\nStoria.\nI Taddei.\nIl palazzo presenta una facciata con caratteri architettonici cinquecenteschi, probabilmente realizzata quando era \"casa grande\" di propriet\u00e0 di Antonio Taddei, tra il terzo e il quarto decennio di quel secolo.\nTra questo palazzo e il vicino palazzo Taddei si \u00e8 fatta spesso confusione. Anche questo palazzo venne costruito la stessa famiglia, proprietaria di numerose case in questa zona, tant'\u00e8 vero che a essa \u00e8 dedicata via Taddea, ma il committente di questo edificio fu Antonio, non il mecenate e amico di letterati e artisti Taddeo Taddei.\nGli equivoci sono stati alimentati anche dall'episodio del trasferimento di un tabernacolo, opera di Antonio Sogliani, da palazzo Taddei alla casa accanto al palazzo Tolomei Biffi, all'epoca in cui la famiglia israelita Levi venne in possesso del palazzo Taddei. infatti, quando si cerc\u00f2 di individuare il luogo in cui era stato ospite anche Raffaello Sanzio, basandosi sulla descrizione del Vasari che indicava la presenza di un tabernacolo, si indic\u00f2 lo stabile al numero 17, oltre via Taddea, ignorando lo spostamento dell'edicola avvenuto nella prima met\u00e0 dell'Ottocento. La lapide che ricorda il soggiorno di Raffaello \u00e8 quindi collocata nel luogo sbagliato: non solo l'artista non visse nella casetta all'angolo, pure dei Taddei, ma in un palazzo, che inoltre era quello sul lato opposto di via Taddea.\nNel 1561 i Taddei affittarono il palazzo a Lelio Torelli, il giurista che riusc\u00ec a dirimere la causa patrimoniale tra Cosimo I e Lorenzino de' Medici, affidando i beni di famiglia al primo.\nI Del Chiaro.\nNel 1564 il palazzo fu venduto ai Baglioni di Perugia che, nel 1584, lo rivendettero ai Galli. Dopo una ventina d'anni pass\u00f2 poi ai Martelli e dieci anni pi\u00f9 tardi (1620) furono i Del Chiaro i nuovi proprietari del palazzo. I Del Chiaro, che anticamente si chiamavano Albizzelli, furono commercianti di seta, ebbero cavalieri dell'Ordine di Santo Stefano e come luogo di sepoltura usarono la chiesa di Santa Maria Maggiore.\nNel 1692-1694, in vista del matrimonio tra Leon Battista del Chiaro con Maria Ugolini, si promossero importanti lavori architettonici che comprendevano anche l'inglobamento di una casa contigua, affidando il cantiere ad Antonio Maria Ferri. Questi provvide ad unificare la preesistenza con l'edificio di pi\u00f9 recente acquisizione, portando il fronte da cinque a sette assi (con la nuova addizione posta a destra), semplicemente riproponendo gli elementi cinquecenteschi che gi\u00e0 qualificavano la pi\u00f9 antica porzione, il tutto \"secondo quello spirito di mimetismo architettonico che caratterizza altri interventi del Seicento fiorentino\" (Martelli). Con l'ampliamento, il portale originario si trov\u00f2 in posizione asimmetrica. Al pian terreno vennero inoltre realizzate le tre grandi finestre inginocchiate, con timpani curvilinei su architravi decorate da borchie e triglifi. Fu inoltre ammodernato il cortile con la nicchi e la grotticina. A conclusione dell'opera apposero sulla facciata lo stemma di famiglia, tre \"crescenti\" rossi e azzurri in campo d'argento.\nNella fase finale dei lavori (1694) si provvide a far eseguire decorazioni a fresco ad impreziosire le sale di rappresentanza.\nI Del Chiaro rimasero proprietari dell'edificio fino al 1742, anno dell'estinsione del casato.\nI Tolomei Biffi.\nNel 1743 il lussuoso palazzo pass\u00f2 alla Compagnia di San Marco, che lo vendette poco dopo alla famiglia Tolomei di Firenze. Questa antica famiglia fiorentina (da non confondere coi Tolomei di Siena) era originaria di Legri in Val di Marina e se ne ha notizia fin dal 1246, con la cappella e le sepolture nella chiesa di Santo Stefano e con il loro primo priorato nel 1300. Furono chiamati Tolomei Gucci dal nome di Tolomeo di Guccio. Esercitavano il commercio della seta ed avevano interessi economici con molte compagnie bancarie. Divennero nobili nel 1591, dopo aver fondato una commenda dell'Ordine dei cavalieri di Santo Stefano.\nNeri di Baccio Tolomei spos\u00f2 Margherita Frescobaldi che port\u00f2 in dote tremila scudi, grazie ai quali fu acquistata la casa al numero civico 23 in via de' Ginori, adiacente al palazzo ed essa fu ricostruita allo scopo di farla divenire il palazzo di famiglia. I due palazzi, quello al numero 19 e quello al numero 23, saranno definiti \"la casa grande\" e \"la casa piccola\" (oggi detta anche palazzo Tolomei).\nI Tolomei Gucci divennero Tolomei Biffi perch\u00e9 nell'eredit\u00e0 di Girolamo Biffi, zio di Neri Maria Tolomei, era compreso anche l'obbligo di cambiare il cognome. In seguito a questa eredit\u00e0, il piano nobile del palazzo fu affrescato e decorato a stucchi dorati per volont\u00e0 di Neri Maria, che fece anche inquartare i due stemmi Tolomei e Biffi, il primo raffigurante tre pampini d'uva su una banda d'oro in campo azzurro con il capo d'Angi\u00f2 e il secondo raffigurante un'aquila nera in campo d'oro. Lo stemma dei Tolomei Gucci, composto da tre foglie e da tre gigli posti su quattro pendenti, e dei Biffi \u00e8 visibile anche sulla cancellata in ferro battuto, dopo il portone.\nNel 1850 Paolo di Neri Maria di Jacopo vendette i due palazzi a Giuseppe Garzoni Venturi, di una famiglia originaria di Lucca, che divenne deputato, sindaco di Firenze e senatore del Regno. Alla morte del Garzoni Venturi i palazzi furono ereditati dalla figlia, moglie di Gian Paolo Poschi Meuron che tenne i due palazzi fino alla prima guerra mondiale. In seguito \u00e8 passato alla famiglia Isola, che, con grande impegno, ha intrapreso con successo un lungo e paziente restauro dell'intero immobile\".\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nEsterno.\nIl fronte del palazzo \u00e8 di notevole bellezza e si sviluppa per tre piani organizzati, come accennato, su sette assi. Gli elementi architettonici della facciata sono tutti in pietra e spiccano sullo sfondo dell'intonaco chiaro, nel pi\u00f9 tradizionale stile fiorentino. Al pian terreno, sull'asse del pi\u00f9 antico fronte, \u00e8 il portone incorniciato da bozze di pietra, affiancato da due grandi finestre inginocchiate; segue a destra un ingresso secondario (segnato con il numero 21) e quindi un'ulteriore finestra. Ai piani superiori si allineano le finestre centinate e ugualmente bugnate. Al centro un grande scudo con l'arme dei Del Chiaro. Notevole anche il portone chiodato di fattura seicentesca, come anche la buchetta per il vino.\nCortile.\nDal portale, listato a bugne poste a raggiera e col concio della chiave di volta cuspidato (\"a goccia\"), si entra nell'androne voltato che porta allo scalone (decorato da statue di \"Ercole\" entro nicchie) e al cortile. Il cortile, che risale all'epoca dei Taddei (prima met\u00e0 del XVI secolo), ha un loggiato su due lati contigui, con colonne in pietra cinquecentesche che reggono archi a tutto sesto e volte a crociera. Gli altri due lati hanno una struttura sospesa sporgente, addossata alle pareti e retta da lunette e spicchi di volte, raccordate sui peducci. Sia i peducci che i capitelli sono di fattura fiorentina databili a cavallo tra il XV e il XVI secolo.\nIl prospetto interno verso il cortile presenta una cornice marcapiano e la linea dei davanzali; qui le finestre \"orecchiate\" risalgono all'epoca dei Del Chiaro. Su una parete del cortile si trova murata un architrave da camino con lo stemma dei Del Chiaro, proveniente da un'altra dimora della famiglia e risalente ai primi del Cinquecento.\nLa notevole statua in marmo di \"Diana cacciatrice col cane\", realizzata verso il 1690 da Giovanni Baratta, \u00e8 l'elemento di maggior pregio del cortile, posta in una nicchia timpanata, quale scenografico punto focale della visione prospettica dal portale.\nSul lato sud si apre, oltre un cancelletto in un vano di poco spessore, una grotticina composta da una nicchia decorata da rocce spugnose e una statua di delfino; anche questa fu fatta realizzare alla fine del XVI secolo da Leon Battista Del Chiaro, secondo la moda allora dominante tra le famiglie nobiliari.\nInterno.\nNelle sale di rappresentanza del palazzo i Del Chiaro fecero dipingere affreschi tardobarocchi, chiamando per la galleria Giuseppe Nicola Nasini che qui raffigur\u00f2 l'\"Allegoria delle attivit\u00e0 mercantili della famiglia Del Chiaro\", e per il salone da ballo a doppia altezza Alessandro Gherardini, che vi dipinse il \"Trionfo di Apollo-Sole\" (entro cornice a stucco di Giovanni Battista Ciceri), con palese riferimento al cognome Del Chiaro.\nIl palazzo ha inoltre al pian terreno una sala affrescata da grottesche e scenette di fine cinquecento, riferibile alla cerchia di Michelangelo Cinganelli, e un quartiere ottocentesco al piano nobile."}
{"id": "1743879", "revid": "228587", "url": "https://it.wikipedia.org/wiki?curid=1743879", "title": "Bordetella pertussis", "text": "La Bordetella pertussis \u00e8 l'agente eziologico della pertosse o tosse asinina.\nStruttura.\nLa \"B. pertussis\" \u00e8 un batterio, un piccolo coccobacillo Gram-negativo di circa 0,5 x 1\u00a0\u00b5m dotato di capsula, immobile, aerobio obbligato, in grado di ossidare gli amminoacidi ma incapace di fermentare gli zuccheri.\nPatogenesi.\n\"B. pertussis\" una volta contratto si porta nelle vie respiratorie dove aderisce alle integrine delle cellule epiteliali ciliate mediante proteine di adesione, in particolare pertactina e emoagglutinina filamentosa. Pu\u00f2 anche aderire ai macrofagi sfruttando il recettore del complemento CR3, dopodich\u00e9 viene endocitato da questi senza che si sviluppi il killing ossidativo conseguente alla fagocitosi di un microbo. Questo batterio sfrutta l'assenza di specie reattive dell'ossigeno e la protezione dall'immunit\u00e0 umorale per replicarsi all'interno dei macrofagi. \"B. pertussis\" \u00e8 in grado di produrre quattro tossine oltre a due tipi di lipopolisaccaride, uno con il tipico lipide A e l'altro con il lipide X la cui funzione non \u00e8 chiara.\nEpidemiologia.\n\"B. pertussis\" \u00e8 un patogeno esclusivamente umano che si trasmette mediante aerosol infetti. La malattia \u00e8 endemica in tutto il mondo con 20-40 milioni di casi all'anno e circa 200.000-400.000 morti, la maggior parte in paesi sottosviluppati o in via di sviluppo e in pazienti non precedentemente vaccinati. Nei paesi sviluppati la pertosse \u00e8 pi\u00f9 comune in adolescenti ed adulti.\nClinica.\n\"B. pertussis\" \u00e8 l'agente eziologico della pertosse.\nDiagnosi.\n\"B. pertussis\" \u00e8 un batterio particolarmente fragile e sensibile all'essiccazione, cos\u00ec che si devono impiegare metodi speciali per la raccolta del campione (tamponi in fibra Dacron) e possibilmente deve essere subito seminato su terreni specifici come agar Regan-Lowe, se non \u00e8 possibile va inoculato in un appropriato terreno di trasporto. \"B. pertussis\" cresce su terreni ricchi di carbone vegetale, albumina, sangue, amido e sostanze che assorbano gli agenti tossici presenti nell'Agar agar.\nTerapia.\nLa terapia pu\u00f2 essere eseguita con eritromicina, tuttavia \u00e8 necessario dire che gli antibiotici non migliorano il decorso clinico se la malattia si trova nella fase conclamata: una volta prodotta la tossina questa continua ad agire anche dopo la morte dei microorganismi, il miglioramento si ha soltanto con il graduale ricambio dell'epitelio ciliato (fase di convalescenza)."}
{"id": "1743880", "revid": "351623", "url": "https://it.wikipedia.org/wiki?curid=1743880", "title": "Consumo specifico", "text": ""}
{"id": "1743881", "revid": "287204", "url": "https://it.wikipedia.org/wiki?curid=1743881", "title": "Phycis", "text": "Phycis \u00e8 un genere di pesci d'acqua salata dell'ordine dei \"Gadiformes\"."}
{"id": "1743882", "revid": "115751", "url": "https://it.wikipedia.org/wiki?curid=1743882", "title": "Vajont, un'orazione civile", "text": ""}
{"id": "1743884", "revid": "1953061", "url": "https://it.wikipedia.org/wiki?curid=1743884", "title": "Gillespie Road", "text": "Gillespie Road \u00e8 una famosa via a Londra, pi\u00f9 precisamente ad Highbury. Passa intorno all'Arsenal Stadium, precedentemente stadio casalingo dell'. L'Arsenal tube station in passato si chiamava proprio \"Gillespie Road\", prima di prendere il nome attuale sotto insistenze del club. Quando quest'ultimo si \u00e8 trasferito all'Emirates Stadium, ci \u00e8 stata una petizione per rimettere in nome originale, ma \u00e8 fallita: anche l\u2019Emirates \u00e8 infatti molto vicino a questa stazione, che \u00e8 una delle tre utili per raggiungere l\u2019impianto."}
{"id": "1743887", "revid": "110157", "url": "https://it.wikipedia.org/wiki?curid=1743887", "title": "Bocon\u00f3", "text": "Bocon\u00f3 \u00e8 il capoluogo del municipio omonimo e seconda citt\u00e0, per popolazione, dello Stato venezuelano di Trujillo con oltre 50.000 abitanti nel nucleo urbano, su un totale di 79.000 dell'intero municipio (censimento 2001).\nGeografia fisica.\nSi sviluppa su una terrazza fluviale andina situata in una valle a oltre 1.200 metri sul livello del mare. Presenta pertanto un clima che, seppur tropicale, \u00e8 mitigato dall'altezza, con temperature medie annue di circa 20\u00a0\u00b0C e precipitazioni di poco inferiori ai 1.500\u00a0mm, generalmente concentrate nei mesi di maggio-settembre.\nStoria.\nGli spagnoli si insediarono nella zona dove sarebbe successivamente sorta la citt\u00e0 nel 1558, ma il primo sviluppo dell'abitato si ebbe solo a partire dal 1608. Due secoli pi\u00f9 tardi (1811) grazie alla pronta adesione del sindaco (\"alcalde\") Miguel Uzc\u00e1tegui alla causa indipendentista, Bocon\u00f3 venne dichiarata citt\u00e0 (in realt\u00e0 raggiungeva a malapena il migliaio di abitanti) ed ebbe l'onore di ospitare ripetutamente Sim\u00f3n Bol\u00edvar (nel 1813 e nel 1821). Nel 1884 divenne capoluogo del distretto omonimo, trasformatosi in municipio nel 1990.\nEconomia.\nFino agli anni cinquanta del Novecento l'attivit\u00e0 principale del municipio di Bocon\u00f3 era costituita dall'agricoltura. Estese coltivazioni di patate, mais, ortaggi e soprattutto caff\u00e8, con una cospicua esportazione sia verso gli Stati Uniti d'America che verso l'Europa, assicuravano alla popolazione locale dignitose condizioni di vita. Successivamente si svilupparono, nelle campagne circostanti, allevamenti redditizi di bovini e suini e, a partire dagli anni novanta del Novecento, anche di pesci d'acqua dolce (trote in particolare). Tuttavia il settore primario non riveste al giorno d'oggi l'importanza di un tempo e ha ceduto terreno al terziario e alla fiorente industria turistica affermatasi da alcuni decenni.\nNegli anni cinquanta, in effetti, la sistemazione e l'ampliamento della strada statale che, attraverso Biscucuy, metteva in comunicazione Bocon\u00f3 con il piedimonte andino e Caracas, unitamente alla costruzione di un aeroporto nei pressi della vicina citt\u00e0 di Trujillo (nel 1955), aprirono nuove prospettive per la citt\u00e0 e dettero un notevole impulso allo sviluppo turistico. La bellezza del paesaggio andino, il verde intenso della lussureggiante natura che la circonda, il clima mite durante tutto l'anno, hanno contribuito a fare di Bocon\u00f3 una delle principali mete delle Ande venezuelane, con flussi turistici consistenti, provenienti sia dal Venezuela che dall'estero. Fin dagli anni sessanta Bocon\u00f3 si \u00e8 dotata di una serie di strutture ricettive (hotel, ristoranti, locali di intrattenimento, seconde case destinate alla vendita o all'affitto, ecc.) di buon livello e rispettose dell'ambiente naturale ed urbano in cui sono inserite.\nLegate in qualche modo al turismo sono anche alcune attivit\u00e0 artigianali particolarmente floride, fra cui ceramiche, monili, oggetti in pelle e d'arredamento, tessuti lavorati a mano. Molti di tali prodotti artigianali possono essere ammirati nel locale \"Museo Tiscachic\", il pi\u00f9 importante dello stato di Trujillo per quanto riguarda tale settore specifico.\nIn citt\u00e0 \u00e8 presente anche un altro piccolo ma interessante museo: \"El Trapiche de los Clavo\", vecchio edificio coloniale adibito alla raffinazione della canna da zucchero, dove sono custodite le rudimentali macchine ottocentesche e gli attrezzi per il taglio delle piante ancora in discreto stato di conservazione.\nFa parte del comune di Bocon\u00f3 la localit\u00e0 di \"Niquitao\", che si estende alle falde del monte pi\u00f9 alto dello stato di Trujillo, la \"Teta de Niquitao\" (4.006 msm), meta di gite, escursioni e campeggi."}
{"id": "1743888", "revid": "1776051", "url": "https://it.wikipedia.org/wiki?curid=1743888", "title": "Gabriele Bordonaro", "text": "Biografia.\nBarone di Chiaromonte, industriale. Spos\u00f2 Carlotta Gardner. Fond\u00f2 nel 1840 la Societ\u00e0 dei battelli a vapore siciliani\" e nel 1869 cofond\u00f2 a Trapani lo stabilimento enologico \"D'Al\u00ec &amp; Bordonaro\".\nFu consigliere comunale e provinciale di Palermo e consigliere d'amministrazione del Banco di Sicilia. Nel 1875 fu eletto per la Destra storica deputato alla Camera e riconfermato per altre tre legislature fino al 1886.\nQuell'anno fu nominato senatore del Regno d'Italia dalla XVI legislatura."}
{"id": "1743896", "revid": "729019", "url": "https://it.wikipedia.org/wiki?curid=1743896", "title": "Arsenal (metropolitana di Londra)", "text": "Arsenal \u00e8 una stazione della metropolitana di Londra che sorge sulla linea Piccadilly.\nStoria.\nOriginariamente la stazione si chiamava Gillespie Road e apr\u00ec il 15 dicembre 1906. La successiva costruzione dello stadio calcistico nel 1913 condusse alla fine ad una fruttuosa battaglia, guidata dall'allenatore dell'Arsenal Herbert Chapman, per un cambio di denominazione. Cos\u00ec il 5 novembre 1932 fu rinominata Arsenal (Highbury Hill). Il suffisso cadde verso il 1960, portando all'attuale nome, Arsenal.\nLe piastrelle in ceramica originali che tuttora rivestono i muri lungo le banchine, riportano ancora il nome Gillespie Road scritto a grandi lettere. Nel 2007 la stazione \u00e8 stata oggetto di una ristrutturazione radicale; parte dei rivestimenti in ceramica delle pareti sono stati ristrutturati, il pavimento spianato ed \u00e8 stato introdotto un moderno sistema di altoparlanti.\nCuriosit\u00e0.\nLa stazione di Arsenal deve il suo nome all'Arsenal Stadium che vi si trova nei pressi e che dal 1913 al 2006 ha ospitato le partite casalinghe dell': \u00e8 l'unica fermata di metropolitana chiamata in onore di un club calcistico."}
{"id": "1743897", "revid": "1552438", "url": "https://it.wikipedia.org/wiki?curid=1743897", "title": "Carlos Jos\u00e9 Castilho", "text": "\u00c8 primatista di presenza con la maglia del Fluminense ed \u00e8 stato campione del mondo per due volte (1958 e 1962) con la Nazionale brasiliana.\nCaratteristiche tecniche.\nDotato di ottima tecnica, compiva parate che sembravano aiutate dalla fortuna, per questo fu soprannominato dagli avversari \"Leiteria\" (Fortunato) e i tifosi del Fluminense lo chiamavano \" S\u00e3o Castilho\" (San Castilho). Nel 1952 par\u00f2 sei rigori. Daltonico, riteneva di essere avvantaggiato nel vedere rosse le palle gialle, anche se di sera era maggiormente in difficolt\u00e0 con quelle bianche.\nCarriera.\nClub.\nCastilho inizi\u00f2 la carriera nell'Olaria nel 1945, per poi passare al Fluminense nel 1947. Alla Fluminense disput\u00f2 697 partite, record per il club, subendo 777 gol e restando imbattuto in 255 partite.\nViene anche ricordato come esempio di stoicismo: dopo il quinto infortunio a un dito della mano sinistra, quando il medico gli disse che ci sarebbero voluti due mesi di cure, decise di amputarlo parzialmente e due settimane dopo l'operazione ritorn\u00f2 a difendere la porta del Fluminense.\nNazionale.\nCon la Nazionale brasiliana Castilho disput\u00f2 19 partite ufficiali subendo 19 gol e segnandone 1, la terza rete brasiliana in - 4-2 al 70\u00ba minuto di gioco.\nCon il Brasile partecip\u00f2 a 4 Mondiali: nel 1950, nel 1954, dove fu titolare, nel 1958 e nel 1962, ottenendo un secondo posto nella prima edizione e vincendo le ultime due, nelle quali, tuttavia, non scese mai in campo.\nDopo il ritiro.\nDopo il ritiro dall'attivit\u00e0 agonistica Castilho allen\u00f2 diverse squadre in Brasile: il Vit\u00f3ria, l'Oper\u00e1rio-MS, l'Internacional e il Santos, con cui vinse il Campionato Paulista nel 1984.\nSi \u00e8 suicidato il 2 febbraio 1987, a 59 anni, gettandosi dalla finestra dell'appartamento della ex moglie nel quartiere Bonsuccesso di Rio de Janeiro."}
{"id": "1743898", "revid": "1305772", "url": "https://it.wikipedia.org/wiki?curid=1743898", "title": "Sadness", "text": "Sadness era un gioco per Nintendo Wii in sviluppo presso la defunta software house polacca \"Nibris\". La sua uscita era prevista per il 2008, poi posticipata al 2009. Il gioco era ambientato alcuni anni antecedenti alla prima guerra mondiale in un paese Slavo.\nSecondo il presidente di Nibris, Piotr Or\u0142owski, \"Lo scenario avr\u00e0 delle relazioni con la narcolessia, nictofobia e la paranoia schizofrenica.\"\nFrontline Studios aveva stipulato un accordo con Nibris per co-produrre \"Sadness\", ma il 17 marzo 2007, abbandon\u00f2 il progetto a causa di \"divergenze artistiche\".\nNibris era in trattative con Digital Amigos per la pubblicazione del gioco.\nIl gioco \u00e8 stato dichiarato ufficialmente cancellato nel 2010 e la Nibris chiusa definitivamente.\nTrama.\nLa storia del gioco si svolge alcuni anni antecedenti alla prima guerra mondiale nell'Europa dell'Est e ruota intorno al personaggio di Maria Lengyel, una donna di origini polacche di 35 anni e suo figlio Alexander, affetto da narcolessia e da cecit\u00e0. I due si ritroveranno coinvolti in un incidente ferroviario in aperta campagna. Le avventure che seguiranno si basano su Leggende Slave.\nModalit\u00e0 di gioco.\nPiotr Orlowski, riguardo al gameplay di \"Sadness\", disse: \"Tutto quello che posso dire \u00e8 che Sadness sar\u00e0 un horror gotico in cui quello che spaventer\u00e0 non sar\u00e0 l'abbondanza di sangue ma la pura atmosfera. Immagina un videogioco in cui non userai le pistole o i coltelli ma dovrai proteggerti con gli oggetti che troverai esplorando l'ambiente: una pietra, un bastone, etc...\".\nAlcuni esempi di utilizzo del controller : potrai agitare una torcia per far scappare i topi, tagliare una gola (il controller \u00e8 usato come un pezzo di vetro o un coltello); se vuoi scalare il muro potrai fissare una corda oltre il muro tirandola (il controller viene usato come un lasso).\n\u00c8 stato anche detto che il gioco avr\u00e0 un modo speciale per salvare i progressi; Ci\u00f2 avverr\u00e0 automaticamente, in momenti particolari all'insaputa del giocatore, in modo che si possa mantenere il senso di realt\u00e0.\n\"Sadness\" non far\u00e0 uso dell HUD, in questo modo si vuole rendere il gioco pi\u00f9 immersivo.\nCreature.\n\"Sadness\" includer\u00e0 18 Mostri, alcuni buoni, altri malvagi. Le scelte del giocatore determinano quali mostri si incontrano.\nI Licantropi appariranno nel gioco, ma saranno leggermente differenti dal comune Licantropo. Il licantropo \u00e8 nato umano e quando \u00e8 adulto si trasforma con la luna piena. Un'altra differenza \u00e8 che essi non si rigeneranno dopo la morte.\nSar\u00e0 presente Likho, una creatura portatrice di malasorte e sfortuna, secondo la mitologia Slava, viene generalmente rappresentata con le sembianze di una ripugnante strega con un solo occhio sopra la radice del naso.\nSecondo le leggende tribali Slave, Likho era una creatura buona e pacifica. Il suo nome era associato alla grazia e alla bont\u00e0, ma adulti e anziani descrivevano questa creatura come un essere malvagio con un grande occhio e un corpo deformato.\nOgnuno prese le distanze da Likho e lui fece altrettanto. Likho si mostrava solo ai bambini che non avevano paura di lui, e faceva delle buone azioni per loro; per esempio mostrava loro dove trovare il Fiore di Felce (altrimenti inaccessibile alle persone), che aveva grandi propriet\u00e0 curative.\nLikho aveva un bambino che era tutto per lui. Le persone adulte del villaggio erano talmente impaurite da lui che vietarono ai bambini di incontrarlo. Una volta, mentre Likho si stava prendendo cura della Foresta e dei fiori di Felce, suo figlio incontr\u00f2 per caso i boscaioli del villaggio, e quando questi ultimi si accorsero dell'assenza di Likho, catturarono il bambino. Lo torturarono cavandogli anche gli occhi e lo lasciarono morire nella palude. Likho cerc\u00f2 suo figlio per molti giorni senza mangiare, bere o dormire.\nUn giorno trov\u00f2 il cadavere martoriato del bambino e dopo averlo recuperato, sparirono entrambi nella palude. Da quel momento gli abitanti del villaggio non videro pi\u00f9 lui e neanche i fiori di Felce. Likho \u00e8 la fonte di Tristezza del mondo; e se sia ancora in vita adesso o se torner\u00e0 in un prossimo futuro, nessuno lo sa con certezza.\nStile.\nIl gioco \u00e8 un horror gotico in bianco e nero. Il 10 aprile del 2006, Nibris pubblic\u00f2 un trailer di \"Sadness\" che per\u00f2 non mostrava scene del gioco.\nFu annunciato che \"Sadness\" avrebbe usato il motore grafico Gamebryo della \"Emergent Game Technologies\"."}
{"id": "1743906", "revid": "1573940", "url": "https://it.wikipedia.org/wiki?curid=1743906", "title": "Phycis phycis", "text": "La musdea (\"Phycis phycis\" ), nota anche come mostella, \u00e8 un pesce di acqua salata della famiglia Phycidae.\nHabitat e distribuzione.\nDiffusa nell'Oceano Atlantico orientale settentrionale, dal Golfo di Biscaglia al Marocco, fino a sud di Capo Verde, nel Mar Mediterraneo e nelle Azzorre, su fondali sia duri che sabbiosi da circa 20 a 650 metri di profondit\u00e0.\nDescrizione.\nCorpo allungato, ingrossato anteriormente, compresso posteriormente, di colore bruno scuro o grigio uniforme. Sul mento \u00e8 presente un barbiglio; possiede una bocca ampia con labbra grosse. La pinna dorsale \u00e8 doppia, arrotondata (la prima pu\u00f2 avere 9 o 11 raggi molli, la seconda 56 o 65); le pinne pelviche, che hanno 2 raggi molli, sono ridotte a filamenti bifidi. La pinna pettorale pu\u00f2 avere 17 o 19 raggi molli; la pinna caudale \u00e8 arrotondata, con 27 o 29 raggi molli; la pinna anale, con 52 o 60 raggi molli, inizia a circa met\u00e0 lunghezza fino a raggiungere il peduncolo caudale. Fino a 40-50 centimetri di lunghezza.\nComportamento.\nSpecie notturna e sciafila, di giorno si rifugia tra le rocce. Poco socievole.\nRiproduzione.\nLa riproduzione avviene da gennaio a maggio.\nAlimentazione.\nSi nutre di piccoli pesci e di invertebrati.\nCaratteri nutrizionali.\nHa buone qualit\u00e0 nutrizionali.Contenuto lipidico inferiore al 5 %."}
{"id": "1743908", "revid": "29244", "url": "https://it.wikipedia.org/wiki?curid=1743908", "title": "Mustella", "text": ""}
{"id": "1743909", "revid": "29244", "url": "https://it.wikipedia.org/wiki?curid=1743909", "title": "Musdea", "text": ""}
{"id": "1743919", "revid": "729019", "url": "https://it.wikipedia.org/wiki?curid=1743919", "title": "Graham Rowntree", "text": "Biografia.\nRowntree, avviatosi al rugby nell'\u00e8ra ancora dilettantistica di tale disciplina, fu ingaggiato dal Leicester nel 1988, e ivi comp\u00ec la trafila attraverso le giovanili prima di esordire in prima squadra due anni dopo, nel 1990; negli anni che seguirono form\u00f2 una solida prima linea insieme con il pilone Darren Garforth e il tallonatore Richard Cockerill.\nI tre furono spesso usati in blocco anche in Nazionale.\nNel 1993 giunse l'esordio nell'Inghilterra \u201cA\u201d e la convocazione nei Barbarians, e nel 1995 debutt\u00f2 in Nazionale maggiore, in un incontro del Cinque Nazioni da sostituto in corso di gara di Jason Leonard.\nNello stesso anno arriv\u00f2 anche la convocazione nella rosa inglese alla ; due anni dopo fu selezionato dai British Lions per il loro \"tour\" in Sudafrica, nel quale fu impiegato in sei incontri, ma nessuno di essi a livello di \"test match\" ufficiale.\nFu presente anche alla , poi per circa un biennio il C.T. Clive Woodward non lo convoc\u00f2 pi\u00f9 finch\u00e9 una serie di prestazioni convincenti spinsero il tecnico a riproporre il giocatore in Nazionale; accadde nel \"tour\" 2001 in Nord America, contro e e, pi\u00f9 tardi, nei \"test\" autunnali dello stesso anno. Nel 2002 non salt\u00f2 alcuno dei cinque incontri del Sei Nazioni e l'anno successivo prese parte ai test di preparazione alla ; ciononostante Woodward, con una sofferta decisione, lo tenne fuori dai convocati ufficiali per il torneo che l' fin\u00ec per vincere. Rientrato in Nazionale nel 2004 fu chiamato per un secondo \"tour\" dei British Lions nel 2005, in Argentina e Nuova Zelanda; in tale occasione Rowntree fu utilizzato in tre \"test match\" ufficiali (uno contro i \"Pumas\" e due contro gli \"All Blacks\").\nA livello di club ha chiuso con quasi 400 incontri ufficiali con la maglia del Leicester, di cui 154 quelli dell'\u00e8ra professionistica in Premiership.\nL'ultimo incontro internazionale era stato nel 2006 in Australia, per la Cook Cup; nella stagione successiva, la sua ultima da giocatore, altern\u00f2 il ruolo con quello di assistente allenatore; nel 2007 smise definitivamente l'attivit\u00e0 agonistica e dalla stagione 2007-08 fa parte dello staff tecnico della Nazionale inglese, prima sotto la direzione del C.T. Brian Ashton, poi confermato dal nuovo tecnico Martin Johnson.\nIn occasione del \"tour\" dei British Lions del 2009 in Sudafrica, il tecnico Ian McGeechan design\u00f2 Rowntree come allenatore degli avanti."}
{"id": "1743934", "revid": "287204", "url": "https://it.wikipedia.org/wiki?curid=1743934", "title": "Juan O'Donoju", "text": ""}
{"id": "1743935", "revid": "767487", "url": "https://it.wikipedia.org/wiki?curid=1743935", "title": "Erpe-Mere", "text": "Erpe-Mere \u00e8 un comune belga di 19.563 abitanti, situato nella provincia fiamminga delle Fiandre Orientali."}
{"id": "1743944", "revid": "36426", "url": "https://it.wikipedia.org/wiki?curid=1743944", "title": "Francesco Nerli iuniore", "text": ""}
{"id": "1743945", "revid": "767487", "url": "https://it.wikipedia.org/wiki?curid=1743945", "title": "Haaltert", "text": "Haaltert \u00e8 un comune belga di 17.901 abitanti, situato nella provincia fiamminga delle Fiandre Orientali."}
{"id": "1743946", "revid": "1782831", "url": "https://it.wikipedia.org/wiki?curid=1743946", "title": "Stefano Pantano", "text": "Biografia.\nCresciuto nel quartiere del Quadraro a Roma, \u00e8 stato un importante esponente della spada italiana della sua generazione. Ben tre volte campione del mondo a squadre di spada (1989, 1990, 1993), ha partecipato ai Giochi olimpici di Seul e Barcellona, raggiungendo un quarto e un quinto posto a squadre, ed un quattordicesimo posto nell'individuale nel 1988.\nHa conquistato 3 ori ed un argento alle Universiadi (1983, 1987, 1989), 2 ori in Coppa Europa (1989 e 1994), ed \u00e8 stato campione italiano assoluto (1989).\n\u00c8 diventato in seguito direttore tecnico delle Fiamme Oro Polizia di Stato sezione scherma. \u00c8 commentatore tecnico della scherma per la Rai, al fianco della prima voce Federico Calcagno dal 1996 e sin dai Giochi olimpici di Atlanta. \u00c8 stato ospite fisso, nella stagione televisiva 2004-2005, della trasmissione \"La Domenica Sportiva - L'altra\". Nel 2013-2014 \u00e8 stato ospite fisso ne \"Il Processo del Luned\u00ec\" su Rai Sport.\n\u00c8 stato \"storico\" ospite della trasmissione \"Goal di notte\", condotta da Michele Plastino e ora collabora con l'emittente napoletana Canale 21.\n\u00c8 in possesso di una laurea specialistica in scienze motorie ottenuta presso l'universit\u00e0 degli studi di Roma \"Tor Vergata\" ed \u00e8 docente, presso lo stesso ateneo, nella facolt\u00e0 di Scienze Motorie.\nDopo il ritiro.\nTifoso della Lazio, da settembre 2020 conduce con Daniele Baldini il programma \"Non mollare mai\" in onda su Radiosei.\nNel 2010 ha partecipato come concorrente alla sesta edizione di \"Ballando con le stelle\" su Rai 1."}
{"id": "1743950", "revid": "124927674", "url": "https://it.wikipedia.org/wiki?curid=1743950", "title": "Simply the Best", "text": "Simply the Best \u00e8 una compilation di Tina Turner, ispirato dalla celebre canzone \"The Best\", spesso citata come \"Simply the Best\".\nDescrizione.\nL'album include i successi pi\u00f9 famosi della Turner a partire dal suo grande rilancio della prima met\u00e0 degli anni '80. \nInclude anche tre brani inediti: \"Love Thing\" (UK Airplay # 13), \"I Want You Near Me\" (# 22 UK) e \"Way of the World\" (UK Airplay # 6 e UK # 13), nonch\u00e9 una versione dance del classico \"Nutbush City Limits\", tutti pubblicati come singoli tra il 1991 e il 1992. \nNel Regno Unito l'album divenne il p\u00f9 venduto della Turner, ed uno dei pi\u00f9 venduti di sempre nel paese, venendo certificato otto volte platino per i due milioni e mezzo di copie vendute, permanendo nelle classifiche inglesi per oltre centoquaranta settimane.\nL'album ha venduto globalmente oltre sette milioni di copie.\nLa compilation \u00e8 stata pubblicata con una diversa tracklist negli Stati Uniti con i brani \"What You Get Is What You See\" e \"Look Me in the Heart\", al posto di \"Addicted to Love (Live)\" e \"Be Tender with Me Baby\". \nIn Australia, \u00e8 stata pubblicata un'edizione limitata dell'album con un disco bonus di cinque tracce, che include una versione di \"The Best\" reincisa in duetto con Jimmy Barnes, ribattezzata \"(Simply) The Best\", pubblicata come singolo benefico solo per il mercato australiano, pi\u00f9 \"I'm a Lady\", un quarto inedito apparso precedentemente come B-side del singolo \"Love Thing\"."}
{"id": "1743951", "revid": "363629", "url": "https://it.wikipedia.org/wiki?curid=1743951", "title": "Anello coronale", "text": "Gli anelli coronali costituiscono la struttura inferiore della corona solare e della zona di transizione delle stelle e quindi anche del nostro Sole. Questi anelli eleganti e altamente strutturati sono la diretta conseguenza del flusso attorcigliato del magnetismo solare rispetto alla superficie del sole.\nLa diffusione degli anelli coronali \u00e8 direttamente collegata al ciclo solare, ed \u00e8 per questo che gli anelli compaiono in genere in concomitanza con le macchie solari, che sono visibili alla base degli anelli. Il flusso magnetico in risalita riesce a perforare la fotosfera, facendo cos\u00ec apparire il sottostante plasma pi\u00f9 freddo. Il contrasto tra la fotosfera e gli strati interni del Sole d\u00e0 l'impressione che siano presenti macchie scure, che per questo motivo vengono chiamate macchie solari.\nCaratteristiche fisiche.\nUn anello coronale \u00e8 un flusso magnetico fissato ad entrambe le estremit\u00e0, con la base ancorata al corpo solare e che da qui si estende fino a svilupparsi nell'atmosfera del sole; \u00e8 una struttura ideale per arrivare a comprendere il meccanismo di trasferimento dell'energia dal corpo del Sole alla corona, attraverso la zona di transizione.\nEsistono anelli coronali di varie dimensioni, limitrofi ai canali aperti di flusso che lasciano passare il vento solare e si spingono fino alla corona e all'eliosfera. Ancorati alla fotosfera, gli anelli coronali si proiettano attraverso la fotosfera e la zona di transizione, estendendosi nella corona fino a quote elevate.\nGli anelli coronali hanno una grande variet\u00e0 di temperature, che variano nella loro lunghezza a seconda del tratto considerato. Gli anelli con temperature inferiori a 1\u00a0000\u00a0000 kelvin vengono chiamati \"anelli freddi\" (\"cool loops\"), quelli con temperature superiori al milione di kelvin sono noti come \"anelli caldi\" (\"hot loops\"); quelli intermedi con temperatura attorno al milione di kelvin sono invece chiamati \"anelli tiepidi\" (\"warm loops\").\nNaturalmente le tre categorie emettono radiazioni a differenti lunghezze d'onda.\nPosizione.\nGli anelli coronali si ritrovano sia nelle regioni attive, che in quelle quiete della superficie solare. Le prime occupano un'area molto ristretta sulla superficie solare, ma producono la gran parte dell'attivit\u00e0 solare e sono spesso teatro di flare e eruzioni di massa solare, dovuti all'intenso campo magnetico l\u00ec presente. Le regioni attive producono l'82% dell'energia termica coronale. I buchi coronali sono linee di campo aperte situate in genere attorno alle regioni polari del Sole e sono conosciute per essere la sorgente del veloce vento solare. Il resto della superficie solare \u00e8 formato dalle regioni quiete. La fase quieta del Sole, sebbene sia meno attiva delle regioni attive, \u00e8 la sede di numerosi processi minori come punti di brillamento, nanoflare ed espulsioni. Come regola generale, il Sole in quiete esiste in regioni di strutture magnetiche chiuse, mentre le regioni attive sono sorgenti altamente dinamiche di eventi esplosivi. \u00c8 importante notare che le osservazioni suggeriscono che l'intera corona sia elevatamente popolata da linee di campo magnetico aperte e chiuse.\nIl problema della temperatura coronale.\nUna stretta linea di campo non costituisce comunque un anello coronale: il flusso chiuso dev'essere \"saturato\" con il plasma prima che possa essere chiamato \"anello coronale\". In questo modo diventa chiaro che gli anelli coronali sono una rarit\u00e0 sulla superficie solare, dato che la gran parte delle strutture a flusso sono \"vuote\". Ci\u00f2 significa che il meccanismo che scalda la corona e proietta il plasma della cromosfera nel flusso magnetico chiuso \u00e8 altamente localizzato.\nIl meccanismo della \"saturazione\" del plasma, dei flussi dinamici e del calore coronale non \u00e8 stato ancora chiarito. Il processo (o i processi) dovrebbe essere stabile a sufficienza per continuare ad alimentare la corona col plasma cromosferico e potente a sufficienza per accelerare, e quindi riscaldare, il plasma da 6000\u00a0K a ben oltre il milione di kelvin oltre la breve distanza dalla cromosfera e la zona di transizione alla corona. Questa \u00e8 proprio la ragione per cui gli anelli coronali sono oggetto di intensi studi. Sono ancorati alla fotosfera, alimentati dal plasma di cromosfera, si protraggono all'interno della zona di transizione e possiedono temperature elevatissime.\nL'idea che il \"problema del calore coronale\" sia soltanto a causa del meccanismo di riscaldamento coronale \u00e8 un ragionamento ingannevole. Innanzitutto, il plasma che satura gli anelli proviene direttamente dalla cromosfera. Non ci sono meccanismi coronali conosciuti che possono comprimere il plasma coronale e alimentarlo sugli anelli coronali ad altitudini coronali. In secondo luogo, le osservazioni delle circolazioni coronali mirano ad una sorgente cromosferica del plasma, il quale \u00e8 dunque di origine cromosferica; occorre tenerlo bene a mente quando si osservano i meccanismi di riscaldamento coronale. Si tratta di una \"energizzazione cromosferica\" e di un \"fenomeno di riscaldamento coronale\", probabilmente legato da un meccanismo comune.\nStoria delle osservazioni.\n1946-1975.\nNotevoli passi sono stati compiuti in questo campo dai telescopi di terra come il Mauna Loa Solar Observatory (MLSO), sulle isole Hawaii, in particolare sulle osservazioni della corona tramite le eclissi, ma per eliminare l'effetto di disturbo causato dall'atmosfera terrestre, si \u00e8 resa necessaria un'evoluzione della fisica solare. A partire dai brevi voli (7 minuti) dei razzi tra il 1946 ed il 1952, gli spettrografi misurarono le emissioni UV e Lyman-\u03b1 del Sole. Osservazioni a Raggi X furono fatte a partire dal 1960 usando razzi. La missione inglese Skylark, del 1959-1978. Sebbene conclusa con successo, le missioni furono molto limitate in termini di tempo e costi. Durante il periodo tra il 1962 e il 1975, le serie di satelliti NASA Orbiting Solar Observatory (da OSO-1 a OSO-8) riuscirono ad estendere le osservazioni tentate in precedenza alle isole Hawaii. Nel 1973, fu lanciato Skylab, che inizi\u00f2 una nuova campagna di osservazioni a varie lunghezze d'onda che anticiparono le osservazioni successive. Questa missione fu ultimata dopo un anno e fu sostituita dalla Solar Maximu Mission, che divenne il primo osservatorio ad osservare un gran numero di cicli solari (dal 1980 al 1989.\nDal 1991 ad oggi.\nDal 1991 al 2001 fu operativa la missione giapponese Yohkoh, partita dalla base Kagoshima Space Centre; essa rivoluzion\u00f2 l'osservazione a raggi X e Gamma sotto molti punti di vista: orbitando su una traiettoria ellittica attorno alla Terra, osserv\u00f2 le emissioni dei fenomeni solari, come i flare.\nIl passo successivo fu il lancio del Solar and Helioscopic Observatory, meglio noto come SOHO, nel dicembre del 1995 da Cape canaveral Air Force Station in Florida, negli Stati Uniti. La durata dell'operazione, inizialmente prevista in soli due anni, fu estesa fino al marzo del 2007, grazie al grandioso successo ottenuto dalla sonda; in questo lasso di tempo osserv\u00f2 ben 11 cicli solari completi. La sua orbita, tuttora stabile, fa s\u00ec che la sonda SOHO transiti di fronte al Sole ad una distanza di circa 1,5 milioni di chilometri dalla Terra.\nSOHO fu gestita da scienziati dell'European Space Agency (ESA) e dalla NASA. Tra gli strumenti di bordo vanno menzionati uno spettrometro coronale, un telescopio sensibile ai raggi UV e vari strumenti di misura dei raggi UV.\nIl TRACE, \"Transition Region And Coronal Explorer\" fu lanciato nel 1998 dalla Vandenberg Air Force Base come parte di un progetto NASA; si trattava di un piccolo strumento orbitante di 30x160 cm, un telescopio Cassegrain da 8,66 m di lunghezza focale con un sensore CCD da 1200x1200px. Il momento del lancio fu sincronizzato con la fase di massima intensit\u00e0 del ciclo solare.\nLa sonda cattur\u00f2 immagini molto dettagliate della struttura coronale, mentre SOHO catturava immagini complessive a bassa risoluzione del Sole. Questa campagna di esplorazione dimostr\u00f2 l'abilit\u00e0 dell'osservatorio di tracciare l'evoluzione degli stadi di attivit\u00e0 degli anelli coronali.\nFlussi dinamici.\nTutte le missioni sopra citate hanno avuto grande successo nell'osservazione dei forti flussi di plasma e dei processi altamente dinamici degli anelli coronali. Ad esempio, le osservazioni del SUMER suggeriscono una velocit\u00e0 di flusso tra i 5 e i 16\u00a0km s\u22121 sul disco solare; altre osservazioni addirittura suggeriscono valori dai 15 ai 40\u00a0km s\u22121 Altissime velocit\u00e0 sono state rilevate anche dallo spettrometro a bordo della Solar Maximum Mission, dove il plasma si \u00e8 osservato viaggiasse alla velocit\u00e0 di ben 40 \u2013 60\u00a0km s\u22121."}
{"id": "1743954", "revid": "110157", "url": "https://it.wikipedia.org/wiki?curid=1743954", "title": "Herzele", "text": "Herzele \u00e8 un comune belga di 17.433 abitanti, situato nella provincia fiamminga delle Fiandre Orientali."}
{"id": "1743959", "revid": "729019", "url": "https://it.wikipedia.org/wiki?curid=1743959", "title": "SAGE (Soviet-American Gallium Experiment)", "text": "SAGE, acronimo di Soviet-American Gallium Experiment, o anche Russian-American Gallium Experiment, \u00e8 stato un esperimento fisico per la misura del flusso dei neutrini solari a cui partecipavano scienziati russi e americani.\nEsperimento.\nL'esperimento SAGE misurava il flusso dei neutrini solari attraverso un metodo radio-chimico, basato sul decadimento beta inverso, formula_1. Il bersaglio per la reazione era del gallio liquido che si trovava in profondit\u00e0 sotto le montagne del Caucaso al Baksan Neutrino Observatory in Russia. Mediamente ogni mese si estraeva un atomo di Germanio prodotto dalla reazione con i neutrini dal Ga. Il formula_2 \u00e8 instabile attraverso la cattura elettronica (formula_3 days) e quindi la quantit\u00e0 di Ge era determinata dalla sua attivit\u00e0 e misurata attraverso piccoli contatori proporzionali. L'esperimento misur\u00f2 il flusso di neutrini solari in 31 estrazioni tra il gennaio 1990 e l'ottobre 1993. Il flusso misurato era pari al 56%-60% di quello predetto dal Modello Solare Standard.\nSAGE us\u00f2 formula_4 formula_5 come sorgente di neutrini per testare l'esperimento. L'energia di questi neutrini \u00e8 simile a quelli solari del formula_6."}
{"id": "1743963", "revid": "110157", "url": "https://it.wikipedia.org/wiki?curid=1743963", "title": "Lede", "text": "Lede \u00e8 un comune belga di 18.093 abitanti, situato nella provincia fiamminga delle Fiandre Orientali.\nGeografia fisica.\nTerritorio.\nIl comune di Lede \u00e8 composto da 6 abitati principali:"}
{"id": "1743966", "revid": "74801", "url": "https://it.wikipedia.org/wiki?curid=1743966", "title": "Zottegem", "text": "Zottegem \u00e8 un comune belga di abitanti, situato nella provincia fiamminga delle Fiandre Orientali."}
{"id": "1743978", "revid": "287204", "url": "https://it.wikipedia.org/wiki?curid=1743978", "title": "Agustin de Iturbide", "text": ""}
{"id": "1743982", "revid": "15730866", "url": "https://it.wikipedia.org/wiki?curid=1743982", "title": "Renaix", "text": ""}
{"id": "1743983", "revid": "4711", "url": "https://it.wikipedia.org/wiki?curid=1743983", "title": "Humberto Barbosa Tozzi", "text": ""}
{"id": "1743984", "revid": "767487", "url": "https://it.wikipedia.org/wiki?curid=1743984", "title": "Bobby Brown (cantante)", "text": "Biografia.\nDopo aver fatto parte della boy band New Edition, Bobby Brown comincia la propria carriera da solista nel 1986, ed ebbe una serie di singoli nella \"top 10\" nella \"Billboard Hot 100\", che culmin\u00f2 con la vittoria di un Grammy Award. \u00c8 stato uno dei pionieri del new jack swing, un genere musicale che fonde l'hip hop con l'R&amp;B. Il suo secondo album \"Don't Be Cruel\", include successi come \"My Prerogative\". Nel 2005 Brown ha prodotto un proprio reality show, \"Being Bobby Brown\". La serie, andata in onda per 13 episodi, \u00e8 concentrata sulla vita personale di Brown nel corso di sei mesi. Nel 2008 Brown ha partecipato come concorrente anche nel reality show \"Gone Country\".\nVita privata.\nBrown \u00e8 stato sposato dal 1992 con la celebre cantante Whitney Houston, dalla quale ha avuto una figlia, Bobbi Kristina Brown nel 1993. Nel corso degli anni i problemi legati alla giustizia e all'abuso di sostanze stupefacenti hanno finito per oscurare la loro carriera musicale. Nel 2003, Brown \u00e8 stato arrestato con diverse accuse, fra le quali anche i maltrattamenti alla moglie Whitney Houston. I due hanno poi divorziato nel 2006. All'indomani della morte di Whitney Houston, diversi giornali hanno sostenuto la responsabilit\u00e0 di Brown nell'entrata della Houston nel tunnel della droga. Il 26 luglio 2015, dopo 8 mesi di coma farmacologico, la figlia Bobbi Kristina Brown \u00e8 morta all'et\u00e0 di 22 anni."}
{"id": "1743989", "revid": "36426", "url": "https://it.wikipedia.org/wiki?curid=1743989", "title": "Palazzo Tolomei-Biffi", "text": ""}
{"id": "1743992", "revid": "228587", "url": "https://it.wikipedia.org/wiki?curid=1743992", "title": "San Gregorio Magno", "text": ""}
{"id": "1743995", "revid": "2110845", "url": "https://it.wikipedia.org/wiki?curid=1743995", "title": "Brian Glanville", "text": "\u00c8 noto soprattutto per i suoi libri riguardanti il calcio.\nThe Years of the Golden Fix.\nNel 1975, e nel corso degli anni successivi, il quotidiano inglese \"The Times\" pubblic\u00f2 un'inchiesta condotta da Glanville, con il collega statunitense Keith Botsford, denominata \"The Years of the Golden Fix\" (\"Gli anni della truffa d'oro\") su presunti casi di \"combine\" accaduti nel calcio europeo durante gli anni cinquanta, sessanta e settanta, i quali avrebbero coinvolto vari club e nazionali e numerose partite.\nAl centro di tale indagine vi era l'ambiente calcistico italiano e, in particolare, il dirigente sportivo Italo Allodi e il faccendiere ungherese Dezs\u0151 Solti, i quali sarebbero stati protagonisti di ripetuti episodi di corruzione arbitrale con la complicit\u00e0 di Artemio Franchi, presidente della FIGC dal 1967 al 1976 e dal 1978 al 1980, nonch\u00e9 dell'UEFA dal 1973 al 1983. Secondo Glanville e Botsford, gli illeciti pi\u00f9 importanti compiuti da Allodi e Solti si sarebbero verificati in relazione alle semifinali di Coppa dei Campioni 1963-1964, 1964-1965 e 1965-1966, quando Allodi era manager dell'Inter, alla semifinale della Coppa dei Campioni 1972-1973, mentre Allodi era direttore sportivo della Juventus, e a diversi incontri della nazionale italiana nel periodo 1974-1982, anni in cui Allodi era dirigente federale.\nL'inchiesta, tuttavia, non si ferm\u00f2 solo all'Italia: i due giornalisti, infatti, rivolsero analoghe imputazioni alle squadre spagnole, responsabili a loro dire di essere state le pioniere nell'ambito delle \"combine\" (lo stesso Solti avrebbe raccontato di aver lavorato all'epoca col Real Madrid), e tedesche, ponendo l'accento sulla finale di Coppa dei Campioni 1974-1975 tra Bayern Monaco e Leeds United. Le societ\u00e0 principalmente danneggiate da questo sistema di malaffare sarebbero state, invece, quelle britanniche, e soprattutto il Liverpool, il Derby County e il summenzionato Leeds.\nLa maggior parte delle volte, per\u00f2, le denunce di Glanville e Botsford non trovarono riscontri in sede giudiziaria. Gli unici club oggetto di procedimenti della magistratura sportiva in seguito all'indagine dei due giornalisti furono la Juventus e il Milan. Nel primo caso, la Commissione Disciplinare della confederazione europea assolse i bianconeri dalle accuse relative alla succitata semifinale di Coppa dei Campioni del 1973, ma al contempo inflisse una squalifica a vita a Solti; nel secondo caso i rossoneri, gi\u00e0 coinvolti senza conseguenze in \"The Years of the Golden Fix\" circa la finale di Coppa delle Coppe 1972-1973 e una partita dell'edizione successiva del torneo, vennero multati per aver offerto a un arbitro \u00abdoni di eccessivo valore\u00bb in occasione di un incontro giocato nel 1978 in Coppa UEFA."}
{"id": "1744000", "revid": "115453027", "url": "https://it.wikipedia.org/wiki?curid=1744000", "title": "Promontorio", "text": "In ambito geografico, con il termine promontorio si indica una sporgenza montuosa della costa che si protende nel mare o in un lago: tale tratto di costa, che pu\u00f2 essere una penisola o una lingua di terra, pu\u00f2 presentare un rilievo pi\u00f9 o meno accentuato e delle sponde scoscese che protendono nella distesa d'acqua; in virt\u00f9 delle loro caratteristiche e della loro prominenza rispetto alla costa, in diversi promontori sono stati realizzati fari e/o rocche che hanno preso il nome del promontorio (es.: Faro di Hartland Point) di supporto o aiuto alla navigazione o semplicemente come punti di avvistamento."}
{"id": "1744013", "revid": "76963", "url": "https://it.wikipedia.org/wiki?curid=1744013", "title": "Ray Bowden", "text": "Carriera.\n\u00c8 stato un famoso calciatore dell'Arsenal."}
{"id": "1744014", "revid": "610351", "url": "https://it.wikipedia.org/wiki?curid=1744014", "title": "Coppa Libertadores 1987", "text": "L'edizione 1987 della Coppa Libertadores vide la vittoria del Penarol.\nPrima fase.\nGruppo 2.\nSpareggio 1\u00ba Posto"}
{"id": "1744017", "revid": "767487", "url": "https://it.wikipedia.org/wiki?curid=1744017", "title": "King Bradley", "text": ""}
{"id": "1744022", "revid": "1305772", "url": "https://it.wikipedia.org/wiki?curid=1744022", "title": "Memories", "text": ""}
{"id": "1744024", "revid": "767487", "url": "https://it.wikipedia.org/wiki?curid=1744024", "title": "The Door in the Floor", "text": "The Door in the Floor \u00e8 un film drammatico del 2004 diretto da Tod Williams e tratto dal romanzo \"Vedova per un anno\" di John Irving.\nTrama.\nUna giovane bambina intrattiene un dialogo con una serie di foto che ritraggono due adolescenti, appese in giro per tutta la casa. La madre Marion Cole e il padre Ted Cole da tempo hanno perso i loro due figli maschi. Nonostante sia loro rimasta una bambina di sei anni, Marion \u00e8 sprofondata in una profonda depressione dalla quale sembra non riuscire ad uscire. Ted, scrittore e disegnatore di libri per bambini, si \u00e8 buttato a capofitto nel lavoro per superare la tragedia.\nIntercala il lavoro con intense partite di squash in un campo di gioco che ha realizzato in quella che era una stalla.\nUno dei tanti racconti che ha scritto e che narra in presenza di pubblico, accompagnato dalla proiezione dei suoi disegni, parla di una porta nel pavimento. Porta misteriosa dove forse rifugiarsi, o forse una porta dell'anima dove affiorano i ricordi.\nTed, nota una certa somiglianza con uno dei figli scomparsi nel diciottenne Eddie O'Hare e lo invita a lavorare come assistente, anche se in realt\u00e0 si serve di lui principalmente come autista perch\u00e9 lui non guida.\nMarion sorprende Eddie che si sta masturbando, dopo un primo imbarazzo faranno sesso sempre pi\u00f9 spesso.\nTed, intuisce qualcosa, ma vedendo finalmente sorridere la moglie, sopporta. Fino a quando la piccola Ruth non sorprender\u00e0 la madre in pieno amplesso con Eddie in posizione da dietro. Urler\u00e0 e scapper\u00e0 dal padre, che far\u00e0 presente a Eddie che non era assolutamente il caso di farsi sorprendere dalla piccola, soprattutto in atteggiamenti decisamente \"animaleschi\".\nMarion far\u00e0 sparire tutte le foto, meno una che era in negozio da incorniciare, e li abbandoner\u00e0.\nTed, incredulo che sia partita senza chiedere l'affidamento della piccola, liquider\u00e0 Eddie.\nEntra nella bianca stanza dove solitamente giocava a squash si accovaccia al suolo e apre una porta nel pavimento e vi entra scomparendo."}
{"id": "1744027", "revid": "643662", "url": "https://it.wikipedia.org/wiki?curid=1744027", "title": "Anatoliy Byshovets", "text": ""}
{"id": "1744030", "revid": "111325", "url": "https://it.wikipedia.org/wiki?curid=1744030", "title": "Synphonic metal", "text": ""}
{"id": "1744043", "revid": "36426", "url": "https://it.wikipedia.org/wiki?curid=1744043", "title": "Dinastia Sung", "text": ""}
{"id": "1744047", "revid": "834", "url": "https://it.wikipedia.org/wiki?curid=1744047", "title": "Libero amore", "text": ""}
{"id": "1744056", "revid": "66387", "url": "https://it.wikipedia.org/wiki?curid=1744056", "title": "Codice Internazionale Nautico", "text": ""}
{"id": "1744059", "revid": "47112", "url": "https://it.wikipedia.org/wiki?curid=1744059", "title": "Valle di Landro", "text": ""}
{"id": "1744061", "revid": "767487", "url": "https://it.wikipedia.org/wiki?curid=1744061", "title": "La r\u00e9volution surr\u00e9aliste", "text": "La R\u00e9volution surrealiste \u00e8 una rivista fondata nel 1924 da Andr\u00e9 Breton, Louis Aragon, Pierre Naville e Benjamin P\u00e9ret. Per cinque anni \u00e8 stata il punto d'incontro in cui si sono sviluppati i grandi temi del surrealismo.\nLa rivista presentava fitte colonne di testo ma anche riproduzioni di opere d'arte, per esempio di Giorgio de Chirico, Max Ernst, Andr\u00e9 Masson and Man Ray.\nNei primi numeri erano presenti i racconti dei sogni di Breton, Raymond Queneau e Michel Leiris.\nPierre Naville e Benjamin P\u00e9ret furono i primi direttori. La rivista era provocatoria e rivoluzionaria. Tra gli articoli usciti sui dodici numeri pubblicati si trovano: Paul \u00c9luard che celebra l'opera del Marchese de Sade, la \"Lettera al Papa\" di Antonin Artaud e il noto gioco surrealista dei Cadaveri eccellenti.\nL'ultimo numero \u00e8 pubblicato nel dicembre del 1929 e contiene il \"Secondo Manifesto del surrealismo\" di Breton.\nRisorse.\nLe varie annate della rivista consultabili online"}
{"id": "1744063", "revid": "125735731", "url": "https://it.wikipedia.org/wiki?curid=1744063", "title": "Compagnia di San Paolo", "text": "La Fondazione Compagnia di San Paolo \u00e8 una fondazione di origine bancaria, ed \u00e8 una delle pi\u00f9 antiche e maggiori fondazioni private in Europa. Nasce con finalit\u00e0 filantropiche per favorire lo sviluppo culturale, civile ed economico. La Fondazione agisce per perseguire tre obiettivi: Cultura, Persone e Pianeta, che sono a loro volta declinati in quattordici missioni.\nQuesta struttura si allinea al quadro internazionale delle Nazioni Unite che, nel 2015, ha deliberato l'Agenda 2030, chiedendo ai singoli Paesi di recepire non solo i 17 Obiettivi di Sviluppo Sostenibile (\"Sustainable Development Goal \u2013 SDGs\") e i relativi 169 sotto-obiettivi, ma anche l'intera filosofia che ha portato alla loro formulazione.\nLo sviluppo sostenibile si configura come prosecuzione del cammino iniziato dalla Fondazione nel 1563, anno del sodalizio civico a ispirazione religiosa che diede vita alla allora Compagnia di San Paolo, con volont\u00e0 filantropiche verso fasce marginalizzate della popolazione torinese.\nOggi, la Fondazione Compagnia di San Paolo opera prevalentemente sui territori di Piemonte, Liguria e Valle d'Aosta nei settori ammessi dal decreto legislativo 17 maggio 1999, n. 153.\nIl patrimonio complessivo detenuto dalla Fondazione Compagnia di San Paolo al 31 dicembre 2020 ammonta, a valori di mercato, a 6,7 miliardi di Euro.\nStoria.\nLa Fondazione Compagnia di San Paolo nasce a Torino nel 1563; il Piemonte all'epoca si trova in uno stato di grande degrado economico a causa delle lunghe guerre tra Francia e Spagna. Emanuele Filiberto di Savoia, rientrato in possesso del ducato sabaudo nel 1559, in base alla pace di Cateau-Cambr\u00e9sis, avvia una profonda riorganizzazione politica, militare e culturale. \nIl 25 gennaio 1563 sette cittadini torinesi fondano la \"Confraternita della catholica fede in Turino sotto l'invocazione di San Paolo\" con il duplice obiettivo di soccorrere la popolazione indigente dopo anni di dominazione straniera e di arginare l'espansione della riforma protestante. L'aiuto agli indigenti, in particolare a nobili o borghesi decaduti, viene esplicato con capillare assistenza domiciliare.\nNel 1579 la Confraternita fonda il Monte di piet\u00e0 cittadino per cercare di arginare il fenomeno dell'usura che colpiva i ceti pi\u00f9 deboli, attraverso la corresponsione di piccoli prestiti su pegno. Circa un decennio dopo si dedica anche all'assistenza femminile con l'erogazione di doti mediante l'istituzione della Casa del Soccorso e, nel 1683, della Casa del Deposito, che fornisce accoglienza a donne vittime di sfruttamento e violenza.\nNel 1595 viene costituito l'Ufficio Pio, che gestisce l'attivit\u00e0 assistenziale e religiosa della Compagnia. I Paolini collaborano alla costruzione della chiesa dei SS. Martiri, all'istituzione del Collegio dei nobili convittori, che si occupava dell'educazione dei giovani di famiglia agiata ed \u00e8 oggi sede della scuola primaria Convitto Umberto I e dell'Albergo di virt\u00f9, ente finalizzato alla preparazione professionale dei mendicanti nei settori manifatturiero e meccanico. \nVerso la met\u00e0 del Seicento, la Confraternita promuove l'apertura dell'Ospedale della Carit\u00e0 e, nel secolo successivo, assicura il sostegno finanziario all'Ospedale dei Pazzi, ad oggi sede dei servizi anagrafici, civili, demografici ed elettorali .\nIl patrimonio dell'ente, accresciuto anche grazie ai numerosi lasciti delle famiglie piemontesi, determina un'intensa attivit\u00e0 finanziaria, culminata nell'assunzione dell'amministrazione del debito pubblico nel 1653. Dopo aver raggiunto il massimo sviluppo a met\u00e0 Settecento, la Compagnia perde la gestione delle Opere ed \u00e8 soppressa dal governo repubblicano francese nel 1802, venendo sostituita da organi pubblici che garantirono la continuit\u00e0 dei servizi erogati. \nNel 1804 il Monte di piet\u00e0 \u00e8 riorganizzato dal governo francese sul modello del Monte di Parigi, accentuandone il carattere bancario. Reintegrata nelle sue funzioni nel 1814, la Compagnia si fa carico della gestione del Monte di Piet\u00e0 a interessi e del Monte di Piet\u00e0 gratuito e tra il 1824 e il 1851, si occupa di fornire il servizio sanitario per gli indigenti, con cure mediche di base e specialistiche.\nIn questi anni riprendono le attivit\u00e0 dell'Ufficio Pio. Con l'avvento dello Stato liberale tuttavia, nel 1853 il governo di Vittorio Emanuele II restringe l'attivit\u00e0 della Compagnia alle sole pratiche religiose e affida il patrimonio e la gestione delle attivit\u00e0 assistenziali e creditizie a un consiglio di nomina pubblica, denominato Opere Pie di San Paolo- successivamente Istituto di San Paolo- che sviluppa la sua attivit\u00e0 bancaria tramite il Monte di Piet\u00e0, divenuto progressivamente una vera e propria banca, fino al riconoscimento, nel 1923, della prevalente attivit\u00e0 creditizia rispetto a quella pignoratizia.\nCon l'assunzione dell'esercizio del Credito Fondiario in concomitanza con le riforme agrarie e con l'incremento dell'edilizia urbana, si inaugura nel 1867 un settore caratterizzante l'attivit\u00e0 del San Paolo. Negli anni del decollo industriale di Torino, l'Istituto sostiene, mediante prestiti al Comune e alla Provincia, lo sviluppo delle infrastrutture e la municipalizzazione dei servizi essenziali; finanzia la costituzione dell'Istituto delle case popolari; partecipa ai nuovi organismi finanziari come il Consorzio sovvenzioni su valori industriali, l'Istituto federale per il credito agrario in Piemonte e il Consorzio nazionale per il credito agrario di miglioramento e sostiene l'istruzione operaia e tecnica. \nNel 1907 finanzia la costituzione del capitale iniziale dell'Istituto delle case popolari e in seguito nel finanziamento della costruzione della nuova sede dell'Ospedale Maggiore San Giovanni Battista \"Molinette\", ultimata nel 1935.\nLe Opere Pie di San Paolo contribuiscono inoltre alla nascita dell'Ospedale Amedeo di Savoia, specializzato nelle malattie infettive, inaugurato a Torino nel 1900. L'attivit\u00e0 rivolta agli ospedali piemontesi si concretizza attraverso diverse modalit\u00e0, come l'assunzione del servizio di cassa, l'erogazione di mutui e aperture di credito, oltre che contributi straordinari per attivit\u00e0 di ampliamento e ammodernamento e iniziative sanitarie. Il nuovo ente prosegue e rinnova le attivit\u00e0 dell'Ufficio Pio e dell'Educatorio Duchessa Isabella, nome assunto dalle Case del soccorso e del deposito nel 1883 e che, nella sede appositamente costruita a fine Ottocento nell'attuale piazza Bernini, impartisce alle giovani un'educazione completa, dalle elementari alle magistrali.\nCon il rilievo dei depositi della Banca Agricola Italiana di Riccardo Gualino nel 1931 l'Istituto estende la propria struttura, fin ad allora limitata alla citt\u00e0, al Piemonte e alla Liguria, e nel 1932, ottiene lo statuto di Istituto di credito di diritto pubblico e il nome esteso Istituto di San Paolo Torino. Dopo l'emanazione delle leggi razziali del 1938, il Credito fondiario del San Paolo \u00e8 incaricato di gestire, principalmente in Piemonte e Liguria, le propriet\u00e0 immobiliari sequestrate agli ebrei, cui si aggiunsero, dopo l'entrata in guerra, quelle degli stranieri di nazionalit\u00e0 nemica.\nIl ruolo assunto nella ricostruzione postbellica, l'estensione territoriale, la diversificazione del credito, l'ingresso nel mercato dell'ECU, pongono le basi per un'espansione nazionale e internazionale dell'Istituto Bancario San Paolo di Torino, nome assunto nel 1950, che diventa uno dei pi\u00f9 importanti gruppi bancari a livello europeo.\nAlla fine del 1991, nel quadro della Legge \"Amato-Carli\", le attivit\u00e0 creditizie sono demandate ad una societ\u00e0 per azioni di nuova costituzione, l'Istituto Bancario San Paolo di Torino S.p.A., mentre le attivit\u00e0 di pubblico interesse e utilit\u00e0 sociale rimangono nel \"vecchio San Paolo\", che diventa, in omaggio alla sua storia originaria, \"Compagnia di San Paolo\". Il valore finanziario della societ\u00e0 bancaria si trasforma in un patrimonio filantropico, in parte conservato dalla Compagnia in forma di azioni di quello che \u00e8 diventato con il tempo il gruppo Intesa Sanpaolo, in parte reinvestito secondo principi di diversificazione. A oggi la Compagnia \u00e8 una fondazione di diritto privato, retta da un proprio Statuto adottato nel marzo 2000, associata all'ACRI - Associazione di Fondazioni e di Casse di Risparmio Spa e membro dell'European Foundation Centre, l'associazione delle principali fondazioni europee.\nOrganizzazione.\nLa Fondazione Compagnia di San Paolo ha sede in Torino nel quartiere Crocetta. Sono Organi, ai sensi dello Statuto: il Presidente, il Segretario Generale, il Consiglio Generale, il Comitato di Gestione e il Collegio dei Revisori. Il Presidente \u00e8 nominato dal Consiglio Generale, che nomina anche il Vice Presidente, dura in carica quattro anni, quanto il Consiglio Generale. \u00c8 il legale rappresentante della Fondazione; presiede le adunanze, stabilisce l'ordine del giorno e dirige i lavori del Consiglio Generale e del Comitato di Gestione; pu\u00f2 assumere, nell'interesse della Fondazione, provvedimenti di urgenza e ne riferisce al Comitato di Gestione.\nIl Consiglio Generale \u00e8 l'organo di indirizzo della Fondazione Compagnia di San Paolo. Dura in carica quattro anni. Ad esso \u00e8 affidato il compito di definire le priorit\u00e0, i programmi e gli obiettivi della Fondazione, verificandone i risultati.\nIl Consiglio Generale \u00e8 composto da diciassette Consiglieri, dei quali quattordici cos\u00ec designati: due dal Comune di Torino, uno dalla Regione Piemonte, uno dal Comune di Genova, due dalla Camera di Commercio, Industria, Artigianato e Agricoltura di Torino, uno dalla Camera di Commercio, Industria, Artigianato e Agricoltura di Genova, uno dalla Camera di Commercio, Industria, Artigianato e Agricoltura di Milano, uno dalla Unione Regionale delle Camere di Commercio del Piemonte, uno dall'Istituto Italiano di Tecnologia di Genova, uno dall'Accademia delle Scienze di Torino, sentita alternativamente la classe di Scienze fisiche, matematiche e naturali e la classe di Scienze morali, storiche e filologiche, uno dall' Accademia Nazionale dei Lincei, sentita alternativamente la classe di Scienze morali, storiche e filologiche e la classe di Scienze fisiche, matematiche e naturali, uno dal FAI \u2013Fondo Ambiente Italiano e uno dall'European Foundation Centre.\nDel Consiglio fanno altres\u00ec parte tre componenti, che devono essere cooptati nella prima riunione.\nIl Comitato di Gestione \u00e8 nominato dal Consiglio Generale ed \u00e8 composto da cinque membri; ne fanno parte di diritto il Presidente e il Vice Presidente. Il Comitato di Gestione dura in carica quanto il Consiglio Generale e scade con esso.\nIl Comitato di Gestione ha tutti i poteri per l'ordinaria e la straordinaria amministrazione della Fondazione Compagnia di San Paolo. \u00c8 quindi il Comitato di Gestione a deliberare in materia di interventi nei settori rilevanti.\nIl Collegio dei Revisori, organo di controllo della Fondazione Compagnia di San Paolo, \u00e8 nominato dal Consiglio Generale ed \u00e8 costituito da tre membri effettivi, fra i quali viene scelto il Presidente, e da due supplenti.\nIl Segretario Generale, nominato dal Comitato di Gestione, \u00e8 a capo della struttura operativa della fondazione, attualmente composta da circa 90 persone.\nIl valore del portafoglio della Compagnia, valutato a valori di mercato, \u00e8 passato dai 6,9 miliardi di euro del 2009 ai circa 5,1 miliardi di fine 2011, per poi risalire a 6,7 miliardi di euro nel 2014, a 7,2 miliardi nel 2019 e a 6,7 miliardi nel 2020.\nGestione 2020-2024.\nSul sito istituzionale \u00e8 possibile visionare la composizione del \"board\" della Compagnia di San Paolo dal 1992 al 2019.\nEnti strumentali.\nLa Compagnia definisce strategie e obiettivi con una programmazione pluriennale e opera attraverso il sostegno a progetti coerenti con i propri valori, l'adozione di programmi, l'emanazione di bandi e la gestione delle risorse. Essa eroga contributi e gestisce direttamente progetti attraverso i propri Enti Strumentali, con cui \u00e8 attiva nei settori dell'arte, della ricerca scientifica, economica e giuridica, dell'istruzione, della sanit\u00e0 e dell'assistenza alle categorie sociali pi\u00f9 deboli.\nFondazione per la scuola.\nLa Fondazione per la Scuola ha lo scopo di contribuire alla valorizzazione dell'autonomia scolastica. \nLa sua attivit\u00e0 si articola su tre assi principali:\nLa Fondazione contribuisce alla definizione delle politiche in ambito scolastico operando in sinergia con attori istituzionali, del privato sociale, con enti strumentali e aree di intervento della Fondazione Compagnia di San Paolo. Sempre in una logica di sussidiariet\u00e0, opera in collaborazione con il MIUR (Ministero dell'Istruzione, dell'Universit\u00e0 e della Ricerca) e le sue sedi territoriali, l'INDIRE (Istituto Nazionale di Documentazione Innovazione e Ricerca Educativa) e l'INVALSI (Istituto Nazionale per la Valutazione del Sistema Educativo di Istruzione e di Formazione).\nAi sensi della Direttiva 170/2016 il 20 luglio 2018 la Fondazione ha ottenuto dal MIUR l'accreditamento come Ente Formatore per il personale docente delle scuole.\nFondazione 1563 per l'arte e la cultura.\n\u00c8 un ente culturale operativo specializzato nel sostegno alla ricerca nel campo delle discipline umanistiche, con una vocazione multidisciplinare che spazia dalle \"digital humanities\" a temi di \"global history\", allo studio dell'et\u00e0 e della cultura del Barocco, come carattere identitario del territorio piemontese (Programma Barocco). \nTra i compiti principali della Fondazione 1563 vi \u00e8 la responsabilit\u00e0 della conservazione e della valorizzazione culturale dell'Archivio Storico della Compagnia di San Paolo, che raccoglie quattro secoli e mezzo di storia dell'ente. L'inventariazione completa, la pubblicazione digitale sul web del materiale storico-documentario (\"Digital Archives and Collections\") e la divulgazione attraverso mostre virtuali e progetti di \"public history\" sul proprio patrimonio rappresentano le principali attivit\u00e0 nel settore archivistico. \nDal 1997 la Fondazione 1563 edita le pubblicazioni nelle collane \"Quaderni dell'Archivio Storico\", \"Quaderni di Ricerca\" e \"Quaderni delle Borse e dei premi\".\nUfficio Pio.\nCostituito nel 1595, l'Ufficio Pio \u00e8 l'ente strumentale pi\u00f9 antico della Compagnia di San Paolo. Esso ha un'autonomia operativa nell'ambito delle aree di intervento stabilite dalla Compagnia e ha l'obiettivo di sostenere le persone e le famiglie in situazione di vulnerabilit\u00e0 o disagio sociale ed economico sul territorio della regione Piemonte, con particolare riferimento all'area metropolitana torinese. L'Ufficio Pio opera grazie all'azione di circa 150 delegati volontari e di un organico di 34 operatori.. Le sue aree di intervento sono le seguenti:\nFondazione Collegio Carlo Alberto.\nIstituita nel 2004 su iniziativa della Fondazione Compagnia di San Paolo e in collaborazione con l'Universit\u00e0 di Torino, la Fondazione Collegio Carlo Alberto \u00e8 un ente di ricerca e alta formazione indipendente di stampo internazionale. Incoraggia e sostiene la ricerca di frontiera e la formazione post-universitaria nelle scienze sociali, con l'intento di contribuire in modo rilevante al dibattito pubblico. La sua missione consiste nel promuovere la ricerca e la didattica nei settori di economia teorica e applicata, scienza politica, sociologia e diritto, in relazione a valori e usi della comunit\u00e0 accademica internazionale. La lingua ufficiale del Collegio Carlo Alberto \u00e8 l'inglese e il suo progetto formativo consiste nel preparare studenti universitari e post-universitari all'inserimento nel mondo professionale.\n\"LINKS Foundation\".\nAcronimo di \"Leading Innovation &amp; Knowledge for Society\", LINKS \u00e8 un ente che ha l'obiettivo di contribuire al progresso tecnologico e socio-economico attraverso processi avanzati di ricerca applicata. Nasce dal percorso di fusione per incorporazione dell'Istituto Superiore Mario Boella e dell'Istituto Superiore per i Sistemi Territoriali e l'Innovazione, raccogliendone l'esperienza, le competenze e gli importanti risultati conseguiti negli ultimi anni. Si pone come anello di congiunzione fra il mondo accademico e quello di imprese, \"startup\" e istituzioni, per affermarsi come centro di ricerca di riferimento per le organizzazioni che vogliono crescere e aumentare la propria competitivit\u00e0.\nLINKS riunisce professionisti e professioniste con formazione e conoscenze differenti che consentono lo sviluppo di studi e di applicazioni innovative e multidisciplinari. Le competenze si concentrano sui temi delle nuove tecnologie, dell'ambiente e del territorio, e si basano su esperienze complementari derivanti dai processi di innovazione e dalla loro applicazione in diversi ambiti.\nItalian Institute for Genomic Medicine (IIGM).\nCostituito nel 2007 in collaborazione con l'Universit\u00e0 degli Studi di Torino e il Politecnico di Torino, IIGM \u00e8 un istituto di ricerca e una piattaforma d'innovazione che costituisce un riferimento per le attivit\u00e0 di ricerca della Citt\u00e0 della Salute di Torino. Promuove l'eccellenza nella ricerca e nell'insegnamento nel campo della genetica umana, della genomica e della proteomica. Le aree di studio comprendono anche le scienze della vita, in particolare la ricerca traslazionale, la medicina di precisione e la biomedicina, con una particolare attenzione agli aspetti bioetici della ricerca.\nNel 2019 IIGM ha trasferito la propria sede presso l'Istituto di Candiolo \u2013 IRCCS (TO), centro di riferimento nazionale nella cura delle patologie oncologiche.\nAree d'intervento.\nNel 2020 la Fondazione Compagnia di San Paolo assume come riferimento della propria attivit\u00e0 l'Agenda 2030 delle Nazioni Unite, organizzandosi per contribuire a realizzare gli Obiettivi di Sviluppo Sostenibile.\nQuesta decisione si pone su una linea di continuit\u00e0 rispetto alle attivit\u00e0 precedenti. Il contrasto alla povert\u00e0, il benessere, l'attrattivit\u00e0 territoriale, l'educazione, l'innovazione, la partecipazione civico- democratica, la tutela dei diritti sociali e le \"partnership\" istituzionali sono temi condivisi dalla Fondazione. Una pi\u00f9 accentuata attenzione programmatica alla questione ambientale giunge a completare un quadro coerente con l'idea di sviluppo sostenibile, nelle sue varie dimensioni: sociale, educativa, culturale, scientifica ed economica.\nTale percorso porta la Fondazione a riorganizzare la struttura interna e la progettualit\u00e0 del suo lavoro, organizzato in tre grandi Obiettivi, ognuno dei quali \u00e8 articolato in singole Missioni. La Direzione Pianificazione, Studi e Valutazione, la Direzione Finanza e la Direzione Innovazione d'Impatto svolgono funzioni specializzate di accompagnamento, progettazione e sostegno..\nObiettivo Cultura.\nL'Obiettivo Cultura promuove la cultura nella forma della tutela dei beni culturali, nella promozione delle attivit\u00e0 artistiche, espressive e creative, e come motore per la costruzione di una nuova cittadinanza attiva. \nIn ci\u00f2 collabora con gli enti e le Istituzioni del mondo della cultura. Patrimonio, partecipazione arte e creativit\u00e0 sono ambiti di azione per migliorare l'attrattivit\u00e0 dei territori e la partecipazione delle persone, sviluppando nuove competenze e tutelando i beni culturali.\nL'Obiettivo Cultura intende contribuire al raggiungimento dei seguenti Obiettivi di Sviluppo Sostenibile: \nL'Obiettivo Cultura \u00e8 organizzato in quattro Missioni: \nObiettivo Persone.\nL'Obiettivo Persone si impegna a migliorare la qualit\u00e0 di vita delle persone, con un approccio che include le dimensioni dell'educazione, del lavoro, del diritto abitativo, della capacit\u00e0 di costruire comunit\u00e0 che si rinnovano e territori inclusivi. Particolare attenzione viene rivolta alle fasce della popolazione maggiormente esposte al rischio di emarginazione sociale, economica e culturale.\nL'Obiettivo Persone intende contribuire al raggiungimento dei seguenti Obiettivi di Sviluppo Sostenibile: \nL'Obiettivo Persone \u00e8 organizzato in cinque Missioni: \nObiettivo Pianeta.\nL'Obiettivo Pianeta si impegna a favorire lo sviluppo e la condivisione di competenze, in termini di tecnologia e di innovazione, per creare soluzioni nuove in relazione al benessere delle persone e dell'ambiente.\nL'Obiettivo Pianeta intende contribuire al raggiungimento dei seguenti Obiettivi di Sviluppo Sostenibile: \nL'Obiettivo Pianeta \u00e8 organizzato in cinque Missioni: \nDirezione Pianificazione, Studi e Valutazione.\nLa Direzione Pianificazione, Studi e Valutazione agisce a servizio degli Organi e degli Obiettivi, svolgendo funzioni di proposta, raccordo e sostegno alla attivit\u00e0 di pianificazione strategica, alla ricognizione delle aree di intervento e alla valutazione degli effetti delle iniziative promosse o direttamente attuate dalla Fondazione. Svolge inoltre una funzione di \"grant-making\" verso centri di competenza e ricerca di natura socio-economica.\nChief Financial Officer.\nLa CFO (\"Chief Financial Officer\") si occupa di guidare l'intero processo che permette al patrimonio della Fondazione di produrre reddito per la propria missione istituzionale e di generare risorse di capitale revolving. Un processo che si avvale del contributo della Direzione Finanza e della Direzione Innovazione d'Impatto.\nDirezione Finanza.\nLa Direzione Finanza si occupa di controllare l'attuazione dell'asset allocation della Fondazione Compagnia di San Paolo, con l'obiettivo di conservare il valore del patrimonio e di generare reddito con un'ottica di lungo termine legata alla crescita del valore reale del patrimonio.\nDirezione Innovazione d'Impatto.\nLa Direzione Innovazione d'Impatto supporta la CFO nella valutazione degli investimenti e delle iniziative orientate all'innovazione cos\u00ec come nella valorizzazione e gestione dei dati della Fondazione."}
{"id": "1744071", "revid": "217830", "url": "https://it.wikipedia.org/wiki?curid=1744071", "title": "Gran Premio motociclistico del Portogallo", "text": "Il Gran Premio del Portogallo \u00e8 una delle prove del motomondiale, la prima edizione si svolse nel 1987. \nStoria.\nLa prima edizione, svoltasi il 13 settembre 1987, si \u00e8 svolta sul circuito di Jarama in territorio spagnolo, visto che il circuito principale portoghese, quello di Estoril, non era ai tempi omologato per le competizioni motociclistiche.\nVenne inserito quale tredicesima prova del motomondiale 1987 e rappresent\u00f2 anche l'ultima prova della classe 125 per quell'anno; di conseguenza fu anche l'ultima prova in cui per quella cilindrata erano ammesse le motociclette bicilindriche, dall'anno successivo limitate per regolamento ad essere solo monocilindriche.\nNel 1988 la gara era inserita nel programma del motomondiale ma la Federazione portoghese rinunci\u00f2 alla sua organizzazione e la gara venne all'ultimo momento sostituita da una prova svoltasi sul circuito di Jerez de la Frontera e chiamata \"Gran Premio Expo 92\", in onore della Expo '92 Siviglia.\nIl Gran Premio si \u00e8 riaffacciato nel calendario delle competizioni mondiali dall'edizione del 2000 e fino al 2012 \u00e8 stato ospitato all'Estoril.\nA causa del COVID-19 la FIM ha dovuto modificare il calendario originale previsto per la stagione 2020 cancellando alcune tappe, posticipandone altre e inserendone alcune nuove (come il Gran Premio di Stiria con sede al circuito del Red Bull Ring il 23 agosto, il Gran Premio dell'Emilia Romagna e della Riviera di Rimini sul circuito di Misano Adriatico il 20 settembre, il Gran Premio di Teruel con sede al circuito di Arag\u00f3n il 25 ottobre e il Gran Premio d'Europa, che ritorna in calendario dopo 25 anni, con sede al circuito di Valencia l'8 novembre). Il 9 agosto 2020 viene ufficializzato il ritorno del Gran Premio del Portogallo, a distanza di 8 anni dall'ultima volta, come tappa conclusiva della stagione 2020, per la prima volta sul circuito di Portim\u00e3o.\nIl 22 gennaio 2021, il Gran Premio del Portogallo viene confermato nel calendario provvisorio della stagione 2021, come terza tappa del mondiale dal 16 al 18 aprile, sempre sul circuito di Portim\u00e3o. Infatti, sempre a causa della pandemia da COVID-19, le tappe americane previste inizialmente nel primo calendario provvisorio della stagione, vengono rinviate a data da destinarsi verso fine stagione."}
{"id": "1744075", "revid": "1318658", "url": "https://it.wikipedia.org/wiki?curid=1744075", "title": "Agenzia europea per la sicurezza marittima", "text": "L'Agenzia europea per la sicurezza marittima (EMSA) \u00e8 un organismo della UE che si occupa della riduzione del rischio di incidenti marittimi, dell'inquinamento marittimo causato dalle navi e della perdita di vite umane in mare aiutando a far rispettare le pertinenti leggi della Comunit\u00e0 europea. La sua sede \u00e8 a Lisbona.\nMissione.\nL'EMSA ha la seguente missione:\nPer fare ci\u00f2, l'EMSA collabora strettamente con i servizi marittimi degli Stati membri.\nStoria e struttura.\nL'EMSA \u00e8 stata fondata nel 2002 dopo che la Comunit\u00e0 europea adott\u00f2 un programma sostanziale di legislazione relativo alla sicurezza marittima dopo che si verificarono i pi\u00f9 grandi disastri navali nelle acque europee, come quelli che coinvolsero il traghetto Estonia e le petroliere Erika e Prestige. Sembr\u00f2 che un'agenzia tecnica specializzata fosse necessaria per controllare l'applicazione di questa legislazione ed aiutare la sua realizzazione.\nL'EMSA ha sede, di recente costruzione a Lisbona, nella zona di Cais do Sodre, dal fiume Tago. Ha un personale di circa 120 persone e gestisce una piccola flotta di imbarcazioni. Il suo direttore esecutivo \u00e8 Markku Mylly.\nIl bilancio del 2008 per l'EMSA era poco pi\u00f9 di di euro, di cui pi\u00f9 di un terzo, di euro, utilizzato specificamente per compiti di lotta all'inquinamento in mare."}
{"id": "1744084", "revid": "110783143", "url": "https://it.wikipedia.org/wiki?curid=1744084", "title": "Riserva naturale orientata Bosco Ronchetti", "text": "La riserva naturale orientata Bosco Ronchetti \u00e8 un'area naturale protetta situata in provincia di Cremona tra i comuni di Stagno Lombardo e Pieve d'Olmi. \u00c8 stata istituita dalla regione Lombardia con decreto di Consiglio n\u00b0 421 del 27 febbraio 2002.\nIl luogo.\nL'area mira a proteggere e ricostruire un'area golenale, salvaguardando i lembi di vegetazione residui e i caratteri geomorfologici plasmati dal fiume Po. Nella riserva sono stati individuati tre complessi boscati, tra i pochi esempi rimasti di consorzi forestali."}
{"id": "1744087", "revid": "15732569", "url": "https://it.wikipedia.org/wiki?curid=1744087", "title": "Tamise", "text": ""}
{"id": "1744088", "revid": "729019", "url": "https://it.wikipedia.org/wiki?curid=1744088", "title": "Nereo Svara", "text": "Biografia.\nHa vinto per due volte il titolo italiano assoluto dei 110 metri ostacoli nel 1959 a Roma e nel 1961 a Torino.\nHa fatto parte 11 volte della Nazionale italiana, la prima volta il 27 luglio 1958 a Torino (Italia-Svizzera 130-80) e l'ultima agli Europei di Belgrado nel settembre 1962. Ha inoltre partecipato ai campionati d'Europa di Stoccolma nel 1958, alle Universiadi di ed alle Olimpiadi di Roma nel 1960.\nDetiene tuttora il record della provincia di Trieste dei 110 metri ad ostacoli stabilito a Siena il 9 luglio 1960 con il tempo manuale di 14 secondi netti, ribadito l'anno seguente a Verona (14 maggio), Palermo (7 ottobre) e Roma (15 ottobre). \u00c8 stato a lungo anche detentore del record regionale del Friuli-Venezia Giulia, dal 26 luglio 1958 quando a Torino corse in 14\"6, fino al 12 giugno 1993 quando il suo primato fu superato da Andrea Alterio con il tempo elettronico di 14\"14, poi miglioratosi fino a giungere il 28 settembre 1996 al 13\"80 che rappresenta l'attuale primato regionale."}
{"id": "1744091", "revid": "767487", "url": "https://it.wikipedia.org/wiki?curid=1744091", "title": "L\u00e1szl\u00f3 Budai", "text": "Carriera.\nVinse quattro volte il campionato ungherese, uno con il Ferencv\u00e1ros e tre con la Honv\u00e9d, la squadra dell'esercito, in cui gioc\u00f2 dopo la sostituzione del Ferencv\u00e1ros a causa sue delle origini di Destra, con la \u00c9dosz.\nIn ambito internazionale vinse nel 1959 la Mitropa Cup.\nIn entrambi i club, fu compagno di Zolt\u00e1n Czibor e S\u00e1ndor Kocsis, cos\u00ec come in Nazionale, dove debutt\u00f2 il 2 maggio 1949 nella vittoria per 6-1 ai danni dell'Austria, valida per la Coppa Internazionale.\nDa allora disput\u00f2 39 partite e segn\u00f2 10 gol, di cui quattro nella sfida con l'Albania conclusasi sul 12-0 per i magiari il 24 settembre 1950."}
{"id": "1744092", "revid": "1305772", "url": "https://it.wikipedia.org/wiki?curid=1744092", "title": "Buggenhout", "text": "Buggenhout \u00e8 un comune belga di 14.689 abitanti, situato nella provincia fiamminga delle Fiandre Orientali. Buggenhout ha una stazione ferroviaria sulla linea Gent-Dendermonde-Mechelen."}
{"id": "1744093", "revid": "1318658", "url": "https://it.wikipedia.org/wiki?curid=1744093", "title": "Centrale termoelettrica Santa Barbara", "text": "La centrale termoelettrica di Santa Barbara \u00e8 una centrale di produzione di energia elettrica situata in via delle Miniere 5 a Santa Barbara, nel comune di Cavriglia.\n\u00c8 considerata uno dei pi\u00f9 importanti esempi di architettura industriale contemporanea in Toscana.\nLa centrale di S. Barbara \u00e8 stata progettata per una potenza complessiva di 390.000\u00a0kW circa; essa costituisce la prima delle centrali studiate da Riccardo Morandi e una delle pi\u00f9 grandi al momento della sua costruzione in Italia.\nStoria.\nLa sua costruzione venne decisa dalla Societ\u00e0 Elettrica Selt-Valdarno e dalla Societ\u00e0 Romana di Elettricit\u00e0 nei primi anni cinquanta, dopo una serie di ricerche svolte sui giacimenti di lignite di Castelnuovo dei Sabbioni e di Allori, nel Valdarno, gi\u00e0 conosciuti da tempo e parzialmente sfruttati in epoche precedenti.\nCome sede del nuovo impianto venne prescelta la localit\u00e0 S. Barbara, situata a solo qualche chilometro dal giacimento, in virt\u00f9 della positiva valutazione di alcuni fattori quali la posizione baricentrica rispetto alla zona da alimentare con energia elettrica ed alla interconnessione con la rete di trasporto ad alta tensione, l'agevole approvvigionamento di combustibile e di acqua, le buone comunicazioni stradali e ferroviarie.\nDeterminato il luogo della costruzione e decisa la potenza da installare (250\u00a0MW in origine), fu dato incarico alla S. A. Brown, Boveri &amp; Co. di Baden (Svizzera), come societ\u00e0 capo-commessa, di preparare il progetto esecutivo e di provvedere alla fornitura e al montaggio dell'impianto.\nA questa societ\u00e0 si unirono, come associate, la S.A. Babcock &amp; Wilcox di Oberhausen (Germania) e la Tecnomasio Italiano Brown Boveri di Milano, per la fornitura dei generatori di vapore e delle apparecchiatura ausiliarie.\nAllo Studio Tecnico dell'ingegner Riccardo Morandi venne affidata la progettazione delle opere civili, cio\u00e8 del fabbricato principale collegato alla caldaia e degli altri corpi di fabbrica necessari, nonch\u00e9 delle grandi torri di refrigerazione.\nIl 30 luglio 1955 \u00e8 la data dell'ordine principale; i lavori di sterro ebbero inizio il 7 gennaio 1956 e il 9 aprile 1956 inizi\u00f2 la costruzione delle opere civili. L'inizio del montaggio degli impianti \u00e8 datato al 9 gennaio 1957, mentre la messa in servizio dei turbogruppi avvenne il 28 dicembre 1957 (gruppo Nord) e il 2 maggio 1958 (gruppo Sud).\nL'industria italiana partecip\u00f2 per circa il 50% alla fornitura dei macchinari per la Centrale, in aggiunta alla realizzazione delle opere civili.\nL'impianto \u00e8 passato di propriet\u00e0 Enel, allora ente statale, nei primi anni sessanta; a causa del progressivo esaurimento del giacimento minerario, la primitiva alimentazione a lignite \u00e8 stata sostituita all'inizio degli anni novanta da gasolio.\nAttualmente la centrale originale da 250\u00a0MW (2x125\u00a0MW) \u00e8 stata smantellata e rimodernata con un impianto a ciclo combinato a gas metano da 390\u00a0MW di potenza installata. Dell'impianto precedente sono rimaste solo le torri di raffreddamento e la sala macchine, il camino principale e le vecchie caldaie sono state invece smantellate.\nLa critica.\nLa Centrale di Santa Barbara \u00e8 considerata uno dei punti pi\u00f9 alti della composita attivit\u00e0 progettuale di Morandi, uno tra i pi\u00f9 significativi dei suoi numerosi \"oggetti-funzione\" (oggetto-ponte, oggetto-aviorimessa, oggetto-centrale ecc.) che, secondo Lara Vinca Masini, vengono \"a sostituire, rovesciandone le premesse contenutistiche, quello che, nel paesaggio urbano antico, era rappresentato dal monumento inteso come punto fermo, quasi un arresto nel tempo (...)\".\nUbicazione.\nIl grande complesso della centrale termoelettrica sorge su una vasta area pianeggiante nei pressi di Meleto Valdarno, prossima ad una miniera di lignite coltivata a cielo aperto dal 1955.\n\u00c8 raggiungibile tramite la strada che dalla provinciale Figline Valdarno-San Giovanni Valdarno porta a Castelnuovo dei Sabbioni, quest'ultimo gi\u00e0 sede di giacimenti lignitiferi e di una centrale termoelettrica entrata in esercizio nei primi anni del Novecento e successivamente dismessa. Pochi chilometri prima del complesso produttivo si trova il villaggio di S. Barbara, realizzato appositamente per i dipendenti della miniera prima e della centrale poi; tangente e interno all'area della centrale si snoda inoltre un binario ferroviario di servizio, dismesso. Tra Enel e Ferrovie dello Stato \u00e8 stato firmato un accordo che permette l'utilizzo della linea ferroviaria da parte di quest'ultima per ripristinare la miniera esaurita. Infatti la terra che verr\u00e0 asportata con i lavori del passante ferroviario AV di Firenze verr\u00e0 portata a Santa Barbara e riempir\u00e0 la miniera.\nIl complesso costituisce un insediamento estremamente importante sia per quanto riguarda l'economia della zona che per quanto riguarda il paesaggio, del quale ha determinato il disegno complessivo e l'attuale situazione geomorfologica: circa 920 ha. di terreno circostante sono stati infatti interessati dalle discariche minerarie esterne con la trasformazione delle originarie vallette in piccole colline costituite di fatto dalla polvere di lignite man mano scaricata ed accumulata.\nIl vicino laghetto di San Cipriano, che raccoglie le acque di alcuni corsi d'acqua a carattere torrentizio in un invaso di circa 3.000.000 di metri cubi, \u00e8 stato realizzato appositamente per la necessaria presa d'acqua della centrale, integrata da un impianto di pompaggio sulla riva sinistra dell'Arno in caso di insufficienza dell'afflusso dal bacino imbrifero.\nIn pratica, \u00e8 di propriet\u00e0 Enel l'intero circondario fino a Castelnuovo dei Sabbioni, dove aveva sede la direzione dell'ente ed intorno al cui nucleo storico, attualmente abbandonato, erano state realizzate le nuove residenze per gli abitanti delle case requisite durante la costruzione del nuovo complesso produttivo.\nUn'area molto vasta intorno alla centrale \u00e8 inoltre segnata dalle cave a cielo aperto, dai percorsi sterrati e dalle strutture necessarie per la escavazione, il trasporto e la discarica della lignite, ormai sostituita dal carburante liquido.\nFin dalla fine degli anni settanta \u00e8 in atto un piano di interventi di recupero ambientale nelle aree dismesse dell'attivit\u00e0 mineraria, dove i giacimenti di lignite xiloide sono oggi esauriti: degli oltre 1500 ettari interessati dagli scavi e dalle discariche minerarie, circa 300 sono destinati al progressivo rimboschimento, mentre diversi appezzamenti, in particolare le aree gi\u00e0 destinate a discarica, sono in fase di restituzione all'amministrazione pubblica per il reinsediamento di attivit\u00e0 legate all'agricoltura.\nSul davanti del corpo principale della Centrale, venendo dal vicino villaggio di S. Barbara, si estende la \"foresta\" della sottostazione elettrica all'aperto, fitta di trasformatori, accumulatori e tralicci di distribuzione, mentre sul retro si elevano le ciminiere, perennemente in funzione, e le monumentali torri di refrigerazione: nel composito paesaggio della zona tali enormi emergenze si pongono come un imprescindibile segnale di forte caratterizzazione.\nL'edificio.\nDescrizione generale.\nNella vasta area di forma ovoidale, perimetrata dal binario ferroviario di servizio e, sul lato Sud, dalla strada comunale, sono distribuiti i diversi corpi di fabbrica e gli impianti che costituiscono il complesso produttivo della Centrale di S. Barbara.\nGli edifici, la cui progettazione \u00e8 scaturita da una attenta considerazione delle necessit\u00e0 funzionali dei vari impianti, sono stati disposti in modo da raggiungere la pi\u00f9 appropriata articolazione del complesso, al centro del quale si trova la \"centrale\" vera e propria, cio\u00e8 l'edificio principale con la retrostante caldaia e le ciminiere in cemento armato alte 100\u00a0m.\nL'edificio \u00e8 preceduto dalla spianata della sottostazione elettrica.\nSul retro della centrale (lato ovest) sono collocati alcuni depositi e le due enormi torri di refrigerazione del tipo a ventilazione naturale, costituite da una struttura in cemento armato a forma iperbolica, di ridottissimo spessore (circa 15\u00a0cm), alte 80 metri e con un diametro di base di 65 metri.\nAll'interno delle torri l'acqua da raffreddare, proveniente dalla centrale, viene distribuita in un sistema di canalette di eternit a circa 10\u00a0m di altezza ed \u00e8 successivamente raccolta in una vasca dove si raffredda fino alla temperatura media di 24 gradi centigradi, per essere poi utilizzata per i cicli di raffreddamento delle varie sezioni della centrale.\nLateralmente all'edificio principale sono ubicati gli annessi destinati a officina e magazzino a nord, la portineria, il laboratorio chimico e l'edificio trattamento acqua a sud; a sud ovest, nell'anello esterno al raccordo ferroviario, sono disposti i quattro enormi serbatoi per il combustibile - della portata di 7.500 metri cubi ciascuno -, separati dal locale di travaso del combustibile stesso e dai due serbatoi del gasolio di 250\u00a0m\u00b3 l'uno.\nSeguono la vasca circolare del chiarificatore e la torre frantoio attraverso cui passa il nastro trasportatore della lignite, esteso dai silos (posti tra la sala macchine e la caldaia) al deposito di arrivo dalla miniera.\nAnche se ancora in loco, tutto il sistema di trasporto, frantumazione e stoccaggio della lignite \u00e8 attualmente in disuso, data l'adozione del combustibile liquido come sistema di alimentazione.\nEdificio principale.\nSi dispone in senso longitudinale nord-sud e si divide in tre settori paralleli, distinti ma strettamente collegati e comunicanti fra loro, pur avendo ciascuno accessi indipendenti: comprende il locale caldaie, la sala macchine e la sala quadri per il controllo degli impianti elettrici. I tre corpi di fabbrica sono affiancati parallelamente l'uno all'altro, onde permettere una eventuale futura estensione in senso longitudinale.\nAl corpo di fabbrica centrale, alto circa 25 metri e destinato a sala macchine, si aggancia un corpo avanzato alto 10 metri, dotato di una parte centrale a sporto, sostenuta da mensole in cemento armato e maggiormente elevata in altezza. Nei settori laterali di questo avancorpo sono collocati gli uffici, mentre la parte centrale aggettante, collegata al piano terreno tramite una scalinata libera a due rampe leggermente divaricate, ospita i locali per i quadri di protezione e la sala di controllo elettrico, o Sala Comandi, interamente vetrata.\nI macchinari presenti in questo settore, nonostante siano ancora perfettamente funzionanti, non sono di fatto pi\u00f9 utilizzati in quanto sostituiti da apparecchiature di controllo elettroniche.\nSul retro del corpo centrale, una costruzione intermedia alta 48 metri contiene una serie di impianti collegati all'enorme locale di alloggiamento delle due caldaie, realizzato interamente in profilati metallici e lamiere.\nLe caldaie sono a loro volta connesse ai due camini in cemento armato, alti 100 metri, con alla base gli elettrofiltri per la captazione delle ceneri dei fumi e degli aspiratori.\nPer la molteplicit\u00e0 delle funzioni al suo interno, l'edificio principale appare esso stesso, nella sua composizione esterna, come un enorme, complesso macchinario, nel quale tutto \u00e8 pensato unicamente in termini funzionali.\nI diversi volumi, tagliati da aperture a nastro con infissi metallici, si incastrano nitidi, in un insieme rigoroso dove le strutture resistenti in cemento armato, del tipo tradizionale a telaio, sono state lasciate liberamente a vista sia all'interno che all'esterno degli edifici, mentre le pareti esterne in muratura sono state rivestite con mosaico di pasta vetrosa per garantire una buona resistenza all'aggressivit\u00e0 dei fumi e della polvere di lignite.\nL'interno ribadisce la scelta del rigore progettuale, sia nell'ampiezza degli spazi che ospitano macchinari di impressionante dimensione sia nella scelta delle finiture, anche nel settore destinato agli uffici direzionali: pavimenti in graniglia o in piastrelle di gr\u00e8s, linoleum nell'atrio da cui si diparte, libera nello spazio, la scalinata a due rampe di collegamento con l'ex-Sala Comandi.\nIl plastico del fabbricato principale esposto nell'atrio \u00e8 l'unica occasione per cogliere nel suo insieme una realizzazione costruttiva in cui qualsiasi riferimento a \"\"modi strutturalisti\" viene superata, come afferma Vinca Masini, in favore di una \"architettura-segno\" che si pone come \"parametro di un paesaggio tutto da creare, come soluzione simbolo di un problema urbanistico dilatato a scala territoriale\"\"."}
{"id": "1744096", "revid": "110157", "url": "https://it.wikipedia.org/wiki?curid=1744096", "title": "Hamme", "text": "Hamme \u00e8 un comune belga di 24.673 abitanti, situato nella provincia fiamminga delle Fiandre Orientali."}
{"id": "1744097", "revid": "289247", "url": "https://it.wikipedia.org/wiki?curid=1744097", "title": "Bhiksu", "text": ""}
{"id": "1744100", "revid": "116454561", "url": "https://it.wikipedia.org/wiki?curid=1744100", "title": "Laarne", "text": "Laarne \u00e8 un comune belga di abitanti, situato nella provincia fiamminga delle Fiandre Orientali."}
{"id": "1744102", "revid": "438678", "url": "https://it.wikipedia.org/wiki?curid=1744102", "title": "007 (disambigua)", "text": ""}
{"id": "1744103", "revid": "1869172", "url": "https://it.wikipedia.org/wiki?curid=1744103", "title": "Blind (Hercules and Love Affair)", "text": "Blind \u00e8 il secondo singolo di Hercules and Love Affair pubblicato nel 2008 dall'etichetta discografica DFA Records, estratto dall'album \"Hercules and Love Affair\".\nDescrizione.\nIl singolo arriva alla prima posizione della classifica di trasmissione radiofonica in Italia il 26 aprile 2008. Viene inserito nella compilation del Festivalbar 2008.\n\u00c8 stato considerato da Pitchfork il miglior brano del 2008.\nVideo musicale.\nIl video del brano \u00e8 stato girato nel febbraio 2008 dal regista Saam Farahmand, che aveva in precedenza lavorato con Janet Jackson. Il video comincia con una giovane (interpretata da Jamie Winston) che si risveglia in una landa oscura, e non meglio identificabile, nei pressi di un colonnato, in cui si trovano diversi individui, dall'abbigliamento vagamente riconducibile alla mitologia greca. La giovane, un po' inquieta, passa in mezzo alle colonne, che scompaiono alle sue spalle, e dopo essere finita in una fitta coltre di nebbia si ritrova nuovamente nel colonnato, al cospetto di un misterioso individuo dal volto diviso a met\u00e0 da una linea nera."}
{"id": "1744104", "revid": "110157", "url": "https://it.wikipedia.org/wiki?curid=1744104", "title": "Lebbeke", "text": "Lebbeke \u00e8 un comune belga di 18.635 abitanti, situato nella provincia fiamminga delle Fiandre Orientali."}
{"id": "1744107", "revid": "439868", "url": "https://it.wikipedia.org/wiki?curid=1744107", "title": "Waasmunster", "text": "Waasmunster \u00e8 un comune belga di 10.499 abitanti, situato nella provincia fiamminga delle Fiandre Orientali."}
{"id": "1744109", "revid": "287204", "url": "https://it.wikipedia.org/wiki?curid=1744109", "title": "Georg Bednorz", "text": "Figlio di un maestro elementare e di un'insegnante di pianoforte, durante l'infanzia viene spinto a studiare musica classica. Ma il piccolo Bednorz preferisce assistere il fratello durante le riparazioni di auto e moto, successivamente per\u00f2 inizia a suonare il violino e la tromba.\nI suoi interessi volgono verso attivit\u00e0 pratiche e inizialmente si interessa pi\u00f9 di chimica che di fisica. Difatti nel 1968 si iscrive al corso di chimica dell'Universit\u00e0 di M\u00fcnster, qui inizia ad occuparsi di cristallografia. Nel 1972 fa la sua prima esperienza in Svizzera nel laboratorio di ricerca dell'IBM, il cui dipartimento di fisica era diretto da Karl Alexander M\u00fcller. Ivi si occupa di cristallografia e stato solido.\nDopo la laurea terminata in Germania, inizia la tesi del dottorato al Politecnico di Zurigo al laboratorio di fisica dello stato solido ed ha tra i relatori Alex M\u00fcller conosciuto pochi anni prima.\nNel 1982 entra a far parte del laboratorio IBM, nel gruppo di ricerca di M\u00fcller. La loro grande scoperta arriva nel 1986: studiando delle perovskiti si accorgono che un certo tipo (un ossido di lantanio, bario e rame) \u00e8 un superconduttore a 35 K.\nPer questa scoperta i due vengono insigniti del premio Nobel per la fisica nel 1987."}
{"id": "1744110", "revid": "767487", "url": "https://it.wikipedia.org/wiki?curid=1744110", "title": "Fortuna Babelsberg", "text": "Il Fortuna Babelsberg e. V. \u00e8 una societ\u00e0 calcistica tedesca di Potsdam, Brandeburgo. Attualmente milita in Landesliga Brandenburg, sesto livello del calcio tedesco.\nStoria.\nPrimi anni.\nIl club fu costituito nel 1906 con il nome di \"Concordia Babelsberg\" ma nel 1933 fu dissolto dalle autorit\u00e0 del Terzo Reich poich\u00e9 formato da lavoratori di sinistra. Nel 1934 la societ\u00e0 fu ricreata, con un'ottica politica pi\u00f9 favorevole al regime, con il nome di \"VfL Eintracht 06 Babelsberg\", tuttavia essa sar\u00e0 sciolta dalle autorit\u00e0 alleate dopo la fine della Seconda guerra mondiale.\nIn Germania Est.\nNel 1946 nacque dall'unione tra \"VfL\" e \"SpVgg Potsdam\" lo \"Sportgruppe Babelsberg\" e nel 1948 un altro gruppo di calciatori di Potsdam cre\u00f2 un'altra squadra, l'SG Karl Marx Babelsberg. Nel 1949 l'SG Babelsberg vinse la \"Landesliga Brandenberg-West\" e l'11 luglio dello stesso anno assunse il nome di \"Betriebbsportgemeinschaft M\u00e4rkische Volksstimme Babelsberg\", diventando parte dell'associazione locale che raccoglieva le societ\u00e0 calcistiche delle industrie statali. Il nuovo club approd\u00f2 nel 1949 in DDR-Oberliga, la nuova massima divisione della Nazione.\nNel corso dei primi anni il club, come era solito nel paese socialista, and\u00f2 incontro a pi\u00f9 cambi di denominazione; il 30 ottobre 1950 cambi\u00f2 nome in \"BSG Rotation Babelsberg\" e si affili\u00f2 con le industrie statali della stampa, nel 1952 si fuse con il \"BSG Rotation Babelsberg-Ost\", il quale inizialmente giocava come \"SG Kinostudio Babelsberg\". Per i primi anni cinquanta la squadra si classific\u00f2 quasi sempre a met\u00e0 classifica.\nLa stagione 1950-1951 del Babelsberg fu segnata dalla vittoria della classifica cannonieri con 38 reti di Hans Sch\u00f6ne, record che non sar\u00e0 pi\u00f9 battuto. Nel corso di questa decade tre giocatori della squadra debutteranno con la maglia della e il miglior risultato della squadra in FDGB Pokal sar\u00e0 il raggiungimento delle semifinali nel 1951.\nNel 1958 il Babelsberg retrocesse in DDR-Liga (II) e nel 1960 cedette il suo posto al \"Sport-Club Potsdam\", squadra formatasi al di fuori del BSG. Dopo questo fatto, la compagine fu relegata a giocare in 2. DDR-Liga (III) prendendo il posto della squadra riserve, il \"BSG Rotation Babelsberg II\". Il 3 maggio 1969 il club assunse la denominazione di \"BSG DEFA Babelsberg\".\nDopo la riunificazione tedesca.\nDopo la riunificazione tedesca, il club prese il nome di \"SG Fortuna Babelsberg\". Nel 1992 si guadagn\u00f2 la promozione in Landesliga Brandenburg (VI) e due anni dopo approd\u00f2 in Verbandsliga Brandenberg (V). Il Fortuna rimase in Verbandsliga per cinque anni, prima di retrocedere nella serie dove milita tuttora."}
{"id": "1744112", "revid": "110157", "url": "https://it.wikipedia.org/wiki?curid=1744112", "title": "Wetteren", "text": "Wetteren \u00e8 un comune belga di 23.304 abitanti, situato nella provincia fiamminga delle Fiandre Orientali."}
{"id": "1744114", "revid": "1543377", "url": "https://it.wikipedia.org/wiki?curid=1744114", "title": "Criterio di Jury", "text": "Il criterio di Jury in algebra determina se un polinomio abbia radici di valore assoluto minore di uno.\nRisulta utile per determinare la stabilit\u00e0 di un sistema lineare a tempo discreto, in cui si applica al polinomio caratteristico associato, quindi costituisce qui l'equivalente discreto del criterio di Routh-Hurwitz.\nDescrizione.\nSia dato il polinomio:\nsi costruisce la seguente matrice, detta matrice di Jury:\nformula_2\nLa prima riga \u00e8 costruita con i coefficienti del polinomio, la seconda \u00e8 la prima scritta da destra a sinistra. Le successive righe dispari della tabella sono calcolate nel modo seguente:\nformula_3\nformula_4\nformula_5\nformula_6\nLe righe pari sono costruite semplicemente invertendo le precedenti righe dispari. L'ultima riga risulta costituita da tre soli elementi non nulli.\nLe radici hanno tutte valore assoluto minore di uno se si verificano le seguenti condizioni:"}
{"id": "1744115", "revid": "767487", "url": "https://it.wikipedia.org/wiki?curid=1744115", "title": "Wichelen", "text": "Wichelen \u00e8 un comune belga di 11.099 abitanti, situato nella provincia fiamminga delle Fiandre Orientali."}
{"id": "1744118", "revid": "2128848", "url": "https://it.wikipedia.org/wiki?curid=1744118", "title": "Zele", "text": "Zele \u00e8 un comune belga di abitanti, situato nella provincia fiamminga delle Fiandre Orientali."}
{"id": "1744121", "revid": "125543507", "url": "https://it.wikipedia.org/wiki?curid=1744121", "title": "Phil Spector", "text": "Viene considerato il primo produttore discografico ad aver unito al proprio mestiere anche quello dell'artista, compositore ed esecutore, spesso ponendosi come autentico direttore creativo, scrivendo o scegliendo il materiale, curando gli arrangiamenti, guidando i musicisti e supervisionando ogni aspetto del processo realizzativo. Per questa ragione \u00e8 stato definito da alcuni \"il primo \"auteur\" del rock'n'roll\". Inventore della tecnica Wall of Sound, da lui definito \"approccio wagneriano al rock'n'roll\", Spector fu pioniere del sound dei gruppi femminili degli anni sessanta come Crystals e Ronettes, realizzando pi\u00f9 di venticinque singoli da Top 40 tra il 1960 e il 1965. In seguito collabor\u00f2 con artisti come Tina Turner, John Lennon, Leonard Cohen e i Ramones raggiungendo successi simili; lavor\u00f2 poi alla realizzazione di \"Let It Be,\" ultimo album dei Beatles e del \"The Concert for Bangla Desh\" di George Harrison, rispettivamente vincitori di Oscar e Grammy. Di George Harrison produsse anche il triplo album \"All Things Must Pass\".\nLa canzone \"You've Lost That Lovin' Feelin\"' del 1965 (uno dei primi singoli commerciali a infrangere la soglia dei tre minuti), prodotta e co-scritta da Spector per i Righteous Brothers, \u00e8 stata proclamata dalla BMI (organizzazione per i diritti d'autore in campo musicale) come la canzone pi\u00f9 riprodotta del XX secolo negli Stati Uniti.\nNel 1989 Phil Spector venne introdotto nella Rock and Roll Hall of Fame come non-interprete. La rivista \"Rolling Stone\" lo ha messo al 64\u00ba posto nella sua classifica dei 100 migliori artisti di tutti i tempi.\nNell'ultima parte della sua vita divenne noto anche per l'eccentricit\u00e0 e il comportamento reclusivo e ossessivo; nel 2009 venne condannato a 19 anni di carcere per omicidio di secondo grado.\nBiografia.\nPrimi anni.\nSpector nacque il 26 dicembre 1939 da una famiglia ebrea di classe medio-bassa, nel Bronx di New York. Suo nonno era immigrato dalla Russia e aveva cambiato il suo cognome da \"Spektor\" a \"Spector\" all'ufficio immigrazione di Ellis Island. I genitori di Spector erano cugini di primo grado. Da bambino, Spector fu spesso vittima di bullismo.\nNel 1953, dopo il suicidio del padre (avvenuto nel 1949), Spector, sua madre e sua sorella si trasferirono a Los Angeles. Qui Spector cominci\u00f2 a interessarsi alla musica e impar\u00f2 a suonare la chitarra. A 16 anni suon\u00f2 \"Rock Island Line\" di Lonnie Donegan al talent show della Fairfax High School. Mentre era alla Fairfax, Spector si un\u00ec a una piccola compagnia di giovani aspiranti che includeva anche Lou Adler, Bruce Johnston e Sandy Nelson. Quest'ultimo suon\u00f2 la batteria nella prima registrazione di Spector, \"To Know Him Is to Love Him\".\nCon tre amici di scuola (Marshall Lieb, Harvey Goldstein e Annette Kleinbard), Spector form\u00f2 i Teddy Bears. Durante questo periodo, Phil si aggirava negli studi di registrazione locali, dove riusc\u00ec a conquistare l'amicizia del produttore Stan Ross, socio proprietario dei Gold Star Studios di Hollywood. Ross cominci\u00f2 a insegnargli le tecniche della produzione e fu colui che ebbe pi\u00f9 influenza sui suoi successivi lavori.\nNella primavera del 1958 Spector e i suoi compagni avevano raggiunto abbastanza soldi da comprarsi due ore di registrazione ai Gold Star. Sotto la supervisione di Spector, i Teddy Bears registrarono \"Don't You Worry My Little Pet\", scritta da Spector, canzone che poi gli assicur\u00f2 un contratto con la Era Records. Nella loro sessione successiva i Teddy Bears registrarono un'altra canzone di Phil, ispirata all'epitaffio sulla tomba del signor Spector. Prodotta dalla label sussidiaria della Era, \"To Know Him Is to Love Him\" arriv\u00f2 al primo posto della classifica Billboard e vendette pi\u00f9 di un milione di copie prima della fine dell'anno.\nNello stesso anno avvenne un episodio traumatico che ebbe una profonda influenza sulla vita futura (e sull'ossessivo rapporto con le armi) del giovane musicista: mentre era in tour fu accostato in un bagno da alcuni balordi, che lo umiliarono urinandogli addosso; Spector fu cos\u00ec mortificato e spaventato che da quel giorno port\u00f2 sempre con s\u00e9 una pistola e si assicur\u00f2 di essere costantemente accompagnato da alcuni bodyguard.\nDopo il successo del debutto i quattro firmarono per la Imperial Records, ma il loro singolo successivo, \"I Don't Need You Anymore\" arriv\u00f2 solo al 91\u00ba posto. Anche dopo parecchie altre canzoni e un album, i Teddy Bears non entrarono pi\u00f9 nella Top 100. Il gruppo si sciolse nel 1959.\nPrimi anni sessanta.\nDopo la separazione la carriera di Spector si spost\u00f2 velocemente dal comporre al produrre. Mentre registrava l'album dei Teddy Bears aveva incontrato Lester Sill, mentore dei leggendari compositori Jerry Leiber e Mike Stoller. Il prossimo progetto di Phil, The Spectors Three, fu preso sotto l'ala di Sill e del suo partner Lee Hazlewood. Nel 1960 Sill fece in modo che Spector lavorasse come apprendista per Leiber e Stoller, a New York.\nSpector impar\u00f2 velocemente a usare lo studio di registrazione. Compose con Jerry Leiber \"Spanish Harlem\", hit da Top-10 di Ben E. King, e lavor\u00f2 anche come turnista, suonando soprattutto la chitarra. Notevole il suo contributo alla chitarra elettrica solista nel brano \"On Broadway\" nella versione dei Drifters, registrata nel gennaio 1963. In questi anni, sebbene non cospicuo, il suo lavoro di registrazione si segnal\u00f2 soprattutto nella versione originale di \"Twist and Shout\".\nLeiber e Stoller consigliarono a Spector di produrre \"Corrina, Corrina\" di Ray Peterson, che infatti raggiunse il 9\u00ba posto nel gennaio 1961. Pi\u00f9 tardi produsse anche \"Pretty Little Angel Eyes\" di Curtis Lee, che arriv\u00f2 al 7\u00ba posto.\nTornato a Hollywood, Spector acconsent\u00ec a produrre uno dei gruppi di Lester Sill. Dopo che sia la Liberty Records che la Capitol Records rifiutarono di prendere \"Be My Boy\" delle Paris Sisters, Sill e Hazlewood formarono una nuova etichetta e la pubblicarono. Riusc\u00ec a raggiungere solo il 56\u00ba posto, ma la successiva, \"I Love How You Love Me\" fu un successo, e arriv\u00f2 al 5\u00ba posto.\nNell'autunno 1961, Spector fond\u00f2, assieme a Lester Sill, che nel frattempo aveva interrotto la sua cooperazione con Lee Hazlewood, una nuova etichetta discografica: la Philles Records.\nPrima uscita della sua nuova creatura fu \"There's No Other (Like My Baby)\", singolo di debutto di un promettente girl group vocale, le Crystals. Il disco fu un successo immediato e raggiunse il 20\u00ba posto nella classifica statunitense, seguito da un secondo singolo, \"Uptown\", che ne biss\u00f2 il successo piazzandosi al numero 13.\nDurante tutti i primi anni sessanta, Spector lavor\u00f2 anche per diversi artisti di altre etichette come Ruth Brown e LaVern Baker (della Atlantic Records) e producendo, nel 1962, \"Second Hand Love\", disco di Connie Francis, che raggiunse il 7\u00ba posto in classifica.\nCome A&amp;R per la Liberty Records scopr\u00ec una canzone scritta da Gene Pitney, \"He's a Rebel\", che doveva essere pubblicata per la Liberty stessa, ma Spector la fece slittare per i Gold Star Studios, ne registr\u00f2 una versione con Darlene Love alla voce, l'attribu\u00ec alle Crystals e la pubblic\u00f2 per la Philles Records.\nQuando \"He's a Rebel\" arriv\u00f2 al 1\u00ba posto delle classifiche, Lester Sill aveva lasciato la compagnia, e Spector aveva la Philles tutta per s\u00e9. Cre\u00f2 un nuovo gruppo, Bob B. Soxx and the Blue Jeans, con Darlene Love e Bobby Sheen, un cantante che lavorava alla Liberty. Il gruppo ebbe successi come \"Zip-a-Dee-Doo-Dah\" (numero 8), \"Why Do Lovers Break Each Other's Hearts?\" (numero 38) e \"Not Too Young to Get Married\" (numero 63). Inoltre Spector incise materiale solista di Darlene Love nel 1963. Nello stesso anno, pubblic\u00f2 \"Be My Baby\" delle Ronettes, che arriv\u00f2 al 2\u00ba posto.\nIl lavoro con questi artisti (tutti di colore) fu fondamentale per avvicinare la \"middle class\" bianca statunitense alla musica dei neri.\nAnche se la Philles fu prevalentemente un'etichetta da singoli, Spector produsse anche alcuni album, tra cui \"A Christmas Gift for You\", un album natalizio che riscosse rinnovato successo ogni Natale dopo quello in cui fu pubblicato, nel 1963.\nIl marchio di fabbrica di Spector in quel periodo era il cosiddetto Wall of Sound (letteralmente \"muro di suono\"), una tecnica di registrazione che consisteva in un effetto denso e con forte riverbero, ottimo per la riproduzione sulle radio AM e sui jukebox. Per ottenere questo effetto, Spector riuniva grandi folle di musicisti (che solitamente suonavano strumenti solisti, come la chitarra) per suonare parti orchestrate\u00a0\u2013 spesso raddoppiando o triplicando gli strumenti per ottenere un effetto unisono \u2013 e arrivare cos\u00ec a un suono pi\u00f9 pieno.\nGi\u00e0 conosciuto per la sua forte personalit\u00e0 e le idee non convenzionali sulla registrazione e anche se la moda del tempo stava uniformando gli altri studi a registrare in multitraccia, Spector si oppose fermamente all'avvento del suono stereofonico che secondo lui toglieva il controllo al produttore in favore dell'ascoltatore.\nInoltre prefer\u00ec sempre produrre singole hit che album interi, definendo questi ultimi \"due successi e dieci pezzi di spazzatura\". L'unica volta in cui Spector si impegn\u00f2 a fondo per la produzione di un LP fu per \"A Christmas Gift for You\", album uscito il 22 novembre 1963, giorno dell'assassinio del presidente Kennedy, per cui la tristezza generale del paese pu\u00f2 aver contribuito alla mancanza di vendite iniziale del disco. Oggi l'album ha vendite regolari negli Stati Uniti ogni volta che si avvicina il periodo natalizio.\nSeconda met\u00e0 degli anni sessanta.\nNel 1964, le Ronettes apparvero sul palco al Cow Palace di San Francisco. Sulla lista c'erano anche i Righteous Brothers. Spector, che accompagnava la sua band in tutti i concerti, rimase cos\u00ec colpito da Bill Medley e Bobby Hatfield (cantanti dei Righteous) che compr\u00f2 il loro contratto della Moonglow Records e li fece firmare per la Philles. All'inizio del 1965 \"You've Lost That Lovin' Feelin\"' arriv\u00f2 al 1\u00ba posto e divent\u00f2 la canzone di punta dell'etichetta. Per farla passare nelle radio (che all'epoca imponevano una durata massima di 3 minuti a canzone), Spector \"falsific\u00f2\" le informazioni sull'etichetta del 45 giri, attribuendole una durata leggermente inferiore. Il successo fu cos\u00ec mastodontico che il brano finir\u00e0 per diventare la canzone pi\u00f9 riprodotta di sempre negli Stati Uniti. Altri tre grandi successi furono registrati dai Righteous Brothers per Spector: \"Just Once in My Life\" (numero 9), \"Unchained Melody\" (numero 4), e \"Ebb Tide\" (numero 5). Sebbene avessero successo, Spector perse interesse nel produrre i Righteous e vendette il loro contratto e tutte le loro registrazioni alla Verve Records. In ogni caso, il sound impresso loro da Spector fu cos\u00ec di successo che Medley e Hatfield decisero di replicarlo anche dopo la rottura. Ebbero un altro numero uno nel 1966, \"(You're My) Soul and Insipiration\". Nel 1990 usc\u00ec il film \"Ghost\", che usava come tema proprio la produzione di Spector, \"Unchained Melody\". Grazie al nuovo successo portato dal film, la canzone si classific\u00f2 al 1\u00ba posto e port\u00f2 Spector (come produttore) di nuovo nella Top-40 degli Stati Uniti per la prima volta dal 1971.\nSempre nel 1964 collabor\u00f2 con i Rolling Stones alla composizione del singolo \"Little by Little\", in cui suon\u00f2 anche le maracas.\nNel 1965 si misur\u00f2 con il folk-rock, all'epoca assai popolare, producendo insieme a Jack Nietzsche \"This Could Be The Night,\" scritta con Harry Nilsson ed eseguita del Modern Folk Quartet (pubblicata tuttavia solo nel 1976).\nL'ultimo gruppo della Philles Records furono Tina Turner e suo marito Ike, nel 1966. Spector considerava \"River Deep - Mountain High\" la loro miglior canzone e il suo personale capolavoro come produttore, tuttavia il brano non arriv\u00f2 che all'88\u00ba posto in classifica. Il singolo and\u00f2 meglio nel Regno Unito, dove arriv\u00f2 al 3\u00ba posto. Si dice che questo mancato successo (di cui si dichiar\u00f2 profondamente amareggiato) fu una delle ragioni che portarono Spector a disinteressarsi progressivamente al mercato discografico e a diradare le proprie apparizioni pubbliche. La canzone sar\u00e0 ripresa dai Deep Purple nell'album del 1968 \"The Book of Taliesyn.\"\nSuccessivamente Spector perse interesse nella sua etichetta e si ritir\u00f2 per un breve periodo. Nel 1968 spos\u00f2 Veronica \"Ronnie\" Bennett, cantante delle Ronettes. Il rapporto tra i due fu caratterizzato dalla gelosia patologica di Spector, il quale costrinse la consorte a vivere reclusa in casa, sottoposta alle sue grottesche bizzarrie (arriv\u00f2 a chiuderla in un armadio, a nascondere tutte le sue scarpe in modo che non potesse fuggire e addirittura a far costruire una bara d'oro con un coperchio di vetro in cui minacci\u00f2 di rinchiuderla dopo averla uccisa, nel caso l'avesse lasciato). La coppia divorzier\u00e0 nel 1974.\nL'anno dopo appar\u00ec in un cameo nel film-cult \"Easy Rider.\"\nAnni settanta.\nNel 1970 Allen Klein, manager dei Beatles, port\u00f2 Spector in Inghilterra. Qui produsse uno dei primi singoli di John Lennon da solista, \"Instant Karma!\", e fu poi convinto da Lennon e George Harrison a riprendere i nastri inutilizzati dell'abortito LP \"Get Back\" e di aiutarli a pubblicarli come un nuovo album. Spector us\u00f2 diverse tecniche di registrazione e cambi\u00f2 notevolmente il sound originale delle canzoni, aggiungendo archi e coriste, con grande disappunto soprattutto di Paul McCartney. L'album, \"Let It Be\", fu un successo commerciale enorme. Nel 2003, tuttavia, Paul McCartney volle pubblicare anche un album che conteneva i nastri originali, chiamandolo \"Let It Be... Naked\". Comunque, il \"Let It Be\" arrangiato da Spector vinse un Oscar nel 1971.\nSpector continu\u00f2 a lavorare con Lennon e Harrison anche dopo lo scioglimento dei Beatles. Per Harrison svilupp\u00f2 il sound dell'album \"All Things Must Pass\" (numero 1 nel 1970) che vinse diversi dischi di platino, mentre per Lennon, nello stesso anno, co-produsse \"Plastic Ono Band\" (numero 6), suonando anche il pianoforte nel brano \"Love\".\nSempre nel 1970 Eric Clapton (impressionato dal lavoro svolto su \"All Things Must Pass\") lo ingaggi\u00f2 per produrre il primo singolo del suo nuovo gruppo, Derek and the Dominos: rimase tuttavia scontento del risultato e decise di inserire nell'album una versione differente.\nNel 1971 co-produsse \"Imagine\" e \"The Concert for Bangla Desh\", entrambi numeri uno (il secondo nel 1972 si aggiudic\u00f2 anche il Grammy all'album dell'anno). Nello stesso anno collabor\u00f2 di nuovo con Lennon (i singoli \"Power To The People\" e la celebre \"Happy Xmas (War Is Over)\" e con Harrison (il singolo \"Bangla Desh\"). La collaborazione con gli ex-Beatles (proseguita nel 1972 con \"Some Time In New York City\" di Lennon e l'anno seguente con \"Living In The Material World\" di Harrison) termin\u00f2 nel 1973 dopo una rottura di carattere personale, dovuta alle prime avvisaglie della follia di Spector.\nNel 1973 Spector inizi\u00f2 a lavorare insieme a John Lennon alla raccolta di cover classiche \"Rock'n'Roll\" (poi pubblicata nel 1975). Nel corso di quelle sedute Spector si present\u00f2 sempre armato e fortemente alterato da alcool e droghe, e si comport\u00f2 in maniera apparentemente assurda: tra le altre cose, indoss\u00f2 alcuni bizzarri costumi da chirurgo e da karateka, spar\u00f2 senza alcun motivo un colpo di pistola al soffitto rischiando di danneggiare l'udito di Lennon, rovesci\u00f2 una bottiglia di whiskey sul mixer e infine scapp\u00f2 con i nastri senza dare sue notizie per mesi.\nL'anno seguente Spector ebbe un incidente d'auto quasi mortale, che lo fece precipitare in coma e gli cost\u00f2 diverse ore di interventi chirurgici, pi\u00f9 di 300 punti sul volto e pi\u00f9 di 400 sulla nuca (che nascose servendosi di parrucche, spesso assai stravaganti): secondo il biografo Dave Thompson questi danni alla testa contribuirono notevolmente ad accentuare il comportamento agorafobico e le strane abitudini di Spector.\nL'incidente avvenne subito dopo che Spector aveva fondato la Warner-Spector, che comprendeva registrazioni con Dion DiMucci, Cher, Harry Nilsson e altri. Tre anni dopo l'etichetta pubblic\u00f2 una collezione di singoli prodotti da Spector che fece risalire la fama del produttore, un po' decaduta nel corso degli anni.\nNel 1977 fu produttore e co-autore di \"Death Of A Ladies Man\" di Leonard Cohen, in cui suon\u00f2 anche chitarra e tastiere e contribu\u00ec alle seconde voci: le session (a cui parteciparono anche Bob Dylan e Allen Ginsberg) si svolsero in un clima particolarmente teso, al punto che Spector cacci\u00f2 Cohen dallo studio (addirittura minacciandolo con una pistola) prima che potesse terminare l'incisione delle sue parti vocali (in alcuni brani sono infatti rimaste le voci guida originariamente pensate come semplici provini).\nAnni ottanta e novanta.\nSpector inoltre produsse \"End of the Century\" dei Ramones nel 1980. Questo album (dalla lavorazione quantomai burrascosa, a causa del carattere sempre pi\u00f9 instabile del produttore, come sempre accompagnato dall'inseparabile pistola), pur denigrato dai fan a causa del suo sound troppo \"commerciale\", rappresent\u00f2 il maggiore successo della band. Fra i pochi lavori di questo periodo ci furono un album di Y\u014dko Ono e co-produsse \"Season of Glass\", nel 1981. Nel 1982 ebbe due gemelli dalla sua ragazza dell'epoca, Janis Zavala (uno dei due, Philip Spector Jr, morir\u00e0 di leucemia nel 1991, a soli 9 anni). Spector rimase inattivo per la maggior parte degli anni ottanta e novanta.\nAnni 2000.\nIl 3 febbraio 2003 la modella e attrice statunitense Lana Clarkson venne trovata morta nella sua residenza. Spector dichiar\u00f2 che si era trattato di suicidio accidentale. Liberato dietro pagamento di una cauzione di un milione di dollari, venne processato per omicidio di secondo grado e condannato in via definitiva il 29 maggio 2009 a una pena da 19 anni all'ergastolo (15 per l'omicidio di secondo grado pi\u00f9 4 per uso di arma da fuoco). Venne trasferito al \"Substance Abuse Treatment Facility and State Prison\" di Corcoran, in California. Avrebbe potuto essere eventualmente rilasciato sulla parola nel 2024. Intorno alla vicenda \u00e8 articolato il film del 2013 intitolato \"Phil Spector,\" diretto da David Mamet e con Al Pacino nei panni del celebre produttore. Nel 2006, mentre era ancora in attesa dell'esito del processo, Spector spos\u00f2 l'allora ventiseienne Rachelle Short (sua terza moglie), da cui divorzi\u00f2 nel 2016. Nel mese di settembre 2014, l'avvocato Check Sevilla ha denunciato alla stampa che in carcere Spector ha perso l'uso della parola per via di polipi alla gola.\n\u00c8 deceduto durante la sua detenzione nel gennaio 2021 all'et\u00e0 di 81 anni, per complicazioni legate al COVID-19, a seguito delle quali era stato trasferito dal carcere in un ospedale.\nImpatto culturale e influenza.\nNumerosi artisti e produttori hanno dichiarato di essere stati fortemente influenzati dalle tecniche di Spector, primo fra tutti Brian Wilson: in un'intervista del 1999, dopo essere stato interrogato a proposito delle sue convinzioni religiose, il leader dei Beach Boys arriv\u00f2 ad affermare \"I believe in Phil Spector\". Bruce Springsteen tent\u00f2 di emulare la tecnica \"Wall of Sound\" per il suo \"Born to Run\". Per i suoi contributi musicali, Spector fu inserito nel 1989 nella Rock and Roll Hall of Fame. I Beach Boys inclusero un tributo a Spector in una delle loro canzoni, \"Mona\": \u00abCome on / Listen to \"Da Doo Ron Ron\", now / Listen to \"Be My Baby\" / I know you're gonna love Phil Spector.\u00bb\nDiscografia.\nHa prodotto i seguenti album e singoli:"}
{"id": "1744123", "revid": "110157", "url": "https://it.wikipedia.org/wiki?curid=1744123", "title": "Gy\u0151rs\u00f6v\u00e9nyh\u00e1z", "text": "Gy\u0151rs\u00f6v\u00e9nyh\u00e1z \u00e8 un comune di 802 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744125", "revid": "123765470", "url": "https://it.wikipedia.org/wiki?curid=1744125", "title": "Cimitero di Sansepolcro", "text": "Il cimitero di Sansepolcro \u00e8 situato in viale Osimo nella citt\u00e0 omonima.\nStoria.\nIl cimitero di Sansepolcro \u00e8 situato nella prima periferia nord della citt\u00e0, in una zona pedecollinare in lieve declivio. Le colline di confine tra Toscana e Umbria che circondano la citt\u00e0 di Sansepolcro avvolgono il cimitero ricreando un anfiteatro naturale costituito da campi coltivati, ulivi, vigne e verdeggianti pendii boschivi.\nLa parte pi\u00f9 antica e monumentale \u00e8 quella a monte, con ingresso in Via dei Montefeltro. Questa zona si divide in quattro grandi campi di inumazione delimitati da blocchi di loculi e da cappelle gentilizie. Tra queste, quelle delle famiglie Buitoni e Lombezzi (dove si conserva una copia in gesso della Madonna delle Lacrime di Treviglio. Sotto il porticato che separa il primo dal secondo livello trovano spazio le sepolture dei protagonisti del Risorgimento locale.\nIl nuovo cimitero di Sansepolcro, progettato nel 1997 dall'architetto Paolo Zermani, prevede di cingere parzialmente il vecchio cimitero ottocentesco posto fra la collina e la citt\u00e0, poco fuori da Porta Fiorentina.\nLa collocazione del cimitero tra la citt\u00e0 e la collina pone l'opera in un potenziale ruolo di mediazione tra il centro storico e il paesaggio.\nIl nuovo cimitero.\nIl nuovo cimitero si sviluppa su un tracciato rettangolare inglobando completamente sul fronte sud, parzialmente sul fronte nord, il cimitero esistente costruito, attraverso vari accrescimenti, dal 1800 ad oggi. Una maglia quadrata regola la disposizione dei nuovi corpi di fabbrica e dei campi di inumazione contenendo la rotazione del manufatto esistente.\nIl corpo perimetrale, costituito da una gradonata in mattoni, si adatta agli andamenti altimetrici che variano, dal lato est al lato ovest, di circa 10 metri lineari, ma riporta il livello di sommit\u00e0 della muratura ad un'unica quota.\nL'esterno.\nIl cimitero appare cos\u00ec dall'esterno, sviluppandosi sul fronte pi\u00f9 lungo per 150 metri lineari, una sorta di basamento delle colline circostanti. Chi sta all'esterno vede il basamento sorreggere il paesaggio, chi sta all'interno vede il paesaggio e il cielo.\nIl nuovo cimitero si configura dunque come una sostruzione emersa di una grande architettura incompiuta, come un frammento di cinta muraria.\nL'interno.\nL'interno \u00e8 diviso in campi da una maglia quadrata costruita: nei corpi in elevazione sono collocati i loculi, che occupano anche una vasta parte della cinta perimetrale, disposti su quattro livelli in colombari con cornici in travertino. Nei campi sono collocate le sepolture a inumazione.\nLe coperture dei corpi costruiti sono raggiungibili e percorribili, determinando cos\u00ec un grande camminamento in quota dal quale osservare la citt\u00e0 e il paesaggio.\nA questa quota \u00e8 posto l'ossario, costituito da un grande corpo a croce, traslato rispetto agli andamenti ortogonali delle corti e dei campi e rispetto all'impianto perimetrale, direzionato con l'asse maggiore verso la Porta Fiorentina antico accesso alla citt\u00e0 storica.\nLa grande croce, passeggiata sospesa al cui interno sono depositate le ceneri, si affaccia in sommit\u00e0 al basamento perimetrale, verso la citt\u00e0, introducendo un percorso urbano preciso che indica il nuovo ingresso principale.\nNel 2010 sono stati svolti lavori di ripavimentazione e collocamento scale nella zona di nuova edificazione nella parte nord del complesso cimiteriale.\nIl Sacrario degli Slavi.\nAll'interno del cimitero \u00e8 collocato il cosiddetto \"Sacrario degli Slavi\", inaugurato il 15 dicembre 1973. Il Sacrario fu realizzato dal governo jugoslavo dietro progetto dello scultore Jovan Kratohvil. Ospita 446 urne zincate con i resti di altrettanti cittadini jugoslavi, provenienti da tutte le zone dello stato balcanico, ma in particolare modo dalla Slovenia e dalla Croazia, morti in Italia durante la detenzione nei campi di concentramento (160 dei quali morti a Renicci, nel comune di Anghiari) o nella lotta di Liberazione. L'area, oggetto di un curioso contenzioso tra alcune delle repubbliche ex jugoslave all'indomani del conflitto balcanico, secondo alcuni oggi appartiene alla Repubblica Slovena. Il Comune di Sansepolcro, che a partire dal 1991 si \u00e8 occupato della manutenzione e conservazione della struttura, non ha mai espresso la propria opinione su quale entit\u00e0 politica successiva allo smembramento della Jugoslavia possa essere considerata come legittima referente relativamente alla sovranit\u00e0 sul Sacrario. Nel 2021 il comune ha sottoscritto una convezione per la gestione dell\u2019area con la Repubblica di Slovenia.\nAltre memorie della seconda guerra mondiale.\nIl 17 settembre 2021 \u00e8 stata inoltre collocata, nel pressi del sacrario degli Slavi, una lapide commemorativa dedicata ai soldati del II Corpo d'Amata polacco che, giunti a Sansepolcro come forza di occupazione al termine delle ostilit\u00e0 nel 1944, tra 1945 e 1948 si stabilirono definitivamente in citt\u00e0. A motivo di queste presenze, oltre che delle sepolture di alcuni partigiani, il Cimitero di Sansepolcro \u00e8 oggi uno dei luoghi della memoria italiana legata alla seconda guerra mondiale e alla Resistenza."}
{"id": "1744130", "revid": "767487", "url": "https://it.wikipedia.org/wiki?curid=1744130", "title": "Gy\u0151rz\u00e1moly", "text": "Gy\u0151rz\u00e1moly \u00e8 un comune di 1.755 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744132", "revid": "1718925", "url": "https://it.wikipedia.org/wiki?curid=1744132", "title": "Gy\u0151r\u00fajbar\u00e1t", "text": "Gy\u0151r\u00fajbar\u00e1t \u00e8 un comune di 6.101 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744135", "revid": "200568", "url": "https://it.wikipedia.org/wiki?curid=1744135", "title": "Johannes Georg Bednorz", "text": ""}
{"id": "1744136", "revid": "1573940", "url": "https://it.wikipedia.org/wiki?curid=1744136", "title": "Coreoidea", "text": "Coreoidea , \u00e8 una superfamiglia di insetti pentatomomorfi (ordine Rhynchota, sottordine Heteroptera).\nDescrizione.\nI Coreidoidea sono insetti di medie o grandi dimensioni, con capo provvisto di occhi e ocelli, antenne e rostro di 4 segmenti. Nel torace, lo scutello \u00e8 ben visibile ma di piccole dimensioni. Le zampe sono relativamente lunghe e fornite di tarsi triarticolati.\nIl carattere morfologico pi\u00f9 evidente risiede nelle emielitre e riguarda la morfologia della venatura della membrana: questa presenta molte nervature longitudinali, pi\u00f9 o meno parallele, in generale biforcate nel tratto terminale; tutte queste nervature partono da una nervatura trasversa che si dispone alla base della membrana parallelamente alla linea di demarcazione che distingue il corio dalla membrana.\nSi tratta in generale di insetti fitofagi, talvolta a spese dei semi.\nSistematica.\nLa superfamiglia comprende oltre 2250 specie ripartite fra le seguenti famiglie:\nLa famiglia pi\u00f9 importante \u00e8 quella dei Coreidi, cosmopolita, comprendente circa 1800 specie. Pure cosmopoliti sono gli Alydidi e i Rhopalidi. Gli Stenocephalidi sono presenti nelle regioni tropicali o subtropicali dell'Africa, dell'Asia e dell'Oceania. La famiglia degli Hyocephalidi comprende infine tre sole specie, endemiche dell'Australia."}
{"id": "1744137", "revid": "647919", "url": "https://it.wikipedia.org/wiki?curid=1744137", "title": "International Committee Of The Red Cross", "text": ""}
{"id": "1744140", "revid": "8660", "url": "https://it.wikipedia.org/wiki?curid=1744140", "title": "Associazione Italiana American Football", "text": ""}
{"id": "1744142", "revid": "767487", "url": "https://it.wikipedia.org/wiki?curid=1744142", "title": "Gy\u0151r\u00fajfalu", "text": "Gy\u0151r\u00fajfalu \u00e8 un comune di 1.211 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744150", "revid": "110903088", "url": "https://it.wikipedia.org/wiki?curid=1744150", "title": "Riserva naturale Lanca di Gabbioneta", "text": "La riserva naturale Lanca di Gabbioneta \u00e8 un'area naturale protetta situata nel comune di Gabbioneta-Binanuova, in provincia di Cremona. La riserva \u00e8 stata istituita dalla regione Lombardia con determinazione di Consiglio n\u00b0 1389 del 31 maggio 1989.\nTerritorio.\nLa riserva si trova attorno ad un meandro quasi circolare del fiume Oglio. La vegetazione palustre ha pressoch\u00e9 colmato il paleoalveo, ma un piccolo canale di dreno asporta le acque in eccesso e rappresenta l'unico corpo d'acqua.\nFlora.\nLa riserva \u00e8 costituita da un unico ambiente tipicamente palustre. In particolare le specie prevalenti sono: la cannuccia palustre, la tifa, il carice, la betonica delle paludi, la forbicina, l'ortica, la felce di palude, il campanellino estivo, il giaggiolo acquatico, la salciarella.\nPoche e limitate le essenze legnose: il salice, l'ontano, il pioppo nero e l'acero campestre.\nFauna.\nSono presenti nella riserva: il falco di palude, il migliarino di palude, il tarabusino, la cannaiola verdognola, il cannareccione, l'usignolo di fiume, il pendolino e il rigogolo, la pavoncella. Tra le specie svernanti si segnalano: la marzaiola, il germano reale e il beccaccino.\nTra i micromammiferi vanno menzionati il toporagno d'acqua e il mustiolo etrusco."}
{"id": "1744153", "revid": "729019", "url": "https://it.wikipedia.org/wiki?curid=1744153", "title": "Dai-Nippon Teikoku Kaigun K\u014dk\u016b Hombu", "text": "Il \u00e8 stato dal 1912 al 1945 l'aviazione navale dell'Impero giapponese e parte integrante delle forze armate giapponesi durante la seconda guerra mondiale.\nCompiti.\nL'aviazione giapponese non era una forza armata indipendente, ma l'esercito e la marina avevano una propria aviazione e le due spesso erano in conflitto tra loro sia per quanto riguarda la strategia operativa che per la priorit\u00e0 nei rifornimenti di mezzi e materiali. Il compito primario dell'aviazione di marina era di appoggiare le forze di superficie e condurre operazioni contro l'aviazione nemica. Non era teoricamente previsto che attuasse operazioni strategiche di sua iniziativa. Il servizio aereo era relativamente esiguo e i piloti pochi, pertanto era difficile sostituire gli eventuali caduti.\nStoria.\nAll'inizio della guerra, vera spina dorsale delle forze aeree nipponiche era l'aviazione imbarcata sulle grandi portaerei come la , la , la \"Hiryu\" e la \"Soryu\", oltre che gli stormi da bombardamento, siluramento e ricognizione con base a terra. Nei primi mesi di guerra, almeno sino alle battaglie di Midway e Guadalcanal, A questi ultimi sono da ascrivere, per esempio, operazioni come l'affondamento delle navi inglesi Repulse e Prince of Wales o della portaerei Hermes nel 1941.\nCon il progressivo affondamento delle portaerei da parte statunitense e la falcidie operata sui loro gruppi imbarcati, l'aviazione navale gioc\u00f2 un ruolo sempre pi\u00f9 marginale, diventando da arma offensiva una semplice scorta ravvicinata, nel migliore dei casi, o un serbatoio di mezzi e piloti sempre pi\u00f9 inesperti che verso la fine della guerra furono ampiamente usati come kamikaze. Soprattutto l'aviazione navale si trov\u00f2 in gravi difficolt\u00e0 a sostituire i propri piloti: da una parte l'addestramento dei piloti imbarcati giapponesi era molto accurato e laborioso, difficile da semplificare, in particolar modo per le manovre d'appontaggio, che erano a carico completo del pilota, mentre americani e inglesi erano assistiti dalla portaerei; d'altra parte, il forte spirito di segregazione tra ufficiali e sotto-ufficiali piloti impediva a questi ultimi di fare carriera e di sostituirli.\nViceversa l'aviazione dell'esercito, che all'inizio del conflitto era inferiore sia per numero che per qualit\u00e0, inizi\u00f2 a sopravanzare quella della marina, anche se rimase una forza armata secondaria nei piani dello stato maggiore nipponico. Questo fu visto da molti come un'umiliazione per la marina, e il ricorso ai kamikaze fu anche un modo per riaffermare la superiorit\u00e0 morale del corpo.\nUno dei velivoli utilizzati, lo Yokosuka MXY-7 Ohka, era praticamente una bomba volante, che il pilota si limitava a dirigere contro l'obiettivo. Furono impiegati per la prima volta nel golfo di Leyte, suscitando paura tra gli americani, ma complessivamente diedero un risultato trascurabile ai fini del conflitto. L'aviazione nipponica era organizzata in cinque armate con zone di operazione ben definite.\nSoppressa con la fine della guerra, oggi la marina giapponese ha un'aviazione, il cui nome tradotto in inglese \u00e8 \"Japan Maritime Self-Defense Force Aviation\"."}
{"id": "1744155", "revid": "767487", "url": "https://it.wikipedia.org/wiki?curid=1744155", "title": "G\u00f6ny\u0171", "text": "G\u00f6ny\u0171 \u00e8 un comune di 3.109 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744159", "revid": "767487", "url": "https://it.wikipedia.org/wiki?curid=1744159", "title": "Hal\u00e1szi", "text": "Hal\u00e1szi \u00e8 un comune di 3.109 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744160", "revid": "1586042", "url": "https://it.wikipedia.org/wiki?curid=1744160", "title": "Fiat 370", "text": "Il Fiat 370 \u00e8 un modello di autobus costruito dal 1976 al 2001.\nProgetto.\nIl Fiat 370 fu presentato nell'agosto 1976 per sostituire il Fiat 343, il Fiat 308 e il Fiat 306. L'obiettivo era principalmente quello di svecchiare la gamma di autobus proposta dalla Fiat Veicoli Industriali unificando tutte le tipologie di autobus (dal servizio interurbano al noleggio a lungo raggio) in un unico modello, diversificato in base alle esigenze delle singole aziende di trasporto. \nA partire dal 1979 il 370 adotta il nuovo marchio Iveco, che accompagner\u00e0 quello della Fiat fino al 1983 (quando ne prender\u00e0 definitivamente il posto). Sempre nel 1983, la produzione italiana lascia lo storico stabilimento sito a Cameri (NO) per essere delocalizzata nel nuovo impianto di Flumeri (AV), noto come \"Valle Ufita.\" Oltre che in Italia, il 370 \u00e8 stato prodotto anche in Francia (sotto il marchio Unic) negli stabilimenti \"Lorraine\" di Fourchambault. \nIl 370 \u00e8 stato inoltre venduto come telaio nudo da allestire; negli anni sono stati svariati i carrozzieri che si sono cimentati nella costruzione del modello: dalle celebri Orlandi, Menarini, Portesi, Padane, Dalla Via, fino alle meno note Barbi, Bianchi, Garbarini e Autodromo. La carrozzeria Portesi ha inoltre realizzato la versione da 9,70 metri, ottenuta dall'accorciamento del telaio da 10 metri. \nLa versione con carrozzeria originale era denominata colloquialmente con il nome dello stabilimento di produzione, \"Cameri\" oppure \"Valle Ufita\".\nTecnica.\nAl momento della presentazione era disponibile in due varianti di allestimento (ovvero versione di linea e versione GT), entrambe equipaggiate con il motore 6 cilindri FIAT 8210.02 da 13798\u00a0cm\u00b3 erogante 260 CV; nel 1978 venne presentata la versione da 10 metri con motore 6 cilindri UNIC/FIAT 8220.02 erogante 200 CV, gi\u00e0 ampiamente diffuso sui bus urbani. A partire dal 1980 entra in produzione la versione da 11 metri, che come quella da 12 metri riceve il nuovo propulsore 6 cilindri a V FIAT 8260.02 da 12880\u00a0cm\u00b3 erogante 260 CV, che sostituisce tutte le precedenti motorizzazioni. \nA partire dal 1981 diventa disponibile l'imponente motore 8 cilindri a V FIAT 8280.02 da 17.174 cm3, erogante 352 cavalli. \nA partire dal 1983, la gamma 370 viene ristilizzata (con l'adozione di nuovi paraurti in plastica nera); mentre nel 1984 le versioni da 12 metri ricevono il motore sovralimentato FIAT 8210.22 da 13798\u00a0cm\u00b3 erogante 304 CV e quella aspirata da 260 CV, mentre quelle da 10 metri vengono equipaggiate con il FIAT 8220.22 da 9572\u00a0cm\u00b3 erogante 240 CV, tutti quanti con la disposizione dei cilindri nuovamente in linea anzich\u00e9 a V. \nNel 1987 viene presentato il nuovo 370S, che negli anni conoscer\u00e0 una vastissima diffusione sul territorio nazionale; vengono mantenuti i motori utilizzati sulla vecchia versione: 24, L25, 30 e 35. Nel 1994 viene lanciata l'ultima serie, denominata 370SE (\"E\"cologico), che riceve lo stesso motore da 9498\u00a0cm\u00b3 dell'Iveco EuroClass, autobus che proprio nello stesso anno ha affiancato e poi sostituito il 370. Sempre nel 1994, grazie all'acquisizione da parte di Iveco del noto produttore di telai Sicca di Vittorio Veneto (TV), viene messa in produzione la versione da 9 metri basata sul telaio Siccar 9103, con denominazione 370SE.9.27.\nLa produzione cos\u00ec razionalizzata prosegue fino all'estate del 2001; dismessa la produzione degli esemplari con carrozzeria originale a met\u00e0 anni '90, il modello sopravvive come scelta economica per carrozzieri e aziende e, nel caso della variante da 9 metri, come autobus adatto a collegamenti di montagna.\nVersioni.\nCome gi\u00e0 accennato, il 370 \u00e8 stato prodotto per un lungo periodo in un grandissimo numero di versioni, per adattarsi alle esigenze delle singole aziende di trasporto. Ecco un riepilogo delle motorizzazioni che hanno equipaggiato il 370:\nLe lunghezze prodotte sono state: \nDiffusione.\nIl Fiat 370 \u00e8 stato prodotto in migliaia di esemplari, anche grazie alla sua estrema adattabilit\u00e0 e alla reperibilit\u00e0 dei ricambi. Oltre a un gran numero circolanti per conto delle Forze Armate (tra cui vale la pena citare il noto \"Pullman Azzurro\"), svariati esemplari hanno svolto servizio per SITA (oggi Busitalia) e SITA Sud, COTRAL Roma, ARPA Chieti, SATTI Torino, SAIA e SIA Brescia, FTV Vicenza, APT Verona (poi APTV ed ora ATV), Atesina (ora Trentino Trasporti), ATVO San Don\u00e0 di Piave (VE), Ferrovie del Gargano e numerose altre aziende in tutta la penisola."}
{"id": "1744161", "revid": "92723", "url": "https://it.wikipedia.org/wiki?curid=1744161", "title": "Conquista dell'impero Azteco", "text": ""}
{"id": "1744166", "revid": "123837125", "url": "https://it.wikipedia.org/wiki?curid=1744166", "title": "Cratere di Wolfe Creek", "text": "Wolfe Creek \u00e8 un cratere meteoritico (astroblema) situato nell'Australia Occidentale., Vi si accede attraverso la Tanami Road, a 105 km a sud della citt\u00e0 di Halls Creek. Il cratere si trova al centro del Wolfe Creek Meteorite Crater National Park.\nDescrizione.\nIl cratere ha un diametro di circa 875 metri ed \u00e8 profondo 60 metri. Si stima che il meteorite che l'ha formato avesse una massa di circa 50.000 tn; l'et\u00e0 \u00e8 stimata sembra essere meno di 300.000 anni (Pleistocene), mentre altre stime effettuate nel 2019 da ricercatori dell'universit\u00e0 di Portsmouth datano la sua formazione a 120.000 anni fa. Fu portato all'attenzione della scienza dopo essere stato visto durante una ricognizione aerea nel 1947, esplorato sul terreno due mesi dopo e portato a conoscenza della stampa nel 1949. Il nome europeo del cratere deriva da un vicino torrente, che a sua volta deriva il suo nome da Robert Wolfe (nelle prime menzioni il nome Wolf Creek fu trascritto erroneamente), un cercatore d'oro e gestore di emporio di Halls Creek all'epoca della corsa all'oro.\nDei cartelli vicino al cratere mettono in guardia i visitatori sui rischi legati alla natura instabile e scivolosa del terreno.\nNella zona del cratere di Wolfe Creek \u00e8 ambientato il film horror Wolf Creek diretto da Greg McLean.\nPopolazione.\nI locali Djaru (Jaru) aborigeni Australiani si riferiscono al cratere come \"Kandimalal.\" Ci sono pi\u00f9 storie sulla formazione del cratere. Una tale storia descrive che il cratere si \u00e8 formato con il passaggio di un arcobaleno ed un serpente \u00e8 sbucato dalla terra, mentre un altro serpente \u00e8 sbucato vicino a Sturt Creek. Un'altra storia, raccontata da un anziano, \u00e8 che un giorno la luna crescente e la stella della sera passavano molto vicini l'uno all'altro. La stella della sera \u00e8 diventata cos\u00ec calda che \u00e8 caduta sulla terra, provocando un'enorme esplosione e luci, seguita da una nuvola di polvere. Questo ha spaventato le persone. Molto tempo dopo gli aborigeni iniziarono ad avventurarsi vicino al cratere per vedere cosa era successo. Quando finalmente sono andati l\u00ec, si sono resi conto che questo era il luogo in cui la stella della sera era caduta a terra. La gente Djaru ha chiamato il luogo \"Kandimalal\" ed \u00e8 molto rappresentato nell'arte proveniente dalla regione."}
{"id": "1744167", "revid": "767487", "url": "https://it.wikipedia.org/wiki?curid=1744167", "title": "Harka (citt\u00e0)", "text": "Harka (in tedesco: \"Harkau\", in croato: \"Horka\") \u00e8 un comune di 1.553 abitanti situato nella provincia di Gy\u0151r-Moson-Sopron, nell'Ungheria nordoccidentale."}
{"id": "1744175", "revid": "78273", "url": "https://it.wikipedia.org/wiki?curid=1744175", "title": "Consiglio della Provincia Autonoma di Bolzano-Alto Adige", "text": ""}
{"id": "1744176", "revid": "90919", "url": "https://it.wikipedia.org/wiki?curid=1744176", "title": "Consiglio della Provincia Autonoma di Bolzano", "text": ""}
{"id": "1744177", "revid": "1305772", "url": "https://it.wikipedia.org/wiki?curid=1744177", "title": "Seibu Cup Soccer", "text": "Seibu Cup Soccer (conosciuto anche con il nome Olympic Soccer '92 o con il nome del bootleg Goal! '92) \u00e8 un videogioco di calcio prodotto nel 1991 e pubblicato nel 1992 dalla Seibu Kaihatsu.\nIn Nord America venne distribuito dalla Fabtek.\nPur non presentando grandi innovazioni a livello di gameplay rispetto ad alcuni popolari titoli realizzati in precedenza o lo stesso anno come \"Euro League\" e \"Super Sidekicks\", questo gioco ha riscosso un discreto successo in Europa grazie a degli sprite piacevoli e fluidi e in generale allo \"Zeitgeist\" dei videogiochi di calcio nei primi anni novanta.\nInteressanti la presenza (probabilmente per la prima volta in un gioco arcade) di un supertiro e il fatto che ogni nazionale \u00e8 rappresentata da un capitano esteticamente ispirato ad un reale calciatore di quella nazionalit\u00e0.\nModalit\u00e0 di gioco.\nLa giocabilit\u00e0 non si discosta di molto da quella dei precedenti giochi di calcio sulla piazza: due pulsanti, uno per effettuare un tiro diretto che segue perfettamente l'orientamento del giocatore, un secondo pulsante che in base al tempo di pressione dello stesso \u00e8 possibile effettuare passaggi bassi e brevi oppure lanci alti e lunghi; in fase di non possesso palla con il primo pulsante si effettua una scivolata e con il secondo si colpisce di testa in elevazione (in questo pu\u00f2 facilmente ricordare \"Euro League\"), e se si preme il primo pulsante mentre si \u00e8 in elevazione si effettua uno spettacolare calcio volante.\nSi pu\u00f2 facilmente rubare palla ad un avversario anche solo impattando contro lo stesso; \u00e8 possibile effettuare semirovesciate calciando un passaggio alto di prima.\nI giocatori di una squadra sono esteticamente tutti identici a parte il capitano (riconoscibile anche per il diverso colore dei calzettoni), che ha qualit\u00e0 proprie quali maggior capacit\u00e0 di corsa e tiro, la possibilit\u00e0 di calciare in rovesciata sia al volo che alzandosi la palla in palleggio.\nC'\u00e8 la possibilit\u00e0 di effettuare il \"Dynamite Kick\", un supertiro che viene ottenuto come bonus dal giocatore che ha realizzato l'ultima rete; necessita di un po' di tempo per il caricamento dello stesso; tale tiro \u00e8 imparabile per il portiere avversario se quest'ultimo \u00e8 costretto a tuffarsi per fermarlo.\nIl portiere della squadra del giocatore \u00e8 manuale e viene attivato quando \u00e8 presente nella parte del campo visibile.\nLe squadre selezionabili sono otto, differenti tra di loro per il modulo adottato, e dopo aver sconfitto le altre sette si gioca un ultimo incontro speciale contro la \"God\", squadra in divisa nera il cui capitano ricorda esteticamente Pel\u00e9.\nLa difficolt\u00e0 \u00e8 crescente per ogni livello e prende forma con l'incremento della velocit\u00e0 degli avversari di partita in partita.\nIn caso di parit\u00e0 \u00e8 necessario un nuovo credito per continuare la partita, ma a quel punto \u00e8 possibile scegliere se voler rigiocare il match oppure se voler concludere l'incontro ai rigori.\nSquadre selezionabili.\nGoal! '92 (Versione Occidentale).\n Francia (capitano ispirato da \"Michel Platini\")\n Spagna (capitano ispirato da \"Emilio Butrague\u00f1o\")\n Inghilterra (capitano ispirato da \"Paul Gascoigne\")\n Argentina (capitano ispirato da \"Diego Maradona\")\n Brasile (capitano ispirato da \"Dunga\")\n Germania (capitano ispirato da \"Rudi Voeller\")\n Paesi Bassi (capitano ispirato da \"Frank Rijkaard\")\n Italia (capitano ispirato da \"Salvatore Schillaci\")\nSeibu Cup Soccer (Versione Asiatica).\n Stati Uniti d'America (capitano ispirato da \"Eric Wynalda\")\n Giappone (capitano ispirato da \"Tetsuji Hashiratani\")\n Inghilterra (capitano ispirato da \"Paul Gascoigne\")\n Argentina (capitano ispirato da \"Diego Maradona\")\n Brasile (capitano ispirato da \"Careca\")\n Germania (capitano ispirato da \"Rudi Voeller\")\n Corea del Sud (capitano ispirato da \"Kim Joo-Sung\")\n Italia (capitano ispirato da \"Salvatore Schillaci\")"}
{"id": "1744178", "revid": "599013", "url": "https://it.wikipedia.org/wiki?curid=1744178", "title": "Catafor\u00eco", "text": ""}
{"id": "1744180", "revid": "15734362", "url": "https://it.wikipedia.org/wiki?curid=1744180", "title": "Olympic Soccer '92", "text": ""}
{"id": "1744182", "revid": "15734379", "url": "https://it.wikipedia.org/wiki?curid=1744182", "title": "Goal! '92", "text": ""}
{"id": "1744187", "revid": "169529", "url": "https://it.wikipedia.org/wiki?curid=1744187", "title": "Lorenzo Giusso", "text": "Biografia.\nNato a Napoli in una famiglia aristocratica, dal conte Antonio Giusso e da Maria Imperiali d'Afflitto. La sua maturazione culturale avvenne in un terreno fertile, costituito da un ambiente familiare che aveva contribuito allo sviluppo non solo culturale della citt\u00e0 (il nonno, Girolamo Giusso, uno dei fondatori del quartiere Bagnoli, ne era stato sindaco). Tra il 1917 e il 1924 gli studi del Giusso presso l'Universit\u00e0 di Napoli (dove fu allievo, fra gli altri, di Antonio Aliotta), coronati dalla laurea in lettere e filosofia, si svilupparono in molteplici direzioni.\nPur destinato a diventare prevalentemente filosofo e storico della filosofia, i suoi non dilettanteschi interessi spaziarono dalla letteratura alla musica, dalla pittura alla poesia, secondo un percorso eclettico ed estroso, fondato sull'istinto piuttosto che sul metodo, che lo port\u00f2 a una conoscenza approfondita ed estesissima nei settori pi\u00f9 diversi. Segu\u00ec con passione l'attualismo gentiliano e proprio il suo carattere passionale lo port\u00f2 anche nel campo letterario e filosofico ad un tipo di critica \"scenografica\", cos\u00ec come fu definita.\nAder\u00ec al fascismo, della cui ideologia divenne uno dei pi\u00f9 ascoltati divulgatori, soprattutto dalle pagine della rivista \"Gerarchia\". Ben presto per\u00f2 all'entusiasmo dei suoi vent'anni per il nuovo corso politico si sostitu\u00ec l'attivit\u00e0 di scrittore (1925). Le sue \"frizioni\" con Benedetto Croce, inizialmente orientate su temi politici, presero pi\u00f9 tardi una forma \"sotterranea\", genericamente orientata contro l'idealismo del filosofo abruzzese. Giusso si richiamava al fatalismo di Leopardi, al demiurgo di Nietzsche, allo storicismo di Dilthey, al nichilismo dello Spengler: e a causa di quest'ultimo, oltre che per la sua interpretazione della \"Scienza nuova\" vichiana (che si attir\u00f2 una severa recensione dello stesso Croce), Giusso fu criticato dall'ambiente crociano.\nIl Giusso critico e storico delle idee s'identificava con la \"visione della vita\" di autori che sentiva a lui vicini per temperamento ed interessi come Giordano Bruno, Giambattista Vico (dall'analisi degli scritti del quale nacque l'infastidita reazione di Benedetto Croce), Salvatore Di Giacomo, Matilde Serao, Riccardo Bacchelli, Bruno Barilli, Giovanni Papini, Ardengo Soffici, Aldo Palazzeschi, Giuseppe Antonio Borgese, Guido Gozzano, che molto ispir\u00f2 la sua composizione poetica \"Don Giovanni ammalato\". Approfondito conoscitore della lingua francese, spagnola e tedesca fu un traduttore attento a rendere non solo il senso della frase ma anche a rappresentare l'idea dell'autore.\nEntusiasta ammiratore della cultura spagnola, la critica letteraria ha rivalutato il suo \"Autoritratto spagnolo\", apparso postumo, come un buon esemplare di prosa creativa. Anche i suoi \"Tafferugli a Montecavallo\" meriterebbero forse di essere pi\u00f9 conosciuti. D'altro canto egli visse una notevole porzione della sua non lunga vita proprio nella penisola iberica, insegnando nelle Universit\u00e0 di Salamanca, Barcellona, e Madrid dove fu accademico d'onore. Fu collega nonch\u00e9 amico esegeta e traduttore di Jos\u00e9 Ortega y Gasset e Miguel de Unamuno.\nTra le due guerre, egli partecip\u00f2 all'atmosfera culturale della Napoli segnata dal cenacolo di Benedetto Croce, da cui molto presto si distacc\u00f2 (come Adriano Tilgher, che egli difese e mostr\u00f2 di apprezzare) assumendo posizioni \"eretiche\" e ispirandosi piuttosto a un ideale di vitalismo romantico che risulta evidente dai numerosi autori e dalle molte opere cui dedic\u00f2 la sua attenzione: in particolare in una fase iniziale, Oswald Spengler e Nietzsche.\nIntelligenza precoce, prima di intraprendere l'insegnamento universitario che lo avrebbe allontanato da Napoli portandolo ad insegnare Filosofia morale e teoretica, Letteratura italiana e francese, Storia delle religioni, Lingua e Letteratura spagnola, in prestigiose universit\u00e0 italiane come Bologna, Pisa, Cagliari, e d'oltralpe come Monaco, Nizza, Breslavia, Debreczen (oltre alle gi\u00e0 citate universit\u00e0 spagnole), il Giusso avvi\u00f2 una copiosa pubblicazione di articoli, collaborando con numerosi quotidiani italiani come \"Il Popolo d'Italia\", \"Il Secolo\", \"Il Mattino\", \"Il Resto del Carlino\", ed ancora il \"Giornale\", \"Il Tempo\", \"Il Messaggero\", \"La Gazzetta di Sicilia\", \"La Stampa\" ed altri ancora.\nGiornali questi dove fu autore di elzeviri, volti alla diffusione dei pi\u00f9 diversi aspetti della cultura europea e alla conoscenza dei suoi principali esponenti, soprattutto scrittori. Inoltre, dal 1950 al 1957 tenne a radio rai un programma culturale di letteratura spagnola e non solo, sotto forma di conversazioni radiofoniche. Nel dopoguerra, superati i miti dell'irrazionalismo e dell'energia vitalistica, Giusso si riavvicin\u00f2 alla fede cristiana; era sua intenzione realizzare una revisione del pensiero italiano dal Rinascimento all'et\u00e0 barocca, approfondendo in particolare lo studio e l'interpretazione dell'umanesimo, inteso come vasto tentativo sincretistico volto a ravvicinare il pensiero dell'antichit\u00e0 greco-romana e quello cristiano.\nIn chiave revisionista rispetto alla tradizione laica si era avvicinato anche alla figura di Giordano Bruno. Di ritorno da un viaggio nella sua adorata Spagna mor\u00ec a Roma il giorno 11 aprile del 1957. E a Napoli, sua citt\u00e0 natale, pochi anni dopo la sua dipartita gli venne intitolata una strada."}
{"id": "1744191", "revid": "671029", "url": "https://it.wikipedia.org/wiki?curid=1744191", "title": "Brakel (Belgio)", "text": "Brakel \u00e8 un comune belga di 14.422 abitanti, situato nella provincia fiamminga delle Fiandre Orientali."}
{"id": "1744193", "revid": "767487", "url": "https://it.wikipedia.org/wiki?curid=1744193", "title": "Horebeke", "text": "Horebeke \u00e8 un comune belga di 2.056 abitanti, situato nella provincia fiamminga delle Fiandre Orientali."}
{"id": "1744194", "revid": "729019", "url": "https://it.wikipedia.org/wiki?curid=1744194", "title": "Stanwick", "text": "Stanwick \u00e8 un villaggio e una parrocchia civile nel Northamptonshire (Inghilterra), ubicato a circa 15 miglia a nord-est di Northampton. Si pensa che l'area fosse abitata almeno dagli inizi dell'Et\u00e0 del Ferro. Fu nei pressi di questo luogo che attorno al 70 i Romani sconfissero i Briganti."}
{"id": "1744195", "revid": "110157", "url": "https://it.wikipedia.org/wiki?curid=1744195", "title": "Kluisbergen", "text": "Kluisbergen \u00e8 un comune belga di 6.395 abitanti, situato nella provincia fiamminga delle Fiandre Orientali.\nNel territorio comunale si trova la salita di Hoogberg-Hotond, pi\u00f9 volte compresa nel Giro delle Fiandre.\nGeografia fisica.\nTerritorio.\nGli abitati confinanti sono: a. Ronse, b. Nukerke, comune di Maarkedal, c. Melden, comune di Oudenaarde, d. Elsegem, comune di Wortegem-Petegem, e. Kerkhove, comune di Avelgem, f. Waarmaarde, comune di Avelgem, g. Avelgem, h. Orroir, comune di Mont-de-l'Enclus, i. Amougies, comune di Mont-de-l'Enclus, j. Russeignies, comune di Mont-de-l'Enclus"}
{"id": "1744196", "revid": "1874129", "url": "https://it.wikipedia.org/wiki?curid=1744196", "title": "Stanwick St John", "text": "Stanwick St John \u00e8 un paese della contea del North Yorkshire, in Inghilterra."}
{"id": "1744198", "revid": "110157", "url": "https://it.wikipedia.org/wiki?curid=1744198", "title": "Kruishoutem", "text": "Kruishoutem \u00e8 un comune belga di 8.121 abitanti, situato nella provincia fiamminga delle Fiandre Orientali."}
{"id": "1744209", "revid": "74801", "url": "https://it.wikipedia.org/wiki?curid=1744209", "title": "Lierde", "text": "Lierde \u00e8 un comune belga di abitanti, situato nella provincia fiamminga delle Fiandre Orientali. "}
{"id": "1744211", "revid": "74801", "url": "https://it.wikipedia.org/wiki?curid=1744211", "title": "Maarkedal", "text": "Maarkedal \u00e8 un comune belga di abitanti, situato nella provincia fiamminga delle Fiandre Orientali."}
{"id": "1744213", "revid": "1793900", "url": "https://it.wikipedia.org/wiki?curid=1744213", "title": "Wortegem-Petegem", "text": "Wortegem-Petegem \u00e8 un comune belga di 6.085 abitanti, situato nella provincia fiamminga delle Fiandre Orientali."}
{"id": "1744214", "revid": "110157", "url": "https://it.wikipedia.org/wiki?curid=1744214", "title": "Bridgestone Arena", "text": "La Bridgestone Arena, precedentemente conosciuta come Nashville Arena (1996-1999), Gaylord Entertainment Center (1999-2007) e Sommet Center (2007-2009) \u00e8 un'arena coperta situata a Nashville, Tennessee. Dal 1998 ospita i Nashville Predators della NHL. In passato ha ospitato i Nashville Kats, franchigia della AFL, dal 1997 al 2001 e dal 2005 al 2007.\nStoria.\nL'arena venne aperta nel 1996 come \"Nashville Arena\" e nel 1999 venne rinominata \"Gaylord Entertainment Center (GEC)\" in seguito a un contratto della durata di 20 anni e del valore di 80 milioni di dollari con la Gaylord Entertainment Company, societ\u00e0 basata a Nashville, all'epoca proprietaria anche di una parte dei Predators.\nNel febbraio 2005 fu annunciato che i Predators e la Gaylord avevano raggiunto un accordo che escludeva futuri possibili legami, e che la Gaylord avrebbe continuato a dare il nome all'arena fino a quando non si sarebbe trovato un nuovo acquirente per i diritti di denominazione. Di conseguenza, i media di Nashville e i Predators stessi tornarono a chiamare la struttura \"Nashville Arena\", anche se ufficialmente era ancora \"Gaylord Entertainment Center\".\nIl 16 marzo 2007 la struttura fu ufficialmente rinominata \"Nashville Arena\", e tutti i loghi della Gaylord vennero rimossi dall'esterno dell'arena.\nIl 18 maggio 2007 la Sommet, societ\u00e0 di Franklin, acquist\u00f2 i diritti di denominazione dell'arena, che venne ribattezzata \"Sommet Center\".\nConcerti.\nVi si sono esibiti, tra gli altri, i seguenti artisti: Tim McGraw, gli Iron Maiden, Beyonc\u00e9, i One Direction, Demi Lovato, Selena Gomez, C\u00e9line Dion, Katy Perry, Britney Spears, i Rolling Stones, i Metallica, Justin Timberlake, Bruno Mars, gli Aerosmith, Roger Waters, i Kiss, Miley Cyrus, Justin Bieber, Lady Gaga, Rihanna...\nRiconoscimenti.\nIl Sommet Center \u00e8 stato nominato per il \"2007 Pollstar Concert Industry Venue of the Year Award\". Questa \u00e8 la quarta denominazione, dopo quelle del 1998 come Nashville Arena, e quelle del 1999 e 2000 come Gaylord Entertainment Center. Le altre 6 arene nominate erano: il Madison Square Garden (poi vincitore del premio), New York; lo Staples Center, Los Angeles; il Verizon Center, Washington; l'Air Canada Centre, Toronto; l'Honda Center, Anaheim; l'HP Pavilion at San Jos\u00e9 e l'Xcel Energy Center, Saint Paul."}
{"id": "1744217", "revid": "110157", "url": "https://it.wikipedia.org/wiki?curid=1744217", "title": "Zingem", "text": "Zingem \u00e8 un comune belga di 6.822 abitanti, situato nella provincia fiamminga delle Fiandre Orientali."}
{"id": "1744220", "revid": "1318658", "url": "https://it.wikipedia.org/wiki?curid=1744220", "title": "Denis Charles Neville", "text": "Carriera.\nGiocatore.\nDal 1932 al 1946 ha giocato nella seconda divisione inglese con il .\nAllenatore.\nAllenatore inglese affermatosi nel campionato danese con l', arriva in Italia grazie all', che lo ingaggia nella stagione 1950-1951 in sostituzione a Giovanni Varglien. Riesce nell'impresa di salvare i bergamaschi dalla retrocessione, meritandosi la conferma per l'anno successivo.\nIntroduce metodi di allenamento per quei tempi molto innovativi, adottando il \"Sistema\" come modulo di gioco.\nNella stagione successiva la squadra non ingrana, tanto da sollevarlo dall'incarico di allenatore dopo solo sei giornate.\nNel seguito della carriera allena nei campionati belga ed olandese, dove arriver\u00e0 a guidare anche la nazionale maggiore per due anni, dal 1964 al 1966."}
{"id": "1744223", "revid": "110157", "url": "https://it.wikipedia.org/wiki?curid=1744223", "title": "Zwalm", "text": "Zwalm \u00e8 un comune belga di 8.070 abitanti, situato nella provincia fiamminga delle Fiandre Orientali."}
{"id": "1744225", "revid": "1266208", "url": "https://it.wikipedia.org/wiki?curid=1744225", "title": "Societ\u00e0 Sportiva Dilettantistica Pro Lissone", "text": "La Societ\u00e0 Sportiva Pro Lissone, meglio conosciuta come Pro Lissone, \u00e8 una societ\u00e0 calcistica italiana con sede nella citt\u00e0 di Lissone, nella provincia di Monza e Brianza.\nStoria.\nI primi anni.\nFondata nel 1901 dal monzese Davide Pessina, la Societ\u00e0 Ginnastica Pro Lissone il 10 febbraio si affili\u00f2 alla Federazione Ginnastica Nazionale Italiana.\nCostituita la sezione calcio nel 1906, fu solo nel 1910 che arriv\u00f2 l'affiliazione alla FIGC. Partita dal campionato di Terza Categoria 1912-1913, dopo aver messo a posto il proprio campo sportivo, arriv\u00f2 la stagione successiva in Promozione. Nella stagione 1914-1915 la formazione lissonese vinse il girone C lombardo di Promozione e si qualific\u00f2 al girone finale lombardo. Nel girone finale per\u00f2 la squadra non riusc\u00ec ad raggiungere la seconda posizione e conquistare la promozione in Massima Serie.\nSotto la guida di \"Pap\u00e0 Corino\", la Pro Lissone rimase attiva durante il periodo di inattivit\u00e0 ufficiale dovuto alla grande guerra allevando molti promettenti giovani. Alla ripresa si schier\u00f2 subito ai nastri di partenza del campionato di Promozione lombardo, ma il passaggio alla categoria superiore sfugg\u00ec anche negli anni successivi per vari motivi.\nCon la riforma dei campionati del 1922, la Pro Lissone fu inserita in Terza Divisione. In seguito a successive riforme dei campionati la Pro Lissone sal\u00ec in Seconda Divisione e fu solo grazie alla rinuncia della , che nella stagione 1929-1930 venne ammessa al campionato di Prima Divisione (l'equivalente della Serie C odierna). Al debutto in Prima Divisione, la Pro Lissone arriv\u00f2 nona nel girone A che la obblig\u00f2 a lunghissime trasferte in Toscana. Nella stagione successiva la Pro Lissone si rinforz\u00f2 e i risultati non si fecero attendere: arriv\u00f2 infatti terza nel girone C mancando di due punti le finali per la promozione in Serie B.\nNegli anni successivi la squadra pur giocando campionati tranquilli non riusc\u00ec mai a ottenere l'ambita promozione in Serie B: arriv\u00f2 5\u00aa nella stagione 1931-1932, 5\u00aa in quella successiva (3\u00aa se non si considerano le squadre riserve di quelle di Serie A che non avevano il diritto alla promozione) e 4\u00aa nella 1933-1934 (2\u00aa se non si considerano le squadre riserve di quelle di Serie A) sfior\u00f2 la qualificazione alle finali per la promozione mancandola di un punto.\nLa crisi.\nNella stagione 1934-1935 la FIGC decise di creare la Serie C: si sarebbero qualificate al primo campionato di C le prime sei classificate di ogni girone di Prima Divisione mentre le altre sarebbero state retrocesse in Prima Divisione regionale. La Pro Lissone and\u00f2 incontro a difficolt\u00e0 economiche e dovette, in occasione della partita interna col , rinunciare alla gara non avendo soldi per pagare l'indennizzo federale per la trasferta ai lodigiani. Le ripercussioni furono molto gravi; l'intero Consiglio Direttivo fu commissariato ed in mancanza di fondi sufficienti il nuovo Commissario non fu in grado di fare fronte ai costi per l'iscrizione alla stagione successiva per essere riammessi e quindi dovette iscriversi ai campionati regionali lombardi.\nLa rifondazione.\nLa S.G. Pro Lissone, malgrado la pessima situazione finanziaria e la forzata partenza di molti atleti per la guerra d'Etiopia, continu\u00f2 l'attivit\u00e0 sportiva fino alla stagione 1936-1937. Azzerati ancora una volta i quadri dirigenziali si riparte dal campionato S.P. monzese di seconda Categoria 1938-1939 con la nuova denominazione A.C. Lissone ed un nuovo affiatato gruppo di giovani che nel giro di 2 stagioni riport\u00f2 la societ\u00e0 in Serie C.\nIn Serie C.\nRitorn\u00f2 in Serie C al termine della stagione 1940-41. Nella stagione 1941-1942 ottiene un mediocre 11\u00ba posto nel Girone C e in quella successiva un 10\u00ba posto sempre nel girone C. Ripreso il campionato dopo la sospensione a causa della seconda guerra mondiale nel 1945 e ritornata alla vecchia denominazione, la Pro Lissone si rinforz\u00f2 e pur non riuscendo mai a raggiungere la promozione in Serie B si dimostr\u00f2 una delle migliori in C: nel 1946-1947 arriv\u00f2 2\u00aa dietro il Monza nel girone E della Lega Interregionale Nord e nella stagione 1947-1948 conferm\u00f2 il 2\u00ba posto nel proprio girone. Paradossalmente proprio nella stagione in cui arriv\u00f2 2\u00aa rischi\u00f2 di retrocedere: infatti la FIGC per diminuire il numero di squadre partecipanti alla Serie C (ben 2887) decise che la maggioranza delle squadre di ogni girone sarebbe retrocessa; nel girone della Pro Lissone solo la prima si doveva salvare, ma poi i posti divennero due in seguito al Caso Napoli. Mantenendo tre punti di distacco sulla terza, la Vis Nova di Giussano, la Pro Lissone riusc\u00ec a salvarsi.\nNella stagione 1948-1949 la Pro Lissone deluse le aspettative con un mediocre 14\u00ba posto nel girone A. And\u00f2 molto peggio nella stagione successiva con un pessimo 18\u00ba posto e conseguente retrocessione in Promozione (attuale Serie D). La militanza in quarta serie dur\u00f2 per\u00f2 solo una stagione; infatti, vincendo il girone D, ottennero la promozione in C. Una riforma dei campionati danneggi\u00f2 per\u00f2 i lissonesi: infatti la FIGC decise che la Serie C a partire dalla stagione 1952-1953 sarebbe stata a girone unico: di conseguenza solo le prime tre di ogni girone pi\u00f9 le due migliori quarte sarebbero rimaste in C. La Pro Lissone nonostante un buon 7\u00ba posto fu retrocessa cos\u00ec in IV Serie.\nTra i dilettanti.\nLa prima stagione in IV Serie si concluse con un mediocre 8\u00ba posto. La squadra peggior\u00f2 nella stagione successiva: solo 11\u00aa. La retrocessione sembrava nell'aria e la stagione successiva i lombardi la sfiorarono salvandosi solo per un punto sulla retrocessa Magenta. La retrocessione avvenne nella stagione successiva: i lissonesi si classificarono diciassettesimi nel girone B retrocedendo cos\u00ec in Promozione regionale.\nLa societ\u00e0 era ormai in crisi e al termine della stagione 1956-1957 retrocedette addirittura in Prima Divisione. Nel 1966 la societ\u00e0 lombarda si risollev\u00f2 dalla crisi che l'aveva portata dalla Serie C alle serie minori a livello regionale con l'acquisto della societ\u00e0 da parte di Alfredo Mazzi. Nel 1971 la societ\u00e0 venne insignita della medaglia d'oro al merito sportivo e undici anni dopo vinse finalmente il campionato di Prima Categoria tornando finalmente in Promozione. Nella prima stagione dopo tanto tempo in Promozione la Pro Lissone si rivel\u00f2 tra le migliori squadre del proprio girone con un ottimo terzo posto. Nella stagione successiva la Pro Lissone ottenne l'ammissione in Interregionale per delibera della Lega Nazionale Dilettanti, dopo aver ottenuto il 1\u00ba posto nel girone A lombardo di Promozione e nonostante avesse perso gli spareggi di promozione contro Intim Helen Telgate, Orceana e Castanese B.P.M.\nNella prima stagione dopo oltre trent'anni in Serie D la societ\u00e0 ottenne un discreto sesto posto. La stagione successiva fu per\u00f2 disastrosa e la squadra scese di nuovo in Promozione. Dopo un solo anno ritorn\u00f2 in Serie D dopo un lungo duello per la testa della classifica con la Caratese. Dalla stagione 1987-1988 al 1993-1994 la Pro Lissone rest\u00f2 per sette anni consecutivi in Serie D, sfiorando la promozione in Serie C2 nella stagione 1988-1989 (perse per 1-0 a Crema lo spareggio promozione contro la Solbiatese).\nNella stagione 1993-1994 la Pro Lissone retrocedette in Eccellenza. Nonostante in questa serie arrivasse regolarmente tra le prime cinque, la societ\u00e0 lombarda torn\u00f2 in Serie D solo al termine della stagione 1999-2000 grazie a un provvidenziale ripescaggio. Negli ultimi anni \u00e8 stata per\u00f2 retrocessa in Eccellenza, per poi retrocedere in Promozione. Nella sua prima stagione in Promozione la Pro Lissone si \u00e8 salvata all'ultima giornata, evitando i play-out; nel 2009-2010 la Pro si posiziona a met\u00e0 classifica arrivando 9\u00aa; nella stagione successiva migliora la sua classifica arrivando 7\u00aa, molto lontana dall'Arcene (2\u00aa con 75 punti). Ancora cos\u00ec la stagione successiva, ma a 5 punti di distanza dal Desio secondo, arriva quinta nel 2012-2013, mentre nel 2013-2014 finalmente conquista i play-off per l'accesso in Eccellenza 2014-2015. La gara contro il Cinisello finisce 2-2 e dato che la squadra brianzola si era meglio posizionata durante la stagione regolare, accede alla finale. Nella stagione successiva arriva nuovamente a met\u00e0 classifica, posizionandosi 7\u00aa. Nella stagione sportiva 2015-2016 la presidenza viene assunta da Fabrizio Valerin, che conferma in panchina Danilo Battistini. Ricco l'organico allestito, composto da giocatori talentuosi quali Niccol\u00f2 Villa e Andrea Moleri. La squadra bianco-blu arriva 5\u00aa in campionato e accede ai play-off venendo sconfitta per 2-1 dall'Arcellasco in semifinale.\nLa stagione 2016-2017 si rivela avara di soddisfazione per i biancobl\u00f9 che chiudono all'11\u00ba posto il girone B, faticando e non poco ad ottenere la salvezza.\nQuella del 2017-2018 invece, vede i biancoblu retrocedere in Prima Categoria dopo 36 anni d'assenza concludendo il campionato all'ultimo posto con soli 24 punti, la partenza per\u00f2 non fu una delle peggiori: infatti al termine della 5\u00aa giornata i brianzoli si trovavano al secondo posto ad un punto dalla capolista.\nAltri sport.\nLa Societ\u00e0 Ginnastica Pro Lissone partecip\u00f2 anche al campionato della Federazione Italiana Basket-Ball nei primi anni venti. Nel 1920 prese parte al Concorso ginnastico di Venezia. Nel 1922 fu inserita nel girone A con Costanza, Inter e Pavese."}
{"id": "1744228", "revid": "110157", "url": "https://it.wikipedia.org/wiki?curid=1744228", "title": "De Pinte", "text": "De Pinte \u00e8 un comune belga di 10.216 abitanti, situato nella provincia fiamminga delle Fiandre Orientali.\nGeografia fisica.\nTerritorio.\nGli abitati confinanti sono: (a) Sint-Denijs-Westrem comune di Gent, (b) Zwijnaarde comune di Gent, (c) Schelderode , comune di Merelbeke, (d)Melsen , comune di Merelbeke (e) Vurste comune di Gavere, (f) Eke comuni di Nazaret, (g) Nazaret, (h) Deurle comune di Sint-Martens-Latem e (h) Sint-Martens-Latem"}
{"id": "1744229", "revid": "330270", "url": "https://it.wikipedia.org/wiki?curid=1744229", "title": "Paratroopa", "text": ""}
{"id": "1744233", "revid": "768068", "url": "https://it.wikipedia.org/wiki?curid=1744233", "title": "Civilt\u00e0 sepolte. Il romanzo dell'archeologia", "text": "Civilt\u00e0 sepolte. Il romanzo dell'archeologia \u00e8 un saggio sulla storia dell'archeologia scritto dal giornalista tedesco C.W. Ceram, pseudonimo di Kurt Wilhelm Marek. \nTema.\nOpera divenuta un \"cult\", tuttora ristampata, sull'archeologia universale, fu scritta dall'autore come \"romanzo di fatto\", usando cio\u00e8 un approccio romanzato per raccontare l'epopea delle grandi scoperte preoccupandosi di avvicinare il grande pubblico con uno stile divulgativo. L'interesse gli venne durante la prigionia sub\u00ecta nella Seconda Guerra Mondiale quando si dedic\u00f2 alla lettura di testi di argomento storico e archeologico. Tracciando le tappe di una disciplina e capace di affascinare i non specialisti per il carattere misterioso e la propensione all'avventura, Ceram mise in risalto il valore umano e morale derivante non gi\u00e0 dalla \"caccia al tesoro\", ma dalla \u00absofferta, meditata, pensosa ricerca\u00bb che, attraverso la multiformit\u00e0 dell'uomo, conduce alla scoperta di se stessi. Il libro illustra civilt\u00e0 e citt\u00e0 del passato: gli scavi archeologici di Ercolano, gli scavi archeologici di Pompei, la riscoperta di Troia da parte di Heinrich Schliemann, gli Egizi, gli Assiri, i Babilonesi, i Sumeri, i Maya, gli Aztechi. Alle scoperte, a volte fortuite, degli archeologi, il cui acume e infaticabile lavoro egli celebra, Ceram offre inoltre una panoramica vasta e accattivante riguardo agli usi dei popoli, le arti, i costumi, le religioni antiche.\nInfluenza culturale.\nEric H. Cline, ispirandosi a \"Civilt\u00e0 sepolte\", ha scritto il libro \"Tre pietre fanno un muro\" ricalcandone la struttura, come dichiarato dallo stesso autore."}
{"id": "1744237", "revid": "122196846", "url": "https://it.wikipedia.org/wiki?curid=1744237", "title": "Basilica di Santa Maria della Vittoria", "text": "La basilica di Santa Maria della Vittoria \u00e8 la chiesa madre di San Vito dei Normanni.\nStoria.\nLa chiesa \u00e8 stata eretta a Santa Maria della Vittoria successivamente alla battaglia di Lepanto del 1571, alla quale partecip\u00f2 un manipolo di sanvitesi tornati incolumi in patria: il ritorno dei sanvitesi tutti quanti in vita affrett\u00f2 i lavori gi\u00e0 avviati da circa un mese (erano gi\u00e0 state create le fondamenta), come ci dimostra l'atto notarile di stipula del contratto datato il 29 agosto 1571. Precisiamo, infatti, che inizialmente questa chiesa doveva essere dedicata al Santo Patrono ma, l'entusiasmo per non aver avuto caduti in questa battaglia modific\u00f2 il progetto originale e si decise cos\u00ec di dedicare questa costruzione alla Vergine Santa in quanto protettrice della citt\u00e0 di Venezia.\nTerminati i lavori, la chiesa fu aperta al culto nel 1595 sostituendo la vecchia chiesa Matrice, ancora oggi chiamata \u201cChiesa Vecchia\u201d\nL'edificio, che richiama i motivi cinquecenteschi, \u00e8 stato poi ampiamente modificato nel corso del XVIII secolo.\nIl 26 ottobre 1996, papa Giovanni Paolo II, nel corso di un'udienza speciale all'arcidiocesi di Brindisi-Ostuni, ha incoronato solennemente l'icona della Madre di Dio Nicopeia.\nIl 30 dicembre 1998, sempre papa Giovanni Paolo II ha proclamato la chiesa di Santa Maria della Vittoria basilica minore.\nStruttura.\nLa struttura della basilica presenta un impianto a croce latina con tre navate, transetto e un profondo presbiterio. Nota per la sua straordinaria imponenza, la sua struttura \u00e8 parzialmente visibile ancora oggi dalla periferia del centro abitato: il contrasto del colore ocra del suo rivestimento in pietra arenaria dona una suggestiva visuale specialmente nelle ore pomeridiane, in cui la luce calda del sole rende dorata la pietra che la riveste.\nLa facciata, inoltre, \u00e8 stata restaurata nella seconda met\u00e0 del Settecento, mentre \u00e8 rimasta inalterata la sobria ed elegante struttura cinquecentesca, come \u00e8 possibile riscontrare nella parte posteriore, nella cornice del perimetro e nelle monofore del transetto, successivamente murate per la realizzazione di altre due pi\u00f9 grandi.\nL'accesso alla basilica \u00e8 possibile attraverso due portali bronzei realizzati negli anni \u201890 dallo scultore Ernesto Lamagna, il primo ingresso, \u00e8 situato sulla facciata, il secondo, \u201cla Porta Santa\u201d \u00e8 di ridotte dimensioni ed \u00e8 situato sul lato nord. Quest'ultima \u00e8 stata aperta nell'ottobre 1995 in occasione delle celebrazioni per il quarto centenario della chiesa, dando inizio all'Anno Santo giubilare della Chiesa, occasione per presentare anche il nuovo Altare in legno, opera, insieme a tutto l'arredo del presbiterio, di Flavio Pancheri.\nSul lato nord, oltre alla \"Porta Santa\" \u00e8 anche presente il monumento dei caduti della prima e della seconda guerra mondiale.\nSingolare ed alquanto enigmatico \u00e8 il campanile (4 piani e di base quadrata) rimasto incompiuto. Non \u00e8 chiaro il motivo per il quale non si siano terminati i lavori di questo campanile e neppure esistono fonti scritte in grado di affermare cosa abbia determinato questa importante decisione. Nonostante, come sappiamo, nel XVI secolo siano stati fatti importanti restauri alla struttura, il campanile, a differenza della facciata, non ha subito alcun cambiamento strutturali. Molto interessante \u00e8 la grande pietra di forma rettangolare posta verticalmente sulla sua sommit\u00e0: essa, contrariamente a quanto tramandato dal popolo (interruzione volontaria dei lavori), \u00e8 stata utilizzata in passato per l'appoggio di tacheometro e/o teodolite (vedi queste voci) per rilievi geodetici e topografici. Comunque, ancora oggi corre una voce che \u00e8 stata tramandata negli anni da padre in figlio: la decisione di non completare il campanile \u00e8 stata presa dai capimastri per le difficolt\u00e0 incontrate durante il suo innalzamento.\nPer quanto riguarda la piazza antistante la basilica, ricordiamo l'obelisco con la statua di San Vito Martire: di semplice forma ottagonale, fu costruito da artigiani locali per ringraziare il Santo protettore per aver liberato la popolazione dal colera scoppiato nella seconda met\u00e0 degli anni '60 dell'800. Alla sommit\u00e0 di questo obelisco \u00e8 stata appunto collocata la statua del Santo Patrono San Vito Martire che, munito di croce e palma, rivolge il suo sguardo verso il centro storico.\nA sinistra dell'obelisco vi \u00e9 un'antica colonna spezzata, nota per essere il punto in cui venivano stabiliti i contratti.\nAlle spalle della basilica \u00e8 presente una piccola piccola piazza nella quale ritroviamo una cisterna dove un tempo confluivano le acque piovane raccolte dalla superficie del tetto della chiesa. Per la sua capacit\u00e0, in passato questa cisterna fu molto apprezzata dalla popolazione sanvitese durante i periodi estivi di siccit\u00e0.\nInterni.\nGli interni della basilica sono caratterizzati da maestose colonne con decorazioni che riprendono il motivo delle venature del marmo; queste decorazioni sono verniciate a tinte forti (predomina il rosso scuro). Gli splendidi soffitti affrescati, inoltre, riprendono numerosi episodi delle Sacre Scritture,\nDentro la basilica \u00e8 situato l'altare maggiore del 1777, con la balaustra di marmo policromo, allo stesso periodo risale la cassa d'organo. Risale al XVII secolo il coro in legno, all'interno del presbiterio, realizzato da intagliatori locali.\nLa basilica dispone in totale di 9 pale d'altare, e di altre 26 tele collocate in chiesa, sugli altari, in sagrestia e negli uffici parrocchiali. Tra queste ricordiamo: \nVi sono anche delle statue:\nRicordiamo infine i 9 reliquiari, tra i quali figura anche quello della reliquia di S. Pio da Pietrelcina (un fazzoletto intriso col sangue delle stimmate del Santo francescano), posto in una teca a sinistra dell'altare maggiore."}
{"id": "1744238", "revid": "1186766", "url": "https://it.wikipedia.org/wiki?curid=1744238", "title": "Evergem", "text": "Evergem \u00e8 un comune belga di 34.170 abitanti, situato nella provincia fiamminga delle Fiandre Orientali."}
{"id": "1744239", "revid": "1442080", "url": "https://it.wikipedia.org/wiki?curid=1744239", "title": "Paolino da San Bartolomeo", "text": "Biografia.\nNato in un piccolo villaggio dell'Impero austriaco, parte attualmente della Bassa Austria, entr\u00f2 in giovane et\u00e0 nell'Ordine dei Carmelitani Scalzi assumendo il nome di \"Paulinus von Heilig Bartholomaus\" (in italiano: \"Paolino da San Bartolomeo\"). Missionario, molto versato nelle lingue (parlava tedesco, latino, greco, ebraico, ungherese, italiano, portoghese, inglese, sanscrito e alcuni dialetti dell'India), insegn\u00f2 lingue orientali per sette anni al Collegio di \"Propaganda Fide\" a Roma e nel 1776 fu inviato nel Malabar, in India, dove fra l'altro si dedic\u00f2 allo studio della lingua sanscrita. Fu uno dei primi a rilevare l'affinit\u00e0 fra il sanscrito e le lingue indoeuropee. \nRitornato in Italia nel 1789, a Roma padre Paolino entr\u00f2 in contatto col cardinale Stefano Borgia, segretario di \"Propaganda Fide\", studioso antiquario e mecenate, il quale nella citt\u00e0 natale, Velletri, aveva creato un museo molto ricco di reperti e documenti (\"Museo Borgiano\"). Il card. Borgia nomin\u00f2 Paolino da San Bartolomeo segretario privato e finanzi\u00f2 la pubblicazione di numerosi volumi di indologia fra cui la prima grammatica europea del sanscrito (\"Sidharubam seu Grammatica Samscrdamica\") pubblicata a Roma nel 1790. Scrisse anche in italiano un ampio saggio sull'India (\"Viaggio alle Indie Orientali\") che venne tradotto nelle principali lingue europee.\nPaolino da San Bartolomeo scrisse infine una commossa biografia del cardinale Borgia, deceduto improvvisamente a Lione mentre accompagnava Pio VII da Napoleone. Mor\u00ec due anni dopo il card. Borgia."}
{"id": "1744241", "revid": "227211", "url": "https://it.wikipedia.org/wiki?curid=1744241", "title": "Saint Leibowitz and the Wild Horse Woman", "text": ""}
{"id": "1744242", "revid": "287204", "url": "https://it.wikipedia.org/wiki?curid=1744242", "title": "Bridei V dei Pitti", "text": "Era fratello di \u00d3engus, al quale succedette quando si trovava in et\u00e0 oramai avanzata. La sua morte viene ricordata dagli \"Annali dell'Ulster\" e da quelli di \"Tigernach.\""}
{"id": "1744244", "revid": "1833487", "url": "https://it.wikipedia.org/wiki?curid=1744244", "title": "Giacinto Goldaniga", "text": "Caratteristiche tecniche.\nDi ruolo ala sinistra, Goldaniga era dotato di grande capacit\u00e0 di corsa e di impegno.\nCarriera.\nDopo un'annata nel , esordisce Serie B con la maglia del Fanfulla dove, nella serie cadetta 1949-1950, vive una grande stagione, segnando 21 reti.\nLe ottime prestazioni inducono l' ad acquistarlo, girando al club di Lodi, oltre del denaro, Busnelli e Schiavi. Esord\u00ec con la \"Dea\", ed in Serie A, il 10 settembre 1950 nella sconfitta esterna per 2-0 contro il . \nA Bergamo non riesce ad imporsi, giocando in due stagioni solo 22 incontri di campionato: ai margini della rosa, nella stagione 1952-1953 passa ai cadetti del .\nCon il \"Grifone\" esordisce il 7 dicembre 1952 nel pareggio casalingo a reti bianche contro il . Con il club genoano pur collezionando solo 3 presenze senza reti, si pot\u00e9 fregiare della vittoria del torneo cadetto e della conseguente promozione in massima serie.\nDopo un solo campionato torna al Fanfulla, dove chiude la carriera, nel 1954.\nVita privata.\nIl nipote Edoardo ne ha seguito le orme, divenendo anch'egli calciatore professionista."}
{"id": "1744246", "revid": "339392", "url": "https://it.wikipedia.org/wiki?curid=1744246", "title": "Ripartizioni", "text": ""}
{"id": "1744252", "revid": "110157", "url": "https://it.wikipedia.org/wiki?curid=1744252", "title": "Gavere", "text": "Gavere \u00e8 un comune belga di 12.601 abitanti, situato nella provincia fiamminga delle Fiandre Orientali."}
{"id": "1744254", "revid": "404338", "url": "https://it.wikipedia.org/wiki?curid=1744254", "title": "Fra\u2019 Giacomo da San Vito", "text": ""}
{"id": "1744256", "revid": "110157", "url": "https://it.wikipedia.org/wiki?curid=1744256", "title": "Knesselare", "text": "Knesselare \u00e8 un comune belga di 8.252 abitanti, situato nella provincia fiamminga delle Fiandre Orientali."}
{"id": "1744257", "revid": "767487", "url": "https://it.wikipedia.org/wiki?curid=1744257", "title": "Luigi Saccavino", "text": "Carriera.\nCentrocampista dotato di buon fisico e grande tenacia, esordisce tra le file dell'Udinese, per poi passare all'Atalanta, dove non riesce a ritagliarsi spazio tanto da giocare l'intero campionato con la squadra riserve.\nViene quindi mandato in prestito prima al Mantova (in Serie B) e poi alla Sanremese (in Serie C), per fare ritorno a Bergamo nella stagione 1949-50. Con i neroazzurri disputa tre stagioni in Serie A, senza tuttavia mai riuscire a conquistarsi un posto fisso in squadra."}
{"id": "1744258", "revid": "767487", "url": "https://it.wikipedia.org/wiki?curid=1744258", "title": "Palazzo Viviani della Robbia", "text": "Il palazzo Viviani della Robbia si trova a Firenze in via Tornabuoni.\nStoria.\nSorge sul luogo dove c'erano, fino alla fine del Seicento, case dei Tornabuoni, legate da un fidecommesso. L'ultima erede dei Tornabuoni fu Virginia, moglie del conte Francesco Saracinelli di Orvieto: alla morte della donna gli immobili furono ereditati dai Saracinelli, che li vendettero al senatore Donato Luigi Viviani, auditore, cio\u00e8 magistrato di Cosimo III, il quale svincol\u00f2 il fidecommesso. I Viviani aggiunsero al proprio cognome quello dei della Robbia, ricevuto per successione nel 1645.\nIl Viviani volle unire queste case in un unico palazzo e l'opera fu progettata dall'architetto Giovan Battista Foggini nel 1695. Sulla cantonata di questo palazzo, in alto, si trova uno stemma della famiglia Viviani in marmi policromi, che rappresentano tre cavalletti azzurri e d'argento in campo d'oro.\nIn questo palazzo ebbero la residenza Niccol\u00f2 Gaetano Viviani, amico dei Medici, Luigi di Niccol\u00f2 Viviani, gentiluomo di Camera del re di Napoli Carlo di Borbone, del quale fu ambasciatore a Firenze nel 1752 e che fu anche ministro del re di Spagna, motivo per il quale sulla facciata del palazzo furono apposti stemmi reali.\nDurante l'occupazione napoleonica il palazzo fu sequestrato e nel 1842 fu affittato ai principi polacchi Poniatowski, figli di Stanis\u0142aw, per essere poi venduto nel 1880. Tra i vari proprietari ci furono anche i Contini-Bonacossi.\nDalla Met\u00e0 degli anni 90, all'interno del palazzo si trova la \"boutique\" della Maison Fiorentina Roberto Cavalli\nArchitettura.\nIl maestoso prospetto del palazzo \u00e8 scandito da nove assi organizzati simmetricamente attorno al portone centrale sormontato da balcone con timpano spezzato, sormontato a sua volta da una finestra centrale al secondo piano con timpano a semiarco. Al piano terra caratterizzato da una forte bugnatura si sovrappoingono tre piani gerarchizzati, dove le aperture sono inserite in cornici rettangolari digradanti di ispirazione romana, che movimentano l'insieme. Al piano nobile le finestre sono decorate da timpani alternati, al secondo da cornici in pietra serena e al terzo hanno una semplice forma rettangolare.\nIl piano nobile \u00e8 occupato da un grande salone decorato con stucchi, busti ed affreschi. Anche il grande scalone \u00e8 ornato da stucchi."}
{"id": "1744260", "revid": "767487", "url": "https://it.wikipedia.org/wiki?curid=1744260", "title": "Lochristi", "text": "Lochristi \u00e8 un comune belga di 21.909 abitanti, situato nella provincia fiamminga delle Fiandre Orientali. Nel territorio comunale \u00e8 particolarmente sviluppata l'orticoltura: coltivazione di azalee e begonie.\nDiede i natali al pittore belga Ernest Slingeneyer (1850-1894).\nGeografia fisica.\nTerritorio.\nIl comune di Lochristi \u00e8 composto da 5 abitati principali:\nGli abitati confinanti sono:"}
{"id": "1744261", "revid": "1714743", "url": "https://it.wikipedia.org/wiki?curid=1744261", "title": "Maria Paleologa", "text": "Biografia.\nGi\u00e0 nel 1515 Guglielmo del Monferrato e Francesco II Gonzaga, marchese di Mantova, iniziarono a programmare il matrimonio tra i loro rispettivi figli, Maria e Federico, futuro erede del padre. La trattativa fu per\u00f2 sospesa in quanto era assente Isabella d'Este, madre del futuro sposo. Fu ripresa due anni dopo e le nozze vennero effettivamente celebrate il 15 aprile 1517 a Casale.\nAvendo la sposa soltanto nove anni, fu deciso che il matrimonio sarebbe stato consumato non appena Maria avesse raggiunto i sedici anni. Nel frattempo ella sarebbe rimasta a Casale.\nIl 4 ottobre 1518 suo padre Guglielmo mor\u00ec, ed essendo l'erede Bonifacio ancora minorenne, la reggenza fu assunta dalla madre, Anna, la quale dovette affrontare le guerre tra Francia e Impero, con conseguente invasione dei territori del Monferrato da parte delle truppe. Pur di evitare razzie, Anna fu costretta a pagare ingenti somme di denaro ad entrambe le parti.\nDurante questi anni di instabilit\u00e0, Maria attendeva il giorno in cui avrebbe raggiunto il suo sposo secondo gli accordi del matrimonio. Nel frattempo, per\u00f2, suo marito Federico si era infatuato di Isabella Boschetti, che gli aveva anche dato un figlio, Alessandro. Inoltre, gli interessi politici dei Gonzaga sul Monferrato erano cambiati. Bench\u00e9 Maria fosse la primogenita, erede del Monferrato era suo fratello Bonifacio, che era per\u00f2 cagionevole di salute; il che faceva supporre che Maria sarebbe diventata erede del Monferrato. Suo fratello per\u00f2 si rimise in salute.\nNon essendo quindi ormai pi\u00f9 utile un legame con Maria, Federico Gonzaga cerc\u00f2 di farsi annullare il matrimonio, tra l'altro mai consumato. L'annullamento arriv\u00f2 da parte del Pontefice Clemente VII il 6 maggio 1529, convinto da Isabella d'Este, madre di Federico: la marchesa aveva infatti accusato la consuocera e la nuora di aver organizzato un complotto per uccidere l'amante di Federico.\nDopo l'annullamento, per entrambi i giovani si aprirono altre offerte matrimoniali. Francesco II Sforza si interess\u00f2 a Maria, mentre l'imperatore Carlo V propose al Gonzaga sua nipote Giulia d'Aragona.\nIl 6 giugno 1530, cadendo da cavallo, Bonifacio mor\u00ec improvvisamente. Maria divenne cos\u00ec l'effettiva erede del Monferrato, ci\u00f2 che dest\u00f2 di nuovo l'interesse di Federico, promesso sposo nel frattempo con Giulia d'Aragona. Chiedendo di nuovo aiuto al papa, questi ritenne di nuovo valido il primo matrimonio e sciolse i legami matrimoniali col secondo.\nMaria per\u00f2 non riusc\u00ec a raggiungere il suo sposo Federico: mor\u00ec infatti all'improvviso il 15 settembre 1530; il breve di papa Clemente VII fu licenziato dalla cancelleria cinque giorni dopo.\nL'unione tra i Gonzaga e i Paleologi, alla fine, avvenne comunque: il 3 ottobre 1531 vennero celebrate le nozze tra Federico e Margherita Paleologa, che, ormai unica erede, fece acquisire ai Gonzaga il Monferrato."}
{"id": "1744263", "revid": "34928", "url": "https://it.wikipedia.org/wiki?curid=1744263", "title": "Stele di Kaminia", "text": ""}
{"id": "1744264", "revid": "110157", "url": "https://it.wikipedia.org/wiki?curid=1744264", "title": "Lovendegem", "text": "Lovendegem \u00e8 un comune belga di 9.632 abitanti, situato nella provincia fiamminga delle Fiandre Orientali."}
{"id": "1744265", "revid": "158286", "url": "https://it.wikipedia.org/wiki?curid=1744265", "title": "Chiesa di Santa Maria della Vittoria (San Vito dei Normanni)", "text": ""}
{"id": "1744267", "revid": "110157", "url": "https://it.wikipedia.org/wiki?curid=1744267", "title": "Melle (Belgio)", "text": "Melle \u00e8 un comune belga di 11.142 abitanti, situato nella provincia fiamminga delle Fiandre Orientali.\nGeografia fisica.\nTerritorio.\nIl comune di Izegem \u00e8 composto da 2 abitati principali:\nMelle (I)e Gontrode (II)\nGli abitati confinanti sono: (a) Heusden, comune di Destelbergen, (b) Wetteren, (c) Gijzenzele, comune di Oosterzele, (d) Landskouter, comune di Oosterzele, (e) Lemberge, comune di Merelbeke, (f) Merelbeke, (g) Gentbrugge, comune di Gent"}
{"id": "1744269", "revid": "767487", "url": "https://it.wikipedia.org/wiki?curid=1744269", "title": "Merelbeke", "text": "Merelbeke \u00e8 un comune belga di 23.780 abitanti, situato nella provincia fiamminga delle Fiandre Orientali.\nGeografia fisica.\nTerritorio.\nGli abitati confinanti sono: (a) Melle, (b) Gontrode, comune di Melle, (c) Landskouter, comune di Oosterzele, (d) Moortsele, comune di Oosterzele, (e) Scheldewindeke, comune di Oosterzele, (f) Baaigem, comune di Gavere, (g) Gavere, (h) Vurste, comune di Gavere, (i) Zevergem, comune di De Pinte, (j) Zwijnaarde, comune di Gent, (k) Gent, (l) Ledeberg, comune di Gent, (m) Gentbrugge, comune di Gent "}
{"id": "1744270", "revid": "709565", "url": "https://it.wikipedia.org/wiki?curid=1744270", "title": "Sasso di Simone", "text": "Il \"Sasso di Simone\" \u00e8 un enorme blocco di roccia calcarea che si erge come un parallelepipedo regolare dalle montagne dell'Appennino tosco romagnolo, raggiungendo un'altitudine di 1204 m s.l.m. e dominando la regione del Montefeltro. Oggi rientra all'interno della \"Riserva naturale del Sasso di Simone\" tra la provincia di Arezzo (comune di Sestino) e la provincia di Pesaro-Urbino (comune di Carpegna).\nStoria.\nCostituito da sedimenti marini terziari, depositatisi nel Tirreno settentrionale, \u00e8 un frammento delle falde rocciose appenniniche che, emergendo dal mare e traslando da occidente ad oriente, sono andate via via frammentandosi e sono oggi presenti in affioramenti, lungo tutta la catena appenninica, dal Casentino al Monte Fumaiolo e fino all'Adriatico, e terminano a settentrione con la rupe del Monte Titano a San Marino.\nSecondo un cronista del Settecento dalla sua sommit\u00e0 sarebbe stato possibile vedere la costa dell'Adriatico da Venezia ad Ancona, i monti dalmati e le Alpi trentine. Sembra debba l'origine del suo nome ad un eremita venuto dall'oriente, detto appunto Simone, che stabil\u00ec qui la sua isolata dimora spirituale. Come dimostrano i reperti rinvenuti sull'altopiano, il Sasso fu frequentato fino dall'et\u00e0 del bronzo.\nLa Citt\u00e0 del Sole.\nSasso Simone fu scelto da Cosimo I nel 1565 nel contesto di un disegno politico perseguito a difesa e potenziamento dello stato di Firenze per costruirvi una citt\u00e0-fortezza che verr\u00e0 denominata Citt\u00e0 del Sole, toponimo analogo a quello di Terra del Sole, l'altra citt\u00e0-fortezza medicea costruita in terra romagnola. Infatti Sasso Simone rappresentava un nodo strategico del Granducato di Toscana in contrapposizione al castello di San Leo nel Montefeltro. Fu progettata dagli architetti Giovanni Camerini e Simone Genga, venne utilizzata nella sua doppia funzione sia di citt\u00e0 militare che civile per quasi un secolo; poi, per avverse condizioni naturali e le mutate condizioni politiche, la sua costruzione non fu completata e la citt\u00e0 venne abbandonata definitivamente alla fine del XVII secolo. Soltanto una strada lastricata ed alcuni ruderi rimangono oggi a testimonianza dell'ambizioso insediamento.\nAree naturali protette.\nAssieme al monte Simoncello esso costituisce il Parco naturale regionale del Sasso Simone e Simoncello e fa parte di due SIC: \"Sasso Simone e Simoncello\" (IT5180008) e \"Monti Sasso Simone e Simoncello\" (IT5310003), rispettivamente di 1665 ha e di 1190 ha.\nIl Sasso Simone \u00e8 tutelato anche da un'altra area naturale protetta, la \"Riserva naturale del Sasso di Simone\", una riserva provinciale interamente ricompresa nella provincia di Arezzo, in Toscana. La riserva \u00e8 stata istituita nel 1996 e occupa una superficie di 1.604 ha.\nFlora.\nLa flora del Sasso Simone \u00e8 composta da boschi (di tipo mediterraneo-montani), pascoli, prati, praterie arbustate e cespuglieti. I boschi sono costituiti essenzialmente dal carpino bianco e nero e dal cerro, con un'estensione pari a circa 800 ettari. Sono inoltre presenti l'acero, l'agrifoglio, il faggio, il frassino, il nocci\u00f2lo, il sorbo domestico e montano, il tasso. Nel sottobosco cresce il baccaro comune e il fiordaliso montano. Sulle praterie sommitali non \u00e8 raro incontrare il giglio rosso.\nFauna.\n\"Animali selvatici\": daino, capriolo, lupo, volpe, tasso, donnola, faina, puzzola, moscardino.\n\"Ungulati\": capriolo, daino, cinghiale.\n\"Piccoli mammiferi\": scoiattolo, topo selvatico, toporagno, arvicola, moscardino, riccio, crocidura minore, crocidura a ventre bianco, ghiro, talpa comune, istrice, lepre e diverse specie di chirotteri.\n\"Anfibi\": tritone crestato e punteggiato, rana rossa e verde, raganella, rospo comune, geotritone, salamandra pezzata.\n\"Rettili\": vipera comune, biacco, saettone, biscia dal collare, lucertola muraiola e campestre, ramarro, luscengola, orbettino.\n\"Uccelli\": sparviere, astore, gheppio, poiana, aquila reale, falco pellegrino, lanario, biancone, lodolaio, falco pecchiaiolo, albanella, barbagianni, gufo comune, allocco, civetta, falco di palude, picchio verde, picchio rosso maggiore, picchio rosso minore, succiacapre, gazza, calandro, beccamoschino, ortolano, cardellino, verzellino."}
{"id": "1744274", "revid": "767487", "url": "https://it.wikipedia.org/wiki?curid=1744274", "title": "Nazareth (Belgio)", "text": "Nazareth \u00e8 un comune belga di 11.447 abitanti, situato nella provincia fiamminga delle Fiandre Orientali."}
{"id": "1744276", "revid": "174925", "url": "https://it.wikipedia.org/wiki?curid=1744276", "title": "Santi Giovanni e Paolo al Celio", "text": ""}
{"id": "1744280", "revid": "767487", "url": "https://it.wikipedia.org/wiki?curid=1744280", "title": "Nevele", "text": "Nevele \u00e8 un comune belga di 11.937 abitanti, situato nella provincia fiamminga delle Fiandre Orientali.\nGeografia fisica.\nTerritorio.\nGli abitati confinanti sono: (a) Lovendegem, (b) Drongen, comune di Gent, (c) Sint-Martens-Leerne, comune di Deinze, (d) Bachten-Maria-Leerne, comune di Deinze, (e) Meigem, comune di Deinze, (f) Lotenhulle, comune di Aalter, (g) Bellem, comune di Aalter, (h) Zomergem"}
{"id": "1744285", "revid": "547034", "url": "https://it.wikipedia.org/wiki?curid=1744285", "title": "Ciniod I dei Pitti", "text": "\u00c8 stato anche suggerito che fosse stato figlio di Feradach figlio di Selbach mac Ferchair, re di D\u00e1l Riata, che era stato fatto prigioniero da \u00d3engus mac Fergusa nel 736. In alcune versioni della \"Cronaca dei Pitti\" il suo regno \u00e8 omesso, anche se viene ricordata la sua morte, cos\u00ec come viene ricordato come sovrano dei Pitti dagli \"Annali dell'Ulster\", dagli \"Annales Cambriae\" e dalla \"Cronaca di Melrose\". In alcune delle versioni che omettono Ciniod, Gartnait figlio di Feredach viene menzionato come re dei Pitti un po' di tempo prima, forse negli anni Venti e Trenta dell'VIII secolo. Durante il regno di Ciniod gli Annali dell'Ulster ricordano una battaglia che fu combattuta a Fortriu contro gli uomini della D\u00e1l Riata guidati da \u00c1ed Find nel 768. Non si sa chi colse la vittoria. Ma gli \"Annali dei Quattro Maestri\" (che sono una fonte di minor valore) affermano che lo scontro avvenne nel Leinster e attribuiscono la vittoria a Cin\u00e1ed mac Flainn degli U\u00ed Failgi e la sconfitta a un \u00c1ed. Simeone di Durham afferma che Alhred di Northumbria si rifugi\u00f2 da Ciniod quando fu deposto nel 774. Diverse fonti collocano la morte di \"\"Cinadhon, re dei Pitti\", nel 775. Non sono ricordati figli maschi, mentre avrebbe avuto una figlia, \"Eithne ingen Cinadhon\"\", morta secondo gli \"Annals dell'Ulster\" nel 778."}
{"id": "1744288", "revid": "110157", "url": "https://it.wikipedia.org/wiki?curid=1744288", "title": "Oosterzele", "text": "Oosterzele \u00e8 un comune belga di 13.194 abitanti, situato nella provincia fiamminga delle Fiandre Orientali."}
{"id": "1744289", "revid": "49022", "url": "https://it.wikipedia.org/wiki?curid=1744289", "title": "Ciniod dei Pitti", "text": ""}
{"id": "1744290", "revid": "110157", "url": "https://it.wikipedia.org/wiki?curid=1744290", "title": "Waarschoot", "text": "Waarschoot \u00e8 un comune belga di 7.756 abitanti, situato nella provincia fiamminga delle Fiandre Orientali."}
{"id": "1744292", "revid": "767487", "url": "https://it.wikipedia.org/wiki?curid=1744292", "title": "Wachtebeke", "text": "Wachtebeke \u00e8 un comune belga di 6.875 abitanti, situato nella provincia fiamminga delle Fiandre Orientali."}
{"id": "1744293", "revid": "110157", "url": "https://it.wikipedia.org/wiki?curid=1744293", "title": "Zomergem", "text": "Zomergem \u00e8 un comune belga di 8.302 abitanti, situato nella provincia fiamminga delle Fiandre Orientali."}
{"id": "1744297", "revid": "21880", "url": "https://it.wikipedia.org/wiki?curid=1744297", "title": "Riserva naturale Bosco Ronchetti", "text": ""}
{"id": "1744298", "revid": "1456895", "url": "https://it.wikipedia.org/wiki?curid=1744298", "title": "Monte Barro", "text": "Il monte Barro o \"monte di Galbiate\" (in lombardo \"Barr\") \u00e8 un monte isolato nelle Prealpi Lombarde con un'altitudine di 922\u00a0\nDescrizione.\n\u00c8 una delle prime montagne delle Prealpi ad essere incontrata sulla strada da Milano a Lecco, lungo la statale 36, che passa proprio in una galleria sotto la montagna. Il suo territorio \u00e8 quasi tutto compreso nel comune di Galbiate, dove ha sede anche l'omonimo parco regionale.\nStoria.\nIndagini archeologiche condotte tra il 1986 e il 1997 hanno messo in luce sul rilievo importanti testimonianze di epoca altomedievale. Secondo una tradizione accolta dal cronista milanese Galvano Fiamma, in questo luogo aveva trovato rifugio Gerberga, figlia del re longobardo Desiderio, in fuga da Carlo Magno. Gli archeologi hanno individuato i resti di un insediamento militare, costruito in un arco di tempo compreso tra il V secolo d.C. e l'et\u00e0 gota.\nDi rilievo \u00e8 il cosiddetto \"Grande Edificio\", probabilmente residenza di un funzionario pubblico. Tra i reperti, si segnala, infatti, una corona pensile, che simboleggiava il legame con il potere pubblico. Molti oggetti rinvenuti negli scavi sono conservati nel Museo Archeologico del Barro allestito presso l'Eremo.\nL'area archeologica di Monte Castelletto \u00e8 una scoperta recente, effettuata nel 2007 a seguito di ricerche di superficie. Il sito, scavato finora tra il 2011 e il 2015, \u00e8 costituito dai resti di una torre medievale cui era collegata una cinta muraria che racchiudeva un piccolo nucleo di edifici. Sorge su una collina alle propaggini orientali del Monte Barro dove, la naturale topografia dell'area posta a controllo del fiume Adda, della citt\u00e0 di Lecco e di tutte le vie di comunicazione, l'hanno reso un luogo privilegiato per la costruzione di una fortificazione. Le strutture visibili attualmente sul posto riguardano le fasi pi\u00f9 recenti dell'insediamento e sono relative ad un'occupazione di XIII secolo d.C., quando una piccola guarnigione militare presidiava la torre e controllava il territorio. Le campagne di scavo hanno mostrato per\u00f2 che la frequentazione del luogo inizia molto tempo prima, a partire almeno dall'VIII secolo d.C., ma le ricerche sono ancora in corso e fasi pi\u00f9 antiche dell'insediamento restano ancora da scavare. Un sentiero ben segnalato conduce al sito con una breve passeggiata nel bosco, dove un pannello illustrativo racconta quanto \u00e8 stato trovato negli scavi archeologici effettuati e ricostruisce le vicende legate alle strutture scoperte.\nItinerari di salita.\nSono presenti diversi itinerari che permettono di esplorare a fondo il parco del monte Barro. Il pi\u00f9 completo e panoramico \u00e8 un percorso ad anello che parte da Galbiate e porta in vetta attraverso il sentiero delle creste. Raggiunta la cima si prosegue verso il Sasso della Vecchia (per giro pi\u00f9 ampio e pi\u00f9 impegnativo) oppure direttamente verso l\u2019eremo del monte Barro. Dall'eremo si rientra a Galbiate attraverso un sentiero o una strada asfaltata. Il giro completo consiste in un percorso di 9,5\u00a0km e 700 metri di dislivello da superare."}
{"id": "1744300", "revid": "468892", "url": "https://it.wikipedia.org/wiki?curid=1744300", "title": "Alp\u00edn II dei Pitti", "text": "Biografia.\n che sia stato fratello del suo predecessore, Ciniod figlio di Uuredach. Avrebbe regnato dalla morte di Ciniod alla sua morte, nel 780."}
{"id": "1744301", "revid": "1505830", "url": "https://it.wikipedia.org/wiki?curid=1744301", "title": "Elvira Savino", "text": "Biografia.\nNata a Castellana Grotte, vive a Napoli.\nNel 1995 a 18 anni si candida alle elezioni comunali a Conversano (Bari) nelle file di Rifondazione Comunista.\nNel 2003 si laurea in Economia e Commercio, presso l'Universit\u00e0 degli Studi di Bari, con una tesi in politica economica. Ha seguito, sempre nel 2003, un corso di specializzazione per il miglioramento continuo dei processi aziendali con uno studio approfondito dei modelli di eccellenza e leadership etica presso la Camera di Commercio di Bari. Ha proseguito la sua formazione con un master in relazioni pubbliche europee presso Ateneo Impresa spa, a Roma.\nDa aprile del 2004 ha lavorato nell'area ICT e new media, in qualit\u00e0 di project manager assistant, per la societ\u00e0 Business International del gruppo Fazi Editore, specializzata in formazione manageriale.\nL'anno successivo ha lavorato nell'ufficio stampa e comunicazione dell'UDC essendo vicina a Paolo Messa, portavoce del segretario Marco Follini. \nSempre nel 2005 ha modo di conoscere il Premier Silvio Berlusconi ad una convention di \"Liberal\" di Ferdinando Adornato.\nDa gennaio 2006 \u00e8 stata consulente di Rai New Media, per la promozione di nuovi canali digitali e da maggio 2006 collabora con il progetto editoriale Formiche.\n\u00c8 stata eletta alla Camera dei deputati per il Popolo della Libert\u00e0 nella XVI e XVII legislatura della Repubblica Italiana. Diventando anche capogruppo di Forza Italia nella XIV Commissione Politiche dell'Unione Europea.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia.\nAlle elezioni politiche del 2018 si ricandida alla Camera nella circoscrizione Puglia per il proporzionale ed \u00e8 rieletta.\nVita privata.\nSi \u00e8 sposata nel settembre 2008 con Ivan Campili, imprenditore napoletano, avendo come testimone di nozze Berlusconi. La coppia ha avuto un figlio. Dopo la loro separazione, la Savino \u00e8 legata all'imprenditore Alessandro Moggi.\nControversie.\nNel 2009 risultava indagata con l'accusa di trasferimento fraudolento di beni per aver agevolato il riciclaggio di denaro sporco aprendo un conto corrente bancario fittizio alla Banca Antonveneta di Bari-Palese utilizzato in realt\u00e0 dall'imprenditore Michele Labellarte, cassiere del boss Savino Parisi. Elvira Savino avrebbe ottenuto una carta di credito American Express, aiuti finanziari per 3.500 euro, ricariche telefoniche, il pagamento di un biglietto aereo Roma-Bari. Nel marzo 2016 scatta la prescrizione."}
{"id": "1744302", "revid": "110157", "url": "https://it.wikipedia.org/wiki?curid=1744302", "title": "Zulte", "text": "Zulte \u00e8 un comune belga di 15.570 abitanti, situato nella provincia fiamminga delle Fiandre Orientali."}
{"id": "1744303", "revid": "15736415", "url": "https://it.wikipedia.org/wiki?curid=1744303", "title": "Collocamento obbligatorio", "text": ""}
{"id": "1744305", "revid": "406204", "url": "https://it.wikipedia.org/wiki?curid=1744305", "title": "Colectomia", "text": " \nPer colectomia in campo medico, si intende un intervento chirurgico mirato alla rimozione di tratti del colon.\nTipologia.\nPu\u00f2 variare a seconda della lunghezza dei segmenti da rimuovere e quindi essere parziale o totale.\nA seconda della localizzazione possiamo assistere alla forma emicolectomia sinistra e destra. \nUtilit\u00e0.\nViene utilizzata in caso di colite ulcerosa, poliposi adenomatosa, e alcuni tumori che interessano il colon.\nProcedimento.\nLa terapia inizia alcuni giorni prima dell'intervento, alla persona viene somministrata una dieta speciale con poche scorie e per ridurre ogni infezione batterica vengono utilizzati degli antibiotici. L'operazione avviene in seguito ad anestesia generale, la resezione pu\u00f2 includere una piccola parte di intestino tenue (ileo). Dopo tale resezione si anastomizza (ricongiunge) la restante parte di intestino tenue con ci\u00f2 che \u00e8 rimasto del colon. Si esegue cio\u00e8 un'ileo-trasversostomia."}
{"id": "1744307", "revid": "300067", "url": "https://it.wikipedia.org/wiki?curid=1744307", "title": "Atletica leggera ai Giochi della XXV Olimpiade - Maratona maschile", "text": "La maratona ha fatto parte del programma maschile di atletica leggera ai Giochi della XXV Olimpiade. La competizione si \u00e8 svolta il 9 agosto 1992 nella citt\u00e0 di Barcellona, con arrivo nello Stadio olimpico.\nFinale.\nDomenica 9 agosto 1992. Arrivo nello Stadio del Montjuic.\nTutti gli occhi degli italiani sono su Gelindo Bordin, il campione in carica e uno tra i favoriti. Il connazionale Salvatore Bettiol dopo 25\u00a0km prende il comando della corsa e fa la prima selezione del gruppo: un chilometro dopo Koichi Morishita, Hwang Young-Cho e Wan Ki Kim allungano sul gruppo. Bettiol non perde terreno; Bordin invece accusa difficolt\u00e0 e non riesce a stare al passo, nonostante l'andatura non sia elevatissima (1h07'22\" a met\u00e0 percorso). Al 30\u00ba km l'olimpionico si ritira per un dolore ad un muscolo.\nAl 33\u00ba km Morishita e Hwang aumentano il ritmo e si lasciano alle spalle Kim. Nella loro scia c'\u00e8 il tedesco Freigang. La corsa si decide nei 2.500 metri conclusivi, tutti in salita, che conducono allo stadio olimpico. Proprio all'inizio dello strappo, Hwang piazza lo scatto decisivo, staccando Morishita, che giunge secondo. Medaglia di bronzo a Freigang. Giunge quinto Salvatore Bettiol."}
{"id": "1744310", "revid": "124887248", "url": "https://it.wikipedia.org/wiki?curid=1744310", "title": "Mario Novaro", "text": "Biografia.\nFratello minore dello scrittore Angiolo Silvio Novaro, nasce da famiglia agiata e, dopo aver condotto brillantemente gli studi liceali, si iscrive all'Universit\u00e0 di Berlino dove nel 1893 si laurea in Filosofia \n&lt;br&gt;A Berlino entra in rapporto con Gustavo Sacerdote, corrispondente dalla capitale tedesca per giornali socialisti italiani. Studia il pensiero di Giordano Bruno e quello di Nietzsche ponendosi il problema dell\u2019infinito e del rapporto dell\u2019io con il mondo, la natura, Dio.\nNel 1894 consegue la laurea anche all'Universit\u00e0 degli Studi di Torino; l'anno successivo pubblica il saggio \"Il concetto di infinito e il problema cosmologico\" \nSposa Maria Tarditi, da cui ha due figli, Guido e Cellino. \nSi stabilisce ad Oneglia per occuparsi, con i fratelli, dell'azienda di famiglia . \nAd Oneglia, dopo avere per breve tempo insegnato nel locale liceo, \u00e8 anche assessore comunale per il neonato partito socialista.\nPur dedito all'attivit\u00e0 imprenditoriale continua a far parte attiva della vita letteraria dei primo anni del Novecento e fonda nel 1899 la rivista \"La Riviera Ligure\", da lui diretta fino al 1919, anno della sua cessazione. \n&lt;br&gt;Nel corso di questi anni entrer\u00e0 in rapporto con i pi\u00f9 significativi autori dell\u2019epoca: Giovanni Pascoli, Corrado Govoni, Marino Moretti, Giovanni Papini, Ardengo Soffici, Aldo Palazzeschi. Importanti furono anche le collaborazioni, da Luigi Pirandello a Giuseppe Ungaretti, da Dino Campana a Umberto Saba, con una considerevole presenza dei poeti e intellettuali liguri quali Ceccardo Roccatagliata Ceccardi, Giovanni Boine, Piero Jahier, Camillo Sbarbaro.\nIn et\u00e0 giovanile aveva scritto alcuni saggi di carattere filosofico e raccoglie tutte le sue poesie, che hanno come tema principale l'aspro paesaggio ligure, in un volume intitolato \"Murmuri ed echi\" vede le stampe nel 1912. E'anche curatore dell'edizione delle opere di Boine che sente affine negli interessi, soprattutto di carattere etico.\nNel dicembre 1917 gli giunge la notizia della morte in guerra del secondogenito Cellino, al quale dedicher\u00e0, nel 1935, il volume \"Alcuni scritti e lettere di Cellino Novaro e pensieri da lui raccolti\".\nAll\u2019inizio del 1944, in piena guerra, rifugia la famiglia a Forti di Nava, dove muore il 9 agosto.\nNel 1983 a Genova \u00e8 stata istituita la \"Fondazione Mario Novaro\" per volont\u00e0 degli eredi del poeta e di un gruppo di docenti dell'Universit\u00e0 degli Studi di Genova allo scopo di valorizzarne il lascito intellettuale."}
{"id": "1744311", "revid": "767487", "url": "https://it.wikipedia.org/wiki?curid=1744311", "title": "Talorcen II dei Pitti", "text": "Gli \"Annali dell'Ulster\" sostiene che \"Dub Tholargg re dei Pitti\" mor\u00ec nel 782. Si pensa che fosse figlio di \u00d3engus mac Fergusa. Gli succedette il figlio di Drest."}
{"id": "1744314", "revid": "767487", "url": "https://it.wikipedia.org/wiki?curid=1744314", "title": "Drest VIII dei Pitti", "text": "Sal\u00ec sul trono dopo il padre Talorgan (chiamato anche \"Dubtalorc\"). La \"Cronaca dei Pitti\" gli assegna quattro o cinque anni di regno, ma altre liste gliene danno solo uno includendo un altro Talorcan, suo figlio, che avrebbe regnato sempre quattro o cinque anni. Gli successe Conall mac Taidg o Caustant\u00edn."}
{"id": "1744315", "revid": "921573", "url": "https://it.wikipedia.org/wiki?curid=1744315", "title": "Rose Parenti", "text": "Attrice di teatro sin dai primi anni della giovinezza, in seguito alle persecuzioni razziali fu costretta ad abbandonare le scene. Fra gli anni venti e gli anni cinquanta fu spesso presente in film importanti in piccole parti. Poco attiva in televisione (\u00e8 presente in alcuni episodi della serie televisiva \"Vita da strega\" ed \u00e8 presenza fissa al The Jack Benny show), lasci\u00f2 il mondo dello spettacolo negli anni settanta.\nLa sua carriera esplose solamente negli anni della vecchiaia, quando ebbe modo di apparire in film come \"Strega per un giorno\" (1989), di Larry Cohen, e \"La corsa pi\u00f9 pazza del mondo 2\" (1989), di Jim Drake.\nDopo anni di assidua attivit\u00e0 nel teatro e nella televisione, mor\u00ec a Malib\u00f9 nel 1996 a 85 anni."}
{"id": "1744316", "revid": "49022", "url": "https://it.wikipedia.org/wiki?curid=1744316", "title": "Talorgan II dei Pitti", "text": ""}
{"id": "1744318", "revid": "1942768", "url": "https://it.wikipedia.org/wiki?curid=1744318", "title": "Grasberg (miniera)", "text": "La miniera di Grasberg \u00e8 la pi\u00f9 grande miniera di oro e la seconda miniera di rame al mondo. \u00c8 anche una delle miniere pi\u00f9 alte del mondo posta a oltre 4000 metri. \u00c8 situata nella provincia indonesiana di Irian Jaya in Nuova Guinea e occupa circa ventimila lavoratori. Di propriet\u00e0 della ditta statunitense Freeport-McMoRan per il (67.3%), PT Indocopper Investama Corporation (9.3%), governo indonesiano (9.3%) e Rio Tinto Group per il (13%). Nel 2006 ha prodotto tonnellate di rame, tonnellate di oro e tonnellate di argento."}
{"id": "1744320", "revid": "438678", "url": "https://it.wikipedia.org/wiki?curid=1744320", "title": "Il computer con le scarpe da tennis", "text": "Il computer con le scarpe da tennis \u00e8 un film del 1969, diretto da Robert Butler prodotto dalla Disney.\n\u00c8 uno dei diversi film \"live action\" che utilizzano l'ambientazione del Medfield College, apparso per la prima volta nel film del 1961 \"un professore fra le nuvole\" e nel suo sequel \"Professore a tuttogas\".\nTrama.\nDexter Reilly \u00e8 uno studente non molto brillante del piccolo e privato Medfield College, che non pu\u00f2 permettersi di acquistare un computer. Egli e i suoi amici convincono il ricco imprenditore A. J. Arno a donare al college un vecchio modello. Arno \u00e8 il capo segreto di un grande giro illegale di scommesse che utilizzava il computer per le sue operazioni.\nMentre installa un pezzo di ricambio durante un temporale, Reilly \u00e8 colpito da una scossa elettica e diventa un computer umano. Ora possiede capacit\u00e0 matematiche sovrumane, riesce a leggere e a ricordare i contenuti di un volume di un'enciclopedia in pochi minuti e a parlare correntemente una lingua straniera dopo aver letto un solo libro di testo. Le sue nuove abilit\u00e0 ne fanno una celebrit\u00e0 planetaria e la migliore possibilit\u00e0 per Medfield di vincere un quiz televisivo con un premio di centomila dollari.\nReilly porta da solo la squadra del Medfield (composta dai suoi migliori amici, che non eccellono affatto negli studi) di vittoria in vittoria contro quelle degli altri istituti. Durante il torneo, rispondendo a una domanda pronuncia la parola \"applejack\", che era la parola d'ordine per accedere ai dettagli del giro illegale di Arno, i quali vengono involontariamente svelati dal ragazzo. Gli scagnozzi di Arno rapiscono Reilly e progettano di ucciderlo, ma i suoi amici l'aiutano a fuggire localizzando la casa in cui \u00e8 tenuto prigioniero, spacciandosi per imbianchini per riuscire a entrarvi, e facendolo uscire nascosto in un gorsso baule. Durante la fuga va incontro ad una commozione cerebrale che, nella finale del torneo contro la rivale universit\u00e0 statale di Springfield, gli fa gradualmente tornare alla normalit\u00e0 le sue capacit\u00e0 mentali; tuttavia, uno dei suoi amici, Schuyler, \u00e8 in grado di rispondere alla domanda finale (\"Una cittadina del Middle West si trova esattamente in una zona considerata il centro geografico degli Stati Uniti. Per 10 punti e 100 000 dollari vogliamo sapere il nome di quella citt\u00e0\") con \"Lebanon. Lebanon, nel Kansas\"). Il Medfield vince il premio di centomila dollari. Arno e i suoi scagnozzi vengono arrestati quando, inseguendo i ragazzi che hanno portato via Reilly, hanno un incidente stradale con un'auto della polizia.\nProduzione.\nTitoli di testa.\nLa sequenza animata dei titoli di testa, realizzata dall'artista britannico degli effetti speciali Alan Maley (che avrebbe poi vinto il premio Oscar di categoria), riproduce l'aspetto della computer grafica dell'epoca utilizzando un'animazione a passo uno di di ritagli di carta. \u00c8 stata citata come uno dei primi esempi di \"computational kitsch\".\nAccoglienza.\nIncassi.\nIl film incass\u00f2 5,5 milioni di dollari tra Stati Uniti e Canada.\nCritica.\nA. H. Weiler del \"New York Times\" scrisse: \"Questo 'Computer' non \u00e8 come quelli prodotti dall'IBM ma \u00e8 familiare, amabile, eccitante come il porridge e freddo e prevedibile come un qualsiasi episodio televisivo di mezz'ora per un pubblico di famiglie.\" Gene Siskel del \"Chicago Tribune\" rifer\u00ec: \"Mi sono goduto abbastanza 'Il computer con le scarpe da tennis', e sospetto piacer\u00e0 anche ai ragazzini i 14 anni\" Arthur D. Murphy di \"Variety\" apprezz\u00f2 il film in quanto \"sopra la media dell'intrattenimento per famiglie, innalzato in gran misura dalla frizzante, ma mai ostentata, regia di Robert Butler, dai telefilm al suo debutto [cinematografico].\" Kevin Thomas del \"Los Angeles Times\" scrisse che \"la produzione Disney ha fatto propria una magnifica possibilit\u00e0 per fare della satira tagliente solo per appiattirla pigiandola nella sua 'innocua' formula che le \u00e8 familiare. Purtroppo, il risultato \u00e8 che il film stesso finisce col sembrare fatto da un computer.\"\nIl film ha un tasso d'approvazione del 50% su \"Rotten Tomatoes\", sulla base di sei recensioni.\nSviluppi successivi.\nIl film ebbe due seguiti: \"Spruzza, sparisci e spara\" e \"L'uomo pi\u00f9 forte del mondo\", sempre con Kurt Russell, ed un remake, nel 1995, con Kirk Cameron.\nAltri film di Disney Channel con simili elementi di trama sono \"Mio fratello Chip\" e i suoi seguiti, che furono trasmessi tra la fine degli anni Ottanta e l'inizio dei Novanta, basati sulla serie di romanzi \"Not Quite Human\"."}
{"id": "1744324", "revid": "121819061", "url": "https://it.wikipedia.org/wiki?curid=1744324", "title": "La Riviera Ligure", "text": "La Riviera Ligure \u00e8 stata una rivista letteraria illustrata di Imperia-Oneglia, diretta da Mario Novaro. All'inizio trimestrale (con diverse irregolarit\u00e0), diventata mensile dal 1903, chiuse nel 1919.\nStoria.\nNata come La Riviera ligure di ponente, nome che ha mantenuto dal n. I,1 (5 giugno 1895) al V,1 (febbraio/aprile 1899), inizialmente la rivista, pubblicata da un noto oleificio della cittadina, la P. Sasso e figli, come bollettino pubblicitario e allegata come omaggio alle confezioni dell'\"Olio Sasso\", non aveva carattere letterario. Conteneva infatti descrizioni di paesaggi e tradizioni della Riviera (donde il nome), il listino prezzi dei prodotti dell'oleificio, giudizi dei medici sui meriti dell'olio e lettere di elogio dei clienti, ricette di cucina a base di olio, giochi a premi. Perci\u00f2 era scritta da intellettuali locali e da impiegati dell'oleificio, In questa fase il coordinatore editoriale era Angiolo Silvio Novaro. \nNel 1899 divenne coordinatore della rivista Mario Novaro, rivista che nel maggio 1899 prese il nome definitivo. Il nuovo direttore, abbandonate gradualmente le ricette, i giochi a premi e gli argomenti locali, trasform\u00f2 presto \"La riviera ligure\" in una valida pubblicazione letteraria che offriva spazio ai poeti e agli scrittori contemporanei. \nSotto la direzione di Mario Novaro la rivista acquist\u00f2 maggiore prestigio e si caratterizz\u00f2 per una forte impronta letteraria, incrementando le tirature e aprendosi a importanti collaborazioni. \nPriva di qualsiasi dichiarazione programmatica, \"La Riviera Ligure\" divenne una degna palestra letteraria, dove scrittori gi\u00e0 noti o giovani esordienti potevano pubblicare i propri inediti.\n&lt;br&gt;Novaro selezionava con attenzione i testi, in base alla loro qualit\u00e0 e non in base alle appartenenze poetiche. Perci\u00f2 la rivista acquis\u00ec il carattere di antologia di tutte le tendenze letterarie dell'epoca: vi erano ospitati classicisti (carducciani) e simbolisti, pascoliani e dannunziani, decadenti e crepuscolari, veristi e deamicisiani, fino agli esponenti delle avanguardie vociane e delle altre riviste.\nLa rubrica che ottenne maggior successo fu quella di critica militante tenuta da Giovanni Boine dal marzo 1914 all'ottobre 1916, intitolata \"Plausi e botte\": ebbe il merito, con i suoi interventi acuti e appassionati, di offrire un veritiero spaccato del mondo culturale precedente la Grande guerra con i suoi ideali e i suoi valori, sia morali che estetici.\nLa presenza di Boine impresse una svolta alla rivista, nel senso di far diradare i testi pi\u00f9 tradizionali e indulgenti al sentimentalismo, a favore di quelli di giovani autori dallo stile asciutto e scabro.\nLe pubblicazioni regolari terminarono nel 1917. Nel 1918 e nel 1919 furono pubblicati solo due numeri monografici (uno all'anno) dedicati il primo a Piero Jahier e il secondo a Camillo Sbarbaro.\nCollaboratori.\nAlla rivista collaborarono sia scrittori liguri emergenti e significativi, come i gi\u00e0 citati Giovanni Boine, Camillo Sbarbaro e Piero Jahier, sia scrittori gi\u00e0 noti come Giovanni Pascoli, Luigi Pirandello, Luigi Capuana, Grazia Deledda, \nGuido Gozzano, Marino Moretti, sia, infine, giovani di altre regioni destinati ad entrare nella storia della letteratura, come Giuseppe Ungaretti, Giuseppe Antonio Borgese, Ardengo Soffici, Corrado Govoni, Aldo Palazzeschi, Massimo Bontempelli, Giovanni Papini, Vincenzo Cardarelli, Emilio Cecchi, Dino Campana, Corrado Alvaro, Umberto Saba, Clemente Rebora e Riccardo Bacchelli.\nAltri collaboratori furono Emilio Agostini, Vittoria Aganoor, Giovanni Cena, Ugo Fleres, Cosimo Giorgieri Contri, Giuseppe Lipparini, Paolo Lioy, Pietro Mastri, Francesco Pastonchi, Federigo Verdinois, Giovanni Marradi, Guido Mazzoni, Luigi Orsini, Guelfo Civinini, Giulio Gianelli, Tito Marrone, Bino Binazzi, Filippo de Pisis, Lionello Fiumi, Giuseppe Ravegnani, Giovanni Titta Rosa, Amilcare Lauria, Maria Majocchi, Corinna Teresa Ubertis. Fra i liguri si possono citare Anton Giulio Barrili, Adelchi Baratono, Angiolo Silvio Novaro, Ceccardo Roccatagliata Ceccardi.\nDal 1900 al 1905 la rivista fu illustrata da disegnatori \"Art Nouveau\" come Plinio Nomellini, Giorgio Kienerk, Edoardo De Albertis, Gabrio Chiattone, ma anche dall'espressionista Felice Carena o dai divisionisti Ilemo Camelli e Cesare Ferro.\nOmaggi.\nAlla storica rivista \u00e8 stata organizzata una mostra a Genova dal 16 novembre al 6 dicembre 1984 (catalogo ISBN 88-7058-120-9), replicata a Milano dal 6 al 30 giugno 1986.\nDal 1990 la Fondazione Mario Novaro pubblica una rivista quadrimestrale intitolata La riviera ligure. Quaderni della Fondazione Mario Novaro. Si tratta di numeri monografici dedicati ciascuno a una personalit\u00e0 della cultura ligure del Novecento."}
{"id": "1744325", "revid": "88740", "url": "https://it.wikipedia.org/wiki?curid=1744325", "title": "Francesco Giulietti", "text": "Alla sua scomparsa, per volont\u00e0 di Zaira Giunti, vedova Giulietti, venne costituita a Firenze nel 1982 la Fondazione Francesco e Zaira Giulietti, con lo scopo di sviluppare gli studi delle scritture comuni e della stenografia Gabelsberger-No\u00eb (il sistema inventato dal tedesco Franz Xaver Gabelsberger ed adattato all'italiano da Enrico Carlo No\u00eb), e di sostenere tutte le iniziative destinate a sottolineare il valore scientifico e l'utilit\u00e0 pratica della stenografia nel mondo contemporaneo."}
{"id": "1744326", "revid": "1543377", "url": "https://it.wikipedia.org/wiki?curid=1744326", "title": "RAF Menwith Hill", "text": "RAF Menwith Hill \u00e8 una stazione della \"Royal Air Force\", sita approssimativamente a 20\u00a0km ad ovest della cittadina di Harrogate, nello Yorkshire. (Mappa) guarda in GoogleMaps.\nSinossi.\nLa stazione \u00e8 il principale nodo di segmento di teatro terrestre NATO per i satelliti SIGINT di alta quota. Anche se nominalmente \u00e8 una base RAF, in realt\u00e0 il personale militare britannico si occupa soltanto della sicurezza fisica e di funzioni di collegamento tra i comandi. Stando a \"BBC News Online,\" \u00e8 la pi\u00f9 grande stazione di sorveglianza elettronica del mondo.\nOltre a personale dell'esercito, il \"451st Intelligence Squadron (451 IS)\" della \"Air Force Intelligence, Surveillance and Reconnaissance Agency\" \u00e8 parte integrante della stazione. Nei quasi 300 ettari, sottoposti a ferrea vigilanza, sono ospitati due grandi edifici operativi e molti dischi e \"cupole\" per il tracciamento.\nMenwith Hill \u00e8 un vasto complesso di cupole, antenne verticali e dischi satellitari, ed anche quasi tre ettari di costruzioni. Ci sono 23 cupole sferiche e tre dischi satellitari, tutti rivolti ad una direzione verso est. Le alte antenne radio sembrano essere supporti radio \"high frequency\".\nDal 1985 il numero di cupole e dischi della base \u00e8 asceso da quattro a 26. Le due cupole da 16 metri richiederanno lo spostamento del perimetro del sito, comprese le recinzioni e l'illuminazione, di circa 160 m. in direzione della strada A59 Harrogate-Skipton verso sud. L'espansione ha lo scopo di creare un sistema terrestre di ricezione europeo a Menwith Hill, destinato ad integrarsi in una nuova generazione di comunicazioni satellitari.\nVi \u00e8 traccia di installazioni simili anche a GCSB Waihopai, Nuova Zelanda; Pine Gap, Australia; Misawa Air Base, Giappone e Buckley Air Force Base a Denver, Colorado.\nUbicazione della base.\nFino al 2003, la base aveva nei pressi un equivalente della \"Royal Navy,\" HMS Forest Moor che ora non \u00e8 pi\u00f9 una base militare, ma \u00e8 gestita da \"contractors\" con l'assistenza di personale militare britannico.\n\u00c8 facile riconoscere Menwith Hill per le dozzine di \"radomes\" (\"palle da golf\", in gergo), ciascuno contenente un disco satellitare. Molti di questi oggetti sono utilizzati per l'intercettazione dei segnali di satelliti per le comunicazioni. \n Quest'ultimo impiego della base, congiuntamente alla stazione radar in cooperazione anglo-americana di RAF Fylingdales, \u00e8 particolarmente controverso.\nLa base ha attirato livelli significativi di protesta da parte di gruppi \"antinuclearisti\" e pacifisti.\n Secondo il \"Global Network Against Weapons and Power in Space\", Menwith Hill \u00e8 di capitale importanza per i piani statunitensi della cosiddetta \"Full Spectrum Dominance\", ovvero la supposta intenzione americana di dominare lo spazio, negandone l'uso (anche per quanto attiene allo spazio orbitale, aereo, di superficie e del sottosuolo) alle altre nazioni o alle relative forze armate, accompagnata dal mantenimento della capacit\u00e0 di sorvegliare e/o disturbare le comunicazioni in tutto il mondo attraverso lo spettro elettromagnetico e lo spazio d'informazione, per scopi strategici o tattici.\nBase missilistica.\nNel 2007, il \"Secretary of State for Defence\" Des Browne annunci\u00f2 che la base avrebbe ospitato parte della componente di comunicazioni di un sistema missilistico USA finalizzato alla difesa contro gli \"stati canaglia\", bench\u00e9 i missili veri e propri sarebbero stati dislocati altrove. Ci\u00f2 fu comunicato al parlamento con un messaggio scritto, senza dar luogo a dibattito, ma generando alcune polemiche.\nStoria.\nLa base fu aperta su un terreno di 2,21\u00a0km\u00b2 acquistato nel 1954 dal \"War Office\" inglese, e concesso in affitto agli USA. Sotto lo \"US Army,\" la stazione sorvegliava le comunicazioni radio in alta frequenza. Nel 1956, si insedi\u00f2 la \"United States Army Security Agency\" (ASA). \u00c8 stata impiegata dall'ASA dal 1958 al giugno 1966, ed in tale anno vi \u00e8 subentrata la \"National Security Agency\" (NSA).\nLe operazioni iniziali furono concentrate sul monitoraggio delle comunicazioni via cavo e microonde passanti per la Gran Bretagna. Nei primi anni sessanta Menwith Hill fu uno dei primi siti al mondo a ricevere sofisticati computer IBM di prima generazione, con i quali la NSA automatizzava il laborioso procedimento di scrutinio dei messaggi telex intercettati ma non decifrati. Da quel momento, Menwith Hill ha vagliato i messaggi internazionali, telegrammi e telefonate di cittadini, imprese e governi per selezionare le informazioni di rilievo politico, militare od economico.\nFino al 1974, la specialit\u00e0 SIGINT di Menwith Hill \u00e8 stata evidentemente l'intercettazione dei segnali dei servizi di comunicazione adibiti ad uso internazionale - i servizi di posta, telegrafo e telefonia di paesi europei orientali ed occidentali. Dopo il 1974, quando s'inizi\u00f2 l'installazione di otto grandi dischi specifici, prese l'avvio l'attivit\u00e0 d'intercettazione delle comunicazioni satellitari.\nNel 1984, British Telecom e il ministero della difesa completarono un piano da 25 milioni di dollari per un'estensione della base denominata STEEPLEBUSH. Il governo inglese dot\u00f2 STEEPLEBUSH di nuove infrastrutture tecniche e di costruzioni ulteriori, per una spesa di 7,4 milioni di sterline. Tale espansione comprendeva l'aggiunta di 4 600 m\u00b2 all'Edificio Operazioni e nuovi generatori in grado di erogare una potenza elettrica di 5 megawatt. Lo scopo dell'espansione era ampliare le capacit\u00e0 di sorveglianza satellitare. Considerata un'ulteriore spesa di 17,2 milioni di dollari per apparecchiature di sorveglianza, questa sola sezione di Menwith Hill \u00e8 costata almeno 160 milioni di dollari."}
{"id": "1744330", "revid": "144796", "url": "https://it.wikipedia.org/wiki?curid=1744330", "title": "Nicol\u00f2 Ridolfi", "text": ""}
{"id": "1744341", "revid": "729019", "url": "https://it.wikipedia.org/wiki?curid=1744341", "title": "Stazione di Ferrara Aleotti", "text": "La stazione di Ferrara Aleotti era una fermata lungo la linea ferroviaria Ferrara\u2013Codigoro delle Ferrovie Emilia Romagna.\nPosizionata a Ferrara in via Camilla Ravera prende il nome dall'Istituto Tecnico Statale per Geometri \"G. B. Aleotti\", situato proprio di fronte alla fermata. Aveva un solo binario ed era dotata di un unico marciapiede lungo 60 metri e di due pensiline.\nVenne realizzata nel quadro del potenziamento della tratta urbana della ferrovia Ferrara - Codigoro pensando all'istituzione di un servizio ferroviario di tipo metropolitano, mai concretizzato.\nDal 29 gennaio 2011 la fermata \u00e8 inattiva."}
{"id": "1744358", "revid": "36426", "url": "https://it.wikipedia.org/wiki?curid=1744358", "title": "Palazzo Viviani Della Robbia", "text": ""}
{"id": "1744360", "revid": "36426", "url": "https://it.wikipedia.org/wiki?curid=1744360", "title": "Palazzo Viviani-Della Robbia", "text": ""}
{"id": "1744362", "revid": "266770", "url": "https://it.wikipedia.org/wiki?curid=1744362", "title": "Freccetta", "text": ""}
{"id": "1744363", "revid": "767487", "url": "https://it.wikipedia.org/wiki?curid=1744363", "title": "Yue fu", "text": "Gli yue fu () sono poemi cantati della letteratura cinese, sviluppatisi nel periodo Han. Il loro nome risale all'ufficio musicale, che fu istituito nel 114 a.C. sotto Han Wudi. Il compito dell'ufficio musicale era di raccogliere canti per usi sacri e di corte, insieme ai quali furono raccolti anche i canti e le ballate del semplice popolo. Le melodie degli \"yue fu\" oggi non sono pi\u00f9 ricostruibili e solo alcuni testi sono rimasti intatti. I poemi cantati raccolti contengono sia canti per cerimonie sacrificali sia alberi genealogici, come anche canti per banchetti imperiali.\nI sinologi occidentali distinguono nell'ambito degli \"yue fu\" tra inni sacri, freddi e formali, e canzoni mondane, pi\u00f9 immediate e spontanee, che parlano dei bisogni e delle preoccupazioni dell'epoca. \nInizialmente furono raccolti gli \"yue fu\" anonimi, tuttavia fra il 190 ed il 266 compaiono poeti conosciuti, che danno agli \"yue fu\" una nota individuale. Come testi, gli \"yue fu\" acquisirono una loro autonomia verso la fine del periodo Han. \nAl contrario dei \"fu\" del periodo Han, il tema di molti \"yue fu\" infatti non \u00e8 pi\u00f9 la glorificazione della potenza dell'imperatore, bens\u00ec le preoccupazioni ed i bisogni dei singoli. Anche il Taoismo religioso esercit\u00f2 un influsso, poich\u00e9 gli \"yue fu\" pongono spesso la questione della mortalit\u00e0 e della vita eterna degli uomini.\nAnche la metrica degli \"yue fu\" si differenzia dai \"fu\" degli Han. Essi sono costituiti in modo non omogeneo da tre fino a sette caratteri per verso e molti \"yue fu\" presentano tratti caratteristici delle ballate. Le ballate rappresentano una forma mista di elementi epici, lirici e drammatici e utilizzano molte locuzioni formali. La ballata meglio conosciuta in Occidente \u00e8 \"Mulan Shi\" (\u6728\u862d\u8a69). In seguito, durante l'epoca degli Han Occidentali, gli \"yue fu\" furono scritti con versi di cinque caratteri.\nGli \"yue fu\" hanno un grande significato per lo sviluppo della successiva poesia in Cina, poich\u00e9 su di essi si basano formalmente e tematicamente gli poemi \"shi\". Gli \"yue fu\" permearono la cultura delle classi costituite e gli \"yue fu\" dei poeti, nei quali questi esprimevano alcuni pensieri, stati d'animo e sentimenti, furono in seguito distinti dagli \"yue fu\" anonimi dell'ufficio musicale.\nLa maggiore raccolta di \"yue fu\" \u00e8 lo \"Yue fu shiji\" (\"Raccolta di canti musicali\") composto nel XII secolo da Guo Maoqian.\nI canti tramandati come \"yue fu\" contengono tradizioni locali molteplici e non ortodosse dal punto di vista confuciano, testimoniando, rispetto a periodi successivi, dell'atmosfera pi\u00f9 aperta del primo medioevo cinese."}
{"id": "1744367", "revid": "1543377", "url": "https://it.wikipedia.org/wiki?curid=1744367", "title": "11 Outlined Epitaphs", "text": "11 Outlined Epitaphs (\"Undici epitaffi abbozzati\") \u00e8 il titolo di un poema scritto nei primi anni sessanta da Bob Dylan.\n\u00c8 stato pubblicato nei volumi \"Writings and Drawings\" e \"Lyrics 1962-1985\". Una versione ridotta del testo \u00e8 stata pubblicata dalla Columbia Records - sotto il titolo \"4 Outlined Epitaphs\" - quali note di copertina per l'album \"The Times They Are A-Changin\"', distribuito nel febbraio 1964.\nFra i testi non destinati ad essere musicati \u00e8, questo, uno dei maggiormente elaborati all'interno della produzione dell'autore che in quest'opera letteraria d\u00e0 prova di una poeticit\u00e0 gi\u00e0 bene definita nonostante la giovane et\u00e0, sebbene sospesa - e con esiti a volte contrastanti - fra la visionariet\u00e0 dei \"maudit\" francesi e il vigore radicalista dell'emergente - a quel tempo - controcultura dettata dalla Beat Generation.\nContenuto.\n\"Ladro di pensieri\" (ma non \"ladro di anime, prego\" )- come si definisce in incipit di ottava sezione del testo - un Dylan poco pi\u00f9 che ventenne compie attraverso questo poema - mosaico di epitaffi (come vengono definiti nel titolo) di diversa lunghezza - una sorta di viaggio esistenziale e una visionaria e spesso onirica puntata nello scibile umano, con tanto di citazioni colte, estemporanei aforismi e osservazioni sulla realt\u00e0 del tempo che lo circonda (anche sotto il profilo politico). Il cantante, qui prettamente poeta, s'interroga sul senso delle cose, alla ricerca essenzialmente della propria identit\u00e0.\nLa dichiarazione di intenti giunge all'incirca a tre quarti del poema:\nNelle undici \"stanze\" che compongono la riflessione, fra situazioni e personaggi citabili per fornire una chiave di lettura del suo intento poetico (\"Lenny Bruce dice che non esistono parole / sporche ... solo cervelli sporchi e io dico che non ci / sono parole deprimenti ma cervelli depressi\") l'autore non scorda quelli che sono stati due punti cardine della sua vita, almeno fino ai vent'anni: il centro minerario di Hibbing, nel Minnesota, in cui si trasfer\u00ec giovanissimo con la famiglia dalla nat\u00eca Duluth, e Woody Guthrie, folk-singer ispiratore di numerosi suoi \"talking blues\", soprattutto attraverso la sua autobiografia \"Bound for Glory\" (da cui \u00e8 stato tratto il film premio Oscar \"Questa terra \u00e8 la mia terra\")."}
{"id": "1744368", "revid": "7", "url": "https://it.wikipedia.org/wiki?curid=1744368", "title": "4 Outlined Epitaphs", "text": ""}
{"id": "1744370", "revid": "246675", "url": "https://it.wikipedia.org/wiki?curid=1744370", "title": "J\u00f4 Odagiri", "text": ""}
{"id": "1744377", "revid": "287204", "url": "https://it.wikipedia.org/wiki?curid=1744377", "title": "Dinastia Jin", "text": ""}
{"id": "1744388", "revid": "339392", "url": "https://it.wikipedia.org/wiki?curid=1744388", "title": "Tantrayana", "text": ""}
{"id": "1744396", "revid": "125734178", "url": "https://it.wikipedia.org/wiki?curid=1744396", "title": "Giampiero Ceccarelli", "text": "Caratteristiche tecniche.\nEra un difensore molto duttile, ha giocato quasi tutta la carriera come terzino sinistro (nonostante fosse un destro naturale), ricoprendo a volte anche il ruolo di libero. Era un calciatore abile nel gioco aereo, carismatico e corretto, infatti nella sua lunga carriera da difensore \u00e8 stato espulso una sola volta per somma di ammonizioni.\nCarriera.\nGiocatore.\nGioca tutta la carriera nel dal 15 gennaio 1967, data dell'esordio contro la , fino al 1985. Per questo entra di diritto non solo nella storia della squadra, ma anche nella storia del calcio italiano, disputando 19 tornei nei professionisti e 520 partite di campionato (146 in A, 343 in B, 31 in C), pi\u00f9 69 partite di Coppa Italia e 2 di Coppa UEFA, per un totale di 591 partite disputate con la squadra della citt\u00e0 in cui \u00e8 nato, rappresentando per anni un record per un calciatore italiano. Per 10 anni \u00e8 anche stato il capitano della squadra.\nAllenatore.\nSmessi i panni di calciatore diventa allenatore in seconda proprio nel Cesena, debuttando con Adriano Buffoni e affiancando successivamente Bruno Bolchi, Albertino Bigon, Marcello Lippi, Gaetano Salvemini (calciatore), Attilio Perotti, Marco Tardelli e Azeglio Vicini. Dal 1999 al 2002 \u00e8 vice dell', prima con Albertino Bigon, poi con il tecnico greco Magiurakis e infine con Tak\u012bs Lemon\u012bs, ex calciatore del club promosso in panchina.\nNel giugno 2004 entra dello staff della nazionale italiana come osservatore, agli ordini di Marcello Lippi, contribuendo in questa veste alla vittoria del in Germania. Dopo l'addio di Lippi nell'agosto successivo, viene riconfermato nello staff del nuovo commissario tecnico Roberto Donadoni, partecipando al disputato in Austria e Svizzera. Nell'agosto seguente, con il ritorno di Lippi alla guida degli \"azzurri\", rientra a far parte dello staff della nazionale partecipando alla Confederations Cup 2009 in Sudafrica. Nel 2010, sempre agli ordini di Lippi, partecipa al in Sudafrica.\nDal 2011 al 2018 ha svolto il ruolo di osservatore per il Cesena, prima del fallimento della societ\u00e0 romagnola.\nStatistiche.\nRecord.\nDurante la sua lunga carriera, Giampiero Ceccarelli \u00e8 riuscito a stabilire numerosi record nel club d\u2019appartenenza, il :"}
{"id": "1744398", "revid": "56620", "url": "https://it.wikipedia.org/wiki?curid=1744398", "title": "Thomas Robert Bugeaud de La Piconnerie", "text": ""}
{"id": "1744399", "revid": "123469549", "url": "https://it.wikipedia.org/wiki?curid=1744399", "title": "Preghiere esaudite", "text": "Preghiere esaudite \u00e8 l'ultimo romanzo di Truman Capote. Pubblicato postumo, \u00e8 in realt\u00e0 il frammento di un'opera molto pi\u00f9 grande che avrebbe dovuto chiamarsi \"Answered Prayers. A Dark Comedy About the Very Rich\". Concepito gi\u00e0 nell'estate 1958, Capote progett\u00f2 di scrivere un romanzo memorialistico che avrebbe rappresentato l'alta societ\u00e0 newyorchese come fece Proust nella Recherche ritraendo quella francese di inizio secolo. Il libro usc\u00ec in Inghilterra nel 1986 presso l'editore Hamish Hamilton, in America fu pubblicato dalla Random House di New York nel 1987.\nTrama.\nLa tecnica era quella di affidarsi a un collage di testimonianze, voci, ricordi individuali e pubblici per raccontare la realt\u00e0 dei personaggi ricchi e famosi, un ambiente che egli frequentava e conosceva assai bene. Il titolo trae origine dalle celebri parole di santa Teresa d'Avila: \u00abTutto il mondo \u00e8 in fiamme [...] e noi dovremmo sprecare il tempo in domandare cose, che se venissero esaudite, potrebbero impedire a qualche anima di entrare in Cielo?\u00bb (Cammino di perfezione, 1.5), parafrasate cos\u00ec da Capote: \u00absi versano pi\u00f9 lacrime per le preghiere esaudite che per quelle non accolte\u00bb.\nPrevisto in otto pezzi, i 3 capitoli dell'opera furono pubblicati tra il 1975 e il 1976 sulla rivista \"Esquire\" con enorme successo. Capote cel\u00f2 in quelle pagine personaggi reali dietro un fine gioco a met\u00e0 tra fiction e non-fiction, raccontando fatti veri, scandali, vizi, stravizi, abitudini sessuali, il lusso e lo spreco di personaggi che la gente invidiava. \"La C\u00f4te Basque\", il primo pezzo a uscire nel novembre 1975, ma ultimo a comparire nel libro, riesum\u00f2 un caso di cronaca nera statunitense: modello del personaggio fittizio della signora Hopkins era la reale Anne Woodward, che uccise il marito, Bob Woodward, nel 1955, ma fu assolta grazie alla tesi della suocera, la quale volendo evitare uno scandalo e di accollarsi i nipoti, testimoni\u00f2 che la nuora credette all'entrata di un ladro in casa. All'epoca, il pubblico era totalmente convinto della colpevolezza della Woodward, anche perch\u00e9 era assai difficile credere all'ipotesi di un ladro che si intrufola in una casa, si spoglia e fa una doccia. Non sopportando la riesumazione di questa storia, alla pubblicazione del pezzo di Capote su \"Esquire\", la Woodward, riconosciutasi nel racconto, si uccise ingerendo delle pillole di Seconal. Nelle pagine si parla di Sartre e de Beauvoir, di Wallace Shawn e Djuna Barnes, di Greta Garbo e Mercedes de Acosta, di Colette, che \u00e8 l'unica a uscirne bene, di Christopher Isherwood, di Jane Bowles e Arthur Koestler.\nReazioni.\nLa reazione dei personaggi reali descritti nei 3 pezzi, rivelati nelle loro debolezze e cafonerie, fu violentissima: l'intero jet-set newyorkese band\u00ec per sempre Capote dalle sue frequentazioni. Trattato come un paria, Truman, evitato ed emarginato da tutti i vecchi amici, reag\u00ec insolente, dichiarando all'epoca: \u00abChe cosa pensavano che fossi, un giullare? Io sono uno scrittore!\u00bb.\nDa allora, Capote si consum\u00f2 nell'abuso di droga e alcol e non riusc\u00ec mai a finire l'opera che avrebbe dovuto essere il suo magnus opus, pi\u00f9 grande di \"A sangue freddo\". A dispetto dei reiterati annunci di aver gi\u00e0 terminato la stesura definitiva, quando il suo biografo Gerald Clarke e altri amici cercarono nel suo appartamento il manoscritto, del romanzo non c'era traccia.\nFrammenti ritrovati e ipotesi sul manoscritto.\nNel 2012 sei pagine, intitolate \"Yacht and Things\", contenenti un capitolo sconosciuto di \"Answered Prayers\", furono ritrovate in uno scatolone custodito nell'archivio della New York Public Library. Per Gerard Clarke \u00abqueste pagine sono solo parte di un capitolo molto pi\u00f9 ampio, ancora da trovare\u00bb. Ambientate in Grecia nel 1965, durante un viaggio in barca del narratore da Atene alla costa turca con Katherine Graham, al quale avrebbero dovuto partecipare Gianni e Marella Agnelli e un ospite da poco defunto, sicuramente Adlai Ewing Stevenson II, le pagine inedite sono state pubblicate nel numero di dicembre 2012 dell'edizione statunitense della rivista \"Vanity Fair\".\nLe tre teorie sull'esistenza o meno di un manoscritto completo di \"Preghiere esaudite\" sono le seguenti:"}
{"id": "1744401", "revid": "1632387", "url": "https://it.wikipedia.org/wiki?curid=1744401", "title": "Sbiellamento", "text": "Lo sbiellamento \u00e8 un termine che sta ad indicare un grave danno alle parti mobili di un motore ed \u00e8 rivolto principalmente alla deformazione, rottura o alla fuoriuscita di una biella dalla sua sede.\nDefinizione.\nNascita di laschi soprattutto tra la bronzina/cuscinetto (di testa o di piede) e la biella, favorendo cos\u00ec l'aumento di giochi tra le parti le quali iniziano un processo di usura accelerato fino a cedere totalmente.\nGeneralmente la causa sono le sovrasollecitazioni, provocate dall'eccessivo e perdurante regime di rotazione (oltre i limiti previsti dalla casa costruttrice).\nCause dello sbiellamento.\nLe cause principali che possono provocare lo sbiellamento sono le seguenti:\nLo sbiellamento pu\u00f2 verificarsi in diversi modi, tutti pi\u00f9 o meno, direttamente riconducibili alla discrezione dell'utilizzatore dell'apparato motore.\nUn rumore di \"ferraglia\" proveniente dal motore \u00e8 il preludio che qualcosa nelle parti mobili del sistema non funziona a dovere; se il guasto non viene subito individuato e l'utilizzatore del motore non ne presta attenzione, lo sbiellamento pu\u00f2 provocare il grippaggio, la rottura del pistone, dell'albero a gomiti e addirittura del monoblocco.\nNei motori di nuova concezione o comunque in quelli pi\u00f9 moderni, sono molto meno frequenti le rotture che si verificano a causa di difetti dei materiali, per la precisione con cui sono fabbricati.\nLo sbiellamento \u00e8 abbastanza frequente sui motori a due tempi di piccola cilindrata dove bielle di dimensioni contenute devono reggere regimi di rotazione elevatissimi (10000 giri e oltre), pertanto \u00e8 buona norma la sostituzione dell'albero motore o il rimbiellamento prima di installare gruppi termici maggiorati.\nCaratteristiche del danno.\nUn sintomo caratteristico dello sbiellamento \u00e8 lo \"scampanare\" del motore con l'emmissone di suoni simili ad un \"TIC-TIC\" in quanto la deformazione della biella o dei cuscinetti sia in testa che sul piedi di biella fa allungare la corsa del pistone che durante il moto va a collidere contro la testata con rischio di danneggiamento dello stesso e conseguente grippaggio e spistonamento. \nUn danno come lo sbiellamento lo si pu\u00f2 individuare anche grazie alle fumate:\nSolo per motori a quattro tempi.\nSe compare una fumata di color blu, il danno (pur sempre grave) \u00e8 minore in quanto coinvolge il cilindro e il basamento; il color blu del fumo indica un intenso trafilaggio d'olio.\nPrevenzione.\nPer poter prevenire tali danni, oltre ad un corretto utilizzo del motore \u00e8 importante anche la scelta dell'olio, dove \u00e8 sempre utile seguire le indicazioni date dalla casa costruttrice e la sua periodica sostituzione ogni qualvolta ve ne sia la necessit\u00e0; gli oli infatti possono perdere le loro caratteristiche, quindi se si possiede un motore che ha lavorato per quattromila o ottomila ore, sempre con un tipo di olio, non sostituirlo pu\u00f2 diventare deleterio soprattutto per le parti mobili, a partire dalla pompa dell'olio che deve garantire sempre una determinata pressione; \u00e8 buona regola usare sempre lo stesso olio, dalle medesime caratteristiche, soprattutto quando il motore raggiunge un certo numero di ore di funzionamento."}
{"id": "1744405", "revid": "1008732", "url": "https://it.wikipedia.org/wiki?curid=1744405", "title": "29P/Schwassmann-Wachmann", "text": "29P/Schwassmann-Wachmann o Cometa Schwassmann-Wachmann 1 \u00e8 una cometa periodica del Sistema solare, scoperta il 15 novembre 1925 da Arnold Schwassmann e Arno Arthur Wachmann dall'Osservatorio di Amburgo, in Germania. La cometa fu scoperta da immagini fotografiche durante una fase di \"outburst\", come un oggetto della 13\u00aa magnitudine. Nel 1931 furono rintracciate immagini scattate il 4 marzo 1902 in cui la cometa appariva come un oggetto della 12\u00aa magnitudine.\nLa cometa presenta un comportamento inusuale: solitamente appare come un oggetto della 16\u00aa magnitudine, che in seguito ad episodici \"outburst\" pu\u00f2 raggiungere rapidamente la 12\u00aa magnitudine. Ci\u00f2 si ripete all'incirca una volta l'anno, e perdura per una o due settimane, dopo le quali la cometa si affievolisce e torna ad apparire come un oggetto della 16\u00aa magnitudine. Sono state osservate variazioni della luminosit\u00e0 della cometa comprese tra la 19\u00aa e la 9\u00aa magnitudine (dei suoi \"outburst\" pi\u00f9 luminosi) - un incremento in luminosit\u00e0 che corrisponde ad un fattore diecimila.\nSi ritiene che la cometa sia un centauro, un planetoide ghiacciato che descrive un'orbita compresa fra quelle di Giove e Nettuno e che sviluppa una chioma nell'avvicinarsi al perielio. L'orbita della cometa \u00e8 influenzata dall'azione gravitazionale di Giove, che nello scorso secolo ha avuto un effetto stabilizzante. L'eccentricit\u00e0 ed il periodo orbitale infatti sono diminuiti da 0,15 all'attuale 0,04 e da 16,0 a 14,9 anni, rispettivamente."}
{"id": "1744406", "revid": "102976752", "url": "https://it.wikipedia.org/wiki?curid=1744406", "title": "Neuenhagen", "text": ""}
{"id": "1744407", "revid": "1444345", "url": "https://it.wikipedia.org/wiki?curid=1744407", "title": "Thirst for Romance", "text": "Thirst for Romance \u00e8 il primo album in studio del gruppo musicale britannico Cherry Ghost, pubblicato il 9 luglio 2007."}
{"id": "1744408", "revid": "149727", "url": "https://it.wikipedia.org/wiki?curid=1744408", "title": "Neuenhagen (bei Berlin)", "text": ""}
{"id": "1744411", "revid": "149727", "url": "https://it.wikipedia.org/wiki?curid=1744411", "title": "Petershagen-Eggersdorf", "text": ""}
{"id": "1744413", "revid": "120113666", "url": "https://it.wikipedia.org/wiki?curid=1744413", "title": "Pietro Sette", "text": "Biografia.\nFratello di Daniele Sette, in giovent\u00f9 terzino del , si laure\u00f2 il 5 novembre 1937 in Giurisprudenza, specializzandosi in diritto commerciale, con particolare attenzione al diritto societario. Politicamente vicino alla Democrazia Cristiana, fu amico personale di Aldo Moro. Fino al 1950 si dedic\u00f2 alla carriera universitaria, interessandosi nel dopoguerra ai problemi di riconversione dell'industria bellica. Nel 1950 fu nominato commissario della Breda, dove intervenne decidendo la chiusura della sezione aeronautica e traghettando l'azienda al nuovo ente statale EFIM. Fu presidente della Carbosarda, altra azienda che entr\u00f2 a far parte dell'EFIM, alla cui presidenza Sette fu nominato nel 1962 e dove rimase fino al 1975. Dal 1959 al 1974 fu membro del consiglio di amministrazione dell'Eni, dove si adoper\u00f2 nelle trattative per gli accordi commerciali conclusi con l'Iran.\nNel 1975 fu nominato presidente dell'ENI, in un periodo delicato per l'azienda, che si concluse con il dispendioso salvataggio EGAM. Sette fu particolarmente prudente ed attento agli equilibri di potere, cercando di gestire i contrasti che emergevano all'interno della dirigenza ENI. Nel gennaio 1979 sostitu\u00ec Giuseppe Petrilli alla presidenza dell'IRI, dove contribu\u00ec alla riflessione sulle pratiche di gestione che avevano portato l'Istituto ad accumulare una pesante situazione debitoria ed a richiedere allo Stato fondi per ripianare le perdite; nel settembre 1982 fu sostituito nell'incarico da Romano Prodi.\nPietro Sette mor\u00ec in un incidente stradale il 1\u00ba dicembre 1984."}
{"id": "1744417", "revid": "43530", "url": "https://it.wikipedia.org/wiki?curid=1744417", "title": "Palladiano", "text": ""}
{"id": "1744418", "revid": "149727", "url": "https://it.wikipedia.org/wiki?curid=1744418", "title": "R\u00fcdersdorf", "text": ""}
{"id": "1744419", "revid": "767487", "url": "https://it.wikipedia.org/wiki?curid=1744419", "title": "\u00c6thelwald Moll di Northumbria", "text": "Biografia.\nPrese il potere dopo l'assassinio di re Oswulf, figlio di Eadberht. Non si sa quali connessioni avesse con la dinastia regnante in Northumbria. Forse era solo membro di una potente famiglia di nobili o forse apparteneva alla dinastia di Deira e non a quella di Bernicia. Potrebbe essere identificato col \"patrizio\" Moll a cui re Eadberht e il fratello Ecgbert concessero i monasteri di Stonegrave, Coxwold e Donaemuthe, tutti nell'odierno Yorkshire.\n\u00c6thelwald affront\u00f2 almeno una rivolta, quella guidata da Oswine, forse fratello di Oswulf. Il 30 ottobre 765 a Witenagemot i nobili northumbriani lo deposero e lo rimpiazzarono con Alhred, un parente del predecessore. \u00c6thelwald entr\u00f2 o fu costretto a entrare allora in monastero. Fu il padre di \u00c6thelred, che poi divenne re.\nFamiglia e figli.\nIl matrimonio di \u00c6thelwald con un \u00c6thelthryth \u00e8 registrato nel 762 a Catterick da Simeone di Durham. Essi ebbero un figlio:"}
{"id": "1744420", "revid": "767487", "url": "https://it.wikipedia.org/wiki?curid=1744420", "title": "Abe Saperstein", "text": "Figlio di un sarto polacco ebreo emigrato da Londra negli Stati Uniti, Abraham Saperstein, abile e intraprendente impresario, \u00e8 stato il fondatore e il coach dei \"Savoy Big Five\", che pi\u00f9 tardi diventeranno Harlem Globetrotters. Con il termine di \"Harlem\" volle indicare l'origine afro-americana dei giocatori e con quello di \"Globetrotters\" la caratteristica della squadra di viaggiare per il mondo.\nNel 1979 \u00e8 stato inserito nel Jewish Sports Hall of Fame."}
{"id": "1744421", "revid": "154326", "url": "https://it.wikipedia.org/wiki?curid=1744421", "title": "Michail Nikolaevi\u010d di Russia", "text": ""}
{"id": "1744424", "revid": "1371684", "url": "https://it.wikipedia.org/wiki?curid=1744424", "title": "Verderio (disambigua)", "text": ""}
{"id": "1744427", "revid": "287204", "url": "https://it.wikipedia.org/wiki?curid=1744427", "title": "Maresana", "text": "La Maresana \u00e8 una collina compresa nel territorio del comune di Ponteranica, in provincia di Bergamo. Raggiunge la quota massima di 546 metri s.l.m. e costituisce il confine nord-orientale della citt\u00e0 di Bergamo. Segna l'inizio della Val Seriana.\nIl suo attuale nome ricorre per la prima volta nel XIII secolo; precedentemente era conosciuta come \"Monte Torsillo\". In passato era coltivata a castagneto, mentre oggi \u00e8 lasciata a ceduo e la gestione dei boschi ricade sotto il controllo del parco dei Colli in cui \u00e8 inclusa.\nLa Maresana \u00e8 raggiungibile in auto con due possibili strade: la prima parzialmente asfaltata che parte dal comune di Ponteranica, la seconda completamente asfaltata che prima raggiunge il Monte Luvrida e poi riscende per qualche centinaia di metri verso la Maserana; oppure a piedi attraverso alcuni sentieri. Da Bergamo il sentiero parte dal quartiere di Monterosso.\nLungo la strada che percorre la cresta sorge la chiesetta di San Marco alla Maresana che risale al 1619 e nelle immediate vicinanze una cascina ristrutturata costituisce una unit\u00e0 didattica del Parco dei Colli, per promuovere la conoscenza e la tutela di fauna e flora del territorio. Altro punto di riferimento \u00e8 la \"Croce dei Morti\", un monumento dedicato ai caduti, posto sulla sella in cui la strada cambia versante. Da qui parte il sentiero che conduce alla cima del Canto Alto, il punto pi\u00f9 elevato del parco.\nDurante il periodo estivo la gita in Maresana costituisce una abituale meta dei bergamaschi in fuga dall'afa cittadina, favorita anche dai sentieri realizzati, e mantenuti, dalle amministrazioni comunali nonch\u00e9 dalla presenza di ristoranti e trattorie tipiche.\nDagli anni\u00a0'50 la vicinanza alla citt\u00e0 e la posizione amena ha favorito la costruzione di case e di lussuose ville localizzate soprattutto alle sue pendici, nella parte alta del quartiere di Monterosso.\nGrazie alla sua posizione dominante sulla citt\u00e0, sulla collina sono installati i ripetitori televisivi che diffondono il segnale verso la citt\u00e0 e le zone circostanti."}
{"id": "1744428", "revid": "12109", "url": "https://it.wikipedia.org/wiki?curid=1744428", "title": "Menwith Hill", "text": ""}
{"id": "1744429", "revid": "1318658", "url": "https://it.wikipedia.org/wiki?curid=1744429", "title": "Lattoneria", "text": "La lattoneria \u00e8 l'attivit\u00e0 prevalentemente artigianale della lavorazione delle lamiere soprattutto nel campo dell'edilizia, nella realizzazione di canalizzazioni, canali di gronda, scossaline, bandinelle ed altro.\nDi solito il lattoniere realizza, a secondo della forma, delle necessit\u00e0 e dell'estetica voluta, le canalizzazioni, canali di gronda, converse per comignoli ed altri accessori.\nEsistono diversi tipi di materiali impiegati in lattoneria come l'acciaio inox, il rame, la lamiera zincata (oggi non pi\u00f9 in uso), la lamiera preverniciata, l'alluminio naturale e preverniciato, e lo zinco-titanio.\nGeneralmente questi materiali, impiegati per la realizzazione di canalizzazioni di acquee su coperture, si distinguono per dimensioni, ovvero la larghezza della lamiera necessaria alla realizzazione della canalizzazione (detto anche sviluppo, abb. \"sv.\").\nI formati standard.\nI vari tipi di materiali vengono comunemente commercializzati sotto forma di rotoli di varie dimensioni e peso; la larghezza del nastro pu\u00f2 variare in base alle richieste del lattoniere. In genere si impiegano delle larghezze standard dette \"sviluppi\" (o \"sv.\") ricavati da rotoli (in inglese \"coil\") pi\u00f9 grandi, di solito sono sottomultipli di 100\u00a0cm. o 150\u00a0cm.\nSviluppi standard.\nGli sviluppi standard sono quelli derivati a partire da coil di larghezza 100 e 125\u00a0cm ed in alcuni casi 150 e 134\u00a0cm.\nIn particolare i pi\u00f9 utilizzati sono:\n20\u00a0cm, 25\u00a0cm, 33\u00a0cm, 40\u00a0cm, 50\u00a0cm, 60\u00a0cm, 67\u00a0cm, 75\u00a0cm, 100\u00a0cm e le misure americane corrispondenti a grondaie trafilate da 6 e 7 pollici ovvero 38,1\u00a0cm e 45\u00a0cm.\nSono comunque disponibili anche le misure cm 16,7 - 20 - 30 - 31,2 - 41,7 - 60 - 62,5 - 67 - 75.\nSpessori.\nGli spessori impiegati variano a seconda del tipo di materiale; pi\u00f9 il metallo \u00e8 malleabile, pi\u00f9 dovr\u00e0 essere spesso. Ad esempio lo spessore dell'alluminio che viene generalmente impiegato in lattoneria varia tra gli 8 e i 12/10 di millimetro (un buon compromesso potrebbe essere il 10/10), mentre l'acciaio inox non supera generalmente i 6/10.\nSpessori standard per tipo di materiale:\nLavorazione della lamiera.\nLa lamiera viene generalmente sagomata e piegata mediante l'impiego di piegatrici a bandiera o pressopiegatrici elettriche, oleodinamiche o manuali nelle produzioni artigianali. \nI canali di gronda, le scossaline, converse ecc. sono prodotte mediante pressopiegatura.\nI tubi pluviali sono prodotti utilizzando la tecnica della profilatura a rulli. \nGli accessori quali gomiti, sostegni, collari ecc...sono prodotti mediante stampaggio.\nCanali di gronda.\nIl canale di gronda o grondaia \u00e8 un profilo in lamiera che pu\u00f2 essere realizzato in vari materiali, sviluppi e spessori a seconda delle richieste o necessit\u00e0 (generalmente gli sviluppi pi\u00f9 impiegati vanno dal 33\u00a0cm al 60\u00a0cm), esso oltre ad essere sagomato per lo svolgimento della propria funzione, viene spesso abbellito con forme circolari o squadrate per fungere da cornice al tetto dell'edificio."}
{"id": "1744431", "revid": "21880", "url": "https://it.wikipedia.org/wiki?curid=1744431", "title": "Acer neapolitanum", "text": ""}
{"id": "1744433", "revid": "2250", "url": "https://it.wikipedia.org/wiki?curid=1744433", "title": "La Riviera ligure", "text": ""}
{"id": "1744435", "revid": "729019", "url": "https://it.wikipedia.org/wiki?curid=1744435", "title": "Hugh Dowding", "text": "Fu in servizio tra il 1900 e il 1942. Durante la Prima guerra mondiale, comand\u00f2 il 16\u00ba Squadrone della RAF. In seguito, \u00e8 stato \"Air Chief Marshal\" (maresciallo in capo dell'aviazione) della Royal Air Force britannica. Durante la Battaglia d'Inghilterra era a capo della \"RAF Fighter Command\"."}
{"id": "1744437", "revid": "119405069", "url": "https://it.wikipedia.org/wiki?curid=1744437", "title": "Bliesdorf", "text": "Bliesdorf \u00e8 un comune di abitanti del Brandeburgo, in Germania.&lt;br&gt;\nAppartiene al circondario del M\u00e4rkisch-Oderland (targa MOL) ed \u00e8 parte della comunit\u00e0 amministrativa (\"Amt\") Barnim-Oderbruch.\nSuddivisione amministrativa.\nIl territorio comunale comprende 3 centri abitati (\"Ortsteil\"):"}
{"id": "1744443", "revid": "767487", "url": "https://it.wikipedia.org/wiki?curid=1744443", "title": "Adriano Piraccini", "text": "Carriera.\nGiocatore.\nEsord\u00ec il 18 febbraio 1979 con la maglia del . Dopo sei stagioni in Romagna pass\u00f2 nel 1984 al , quindi due anni dopo venne acquistato dall' per 1,2 miliardi di lire. Nel 1988 torn\u00f2 a Cesena, dove chiuse la carriera nel 1996.\nAllenatore.\nIl primo incarico da allenatore \u00e8 stato alla guida del , dove subentr\u00f2 a stagione in corso e venne esonerato prima della fine della stagione 1998-1999. Nel 2003 guid\u00f2 la formazione Primavera cesenate, restando per due stagioni.\nNel 2005 ha allenato il , tra i dilettanti, ma solo per pochi mesi, venendo esonerato. A fine 2006 si \u00e8 seduto sulla panchina dei dilettanti del Verucchio, ma anche qui venne esonerato e l'esperienza si concluse entro pochi mesi. Successivamente ha allenato il , ancora tra i dilettanti e nuovamente a stagione in corso, non riuscendo a evitare la retrocessione della formazione marchigiana.\nNella stagione 2010-11 \u00e8 diventato il vice di Nicola Campedelli al . Nella stagione 2012/13 ha seguito l'allenatore nella sua breve esperienza al Cesena, ritornando a ricoprire il ruolo di vice a Cesena dopo l'esperienza del 2001/02 sotto la guida di Walter De Vecchi.\nDal 2015 allena le giovanili del Romagna Centro."}
{"id": "1744446", "revid": "481349", "url": "https://it.wikipedia.org/wiki?curid=1744446", "title": "Societ\u00e0 Sportiva Lanerossi Vicenza 1978-1979", "text": "Questa voce raccoglie le informazioni riguardanti la Societ\u00e0 Sportiva Lanerossi Vicenza nelle competizioni ufficiali della stagione 1978-1979.\nStagione.\nLa stagione 1978-79 si concluse con un'inaspettata retrocessione del Lanerossi Vicenza in Serie B, a un anno esatto dalla conquista del secondo posto. La squadra, gi\u00e0 fattasi notare durante il calciomercato per il riscatto di Paolo Rossi ottenuto alle buste (operazione che provoc\u00f2 un grave buco nelle casse della societ\u00e0 essendo stati sborsati 2.612 milioni), si classific\u00f2 a pari merito con Atalanta e Bologna, avendo totalizzato 24 punti e retrocesse insieme ai bergamaschi a causa della peggiore differenza reti rispetto ai petroniani. \nNella Coppa Italia prima del campionato il L.R. Vicenza ha disputato il secondo girone di qualificazione, che ha promosso la Lazio ai quarti della manifestazione.\nIn Coppa UEFA la squadra berica fu eliminata al primo turno nei trentaduesimi di finale dai Cecoslovacchi dal Dukla Praga.\nOrganigramma societario.\nArea direttiva\nArea tecnica\nArea sanitaria"}
{"id": "1744449", "revid": "154326", "url": "https://it.wikipedia.org/wiki?curid=1744449", "title": "Granduca Giorgio di Russia", "text": ""}
{"id": "1744450", "revid": "7", "url": "https://it.wikipedia.org/wiki?curid=1744450", "title": "Angelo Sotgiu", "text": ""}
{"id": "1744454", "revid": "436907", "url": "https://it.wikipedia.org/wiki?curid=1744454", "title": "Gianni Belleno", "text": "Dal 2012 \u00e8 il frontman degli UT New Trolls, da lui fondati insieme a Maurizio Salvi, nucleo successivamente divenuto Of New Trolls con il coinvolgimento di Nico Di Palo.\nBiografia.\nBatterista e cantante del complesso vocale-strumentale dei New Trolls dal 1966 al 1989, ha fatto parte dei Tritons durante il primo scioglimento della band. Lasciata la formazione ha inciso nel 1974 per la Magma di Vittorio De Scalzi un album solista, \"Twist and Shout with Satisfaction\", sotto lo pseudonimo Johnny; a tale disco hanno contribuito anche Ricky Belloni e Giorgio Usai.\nNel 1976 si riunisce agli storici componenti dei New Trolls (De Scalzi, Nico Di Palo, Giorgio D'Adamo e Belloni), nel quale rimarr\u00e0 fino alla tourn\u00e9e con Anna Oxa del 1989. Nel 1997 viene chiamato, insieme a Di Palo, da Belloni per la formazione de I Grandi New Trolls, successivamente divenuti Il Mito New Trolls.\nNel 2009 lascia Il Mito New Trolls ed entra ne La Leggenda New Trolls, riunendosi pertanto a De Scalzi, Di Palo e D'Adamo e ricostituendo il nucleo originario dei New Trolls. Nello stesso anno il musicista si dedica anche alla musica cristiana, incidendo l'anno successivo l'album \"Canzoni per il cielo\", cantato dal figlio Mamo e da Armanda De Scalzi, figlia di Vittorio.\nNel 2011 Gianni Belleno e Maurizio Salvi fondano gli UT New Trolls, incidendo gli album \"Live in Milano\", \"Do ut des\" (pubblicato a febbraio 2013) e \"\u00c9\" (pubblicato a novembre 2015). Nel 2018 Belleno cambia il nome della formazione in Of New Trolls."}
{"id": "1744456", "revid": "399", "url": "https://it.wikipedia.org/wiki?curid=1744456", "title": "Calligrafia cinese", "text": "Nella calligrafia cinese (), i caratteri possono essere tracciati, in modo diverso, secondo cinque grandi \"stili calligrafici\". Tutti si scrivono normalmente con il pennello. Questi stili sono intrinsecamente legati alla storia della scrittura cinese. La calligrafia cinese \u00e8 anche una forma di arte e cultura che l'UNESCO ha iscritto tra i Patrimoni orali e immateriali dell'umanit\u00e0.\nForme antiche.\nLa scrittura cinese, ai suoi esordi, \u00e8 di natura pittografica: il carattere \u00e8 una rappresentazione diretta della cosa. Tuttavia, il tratto dei caratteri si \u00e8 rapidamente stilizzato: se i primi pittogrammi delle pi\u00f9 vecchie testimonianze assomigliano a disegni (ci\u00f2 che lo stile calligrafico sigillare ancora mostra), il tratto diviene rigido, convenzionale, e finisce per non assomigliare pi\u00f9 all'originale.\nGli stili di scrittura pi\u00f9 primitivi non sono pi\u00f9 impiegati ai giorni nostri.\nPrimi simboli grafici.\nLe testimonianze archeologiche mostrano che la scrittura cinese risale alla pi\u00f9 remota antichit\u00e0. Le vestigia pi\u00f9 antiche sono state trovate a Jiahu, un sito neolitico sul fiume Huai nella provincia dello Henan, datato al 6500 a.C. Questo sito ha rivelato carapaci di tartaruga recanti simboli. Il sito di Longshan, nella provincia dello Shandong, ha restituito frammenti d'osso utilizzati per la divinazione, datati dal 2500 al 1900 a.C., e simboli su ceramiche che sono considerate come una forma primitiva di scrittura. Simboli della stessa natura, provenienti dalla cultura di Liangzhu, sono stati scoperti nella bassa valle del Chang Jiang.\nQueste prime testimonianze di scrittura, a dire il vero. non sono che dei simboli isolati, e non possono dunque essere considerati come una scrittura interamente a s\u00e9 stante. Tuttavia, le iscrizioni divinatorie su osso provenienti dalla tarda cultura di Longshan (datate tra il 2500 e il 1900 a.C.) sono considerate da taluni come una proto-scrittura, simile a quella che si trova in Mesopotamia o in Egitto. \u00c8 effettivamente possibile che tali iscrizioni si siano evolute verso la forma divinatoria su ossa utilizzata sotto la dinastia Shang, e siano di conseguenza all'origine delle scritture cinesi moderne, poich\u00e9 la cultura di Longshan del tardo neolitico \u00e8 considerata come l'antenata della cultura di Erlitou del bronzo medio, e pi\u00f9 tardi delle dinastie Shang e Zhou.\nScrittura sulle ossa e scrittura su bronzo.\nLe prime iscrizioni che siano indiscutibilmente una scrittura cinese sono gli oracoli sulle ossa (), un sistema che fior\u00ec sotto la dinastia Shang (o Yin, ), attestato dal 1600 a.C.\nD'altra parte si trovano in questa epoca alcune iscrizioni su frammenti di ceramiche e su bronzo (la scrittura su bronzo, \"j\u012bnw\u00e9n\" ), la cui parentela con la scrittura divinatoria \u00e8 abbastanza manifesta, ma che appare pi\u00f9 complessa e immaginosa. Sui circa 2.500 caratteri che si conoscono provenienti dagli oracoli sugli ossi, solo 1.400 corrispondono a caratteri cinesi posteriori, e possono di conseguenza essere interpretati, ma sono comunque anche quelli pi\u00f9 frequentemente rinvenuti.\nTali forme di scrittura non sono pi\u00f9 utilizzate ai giorni nostri ed hanno di conseguenza solo un interesse storico, archeologico ed etimologico.\nScrittura Y\u00ed.\nLa scrittura Yi \u00e8 ugualmente antica, ed assomiglia superficialmente alla scrittura cinese moderna, ma non sarebbe in realt\u00e0 direttamente imparentata con essa, sebbene non si possa escludere che abbia una lontana origine comune, risalente forse agli oracoli sugli ossi.\nForma zhuan.\nLo stile sigillare (\"zhu\u00e0nsh\u016b\" ) \u00e8 il pi\u00f9 antico degli stili ancora utilizzati nella calligrafia: esso trova il suo apogeo nella dinastia Qin, 221-206 a.C. Deriva da un adattamento calligrafico dei caratteri arcaici, volto a dare loro una forma adatta ad essere incisa sul bronzo o sulla pietra. Ai giorni nostri, tranne che nella confezione dei sigilli, i caratteri sigillari sono scritti e non incisi come erano agli inizi: si parla dunque di un tratto che imita quello del passato.\nLe linee sono sottili ma di spessore costante, e le estremit\u00e0 terminano in modo netto. In questo tipo di tratto, in effetti, la formazione dei tratti non segue ancora i vincoli di cui si parla altrove, che sono dovuti al pennello. La curva \u00e8 la regola generale, gli angoli costituiscono un'eccezione. Il tratto del sigillare riflette un'assenza di vincolo al movimento dello stiletto, che si sposta liberamente e regolarmente: in termini moderni, \u00e8 il tipo di tratto che si ottiene con un pennarello a punta rotonda. La forma dei caratteri \u00e8 abbastanza libera. Nell'incisione, i tratti tendono spesso a riempire lo spazio, mirando ad un equilibrio tra la larghezza dei tratti e quella degli intervalli; e i caratteri complessi assumono una forma compatta che evoca un po' un'impronta digitale.\nSono ancora forme antiche, molto vicine al disegno e al pittogramma, che subiranno ancora numerose alterazioni prima di giungere ai tratti attuali. La loro forma dunque non si deduce semplicemente dal tratto moderno. La loro lettura \u00e8 difficile per chi non conosce le etimologie grafiche, ed il loro tratto \u00e8 praticamente impossibile per il profano che padroneggia solo le grafie attuali: occorre apprendere ogni elemento singolarmente.\nEcco i primi cinque caratteri della prima colonna (partendo da destra) dell'illustrazione a fianco, un'opera del calligrafo, poeta ed incisore di sigilli \"Sh\u0101nsh\u0101n\", in caratteri attuali, a titolo di confronto: \"s\u014dng xi\u00e0 w\u00e8n t\u00f3ng z\u01d0\", estratto da un poema di Ji\u01ce D\u01ceo, poeta \u5510 T\u00e1ng: \"X\u00fan y\u01d0n zh\u011b b\u00fa y\u00f9\" (\"Alla ricerca di un eremita, senza incontrarlo\").\n\u00c8 bene notare che i testi che si trovano in questo stile non si limitano a riproduzioni di caratteri arcaici. Tutti i caratteri attuali possono essere tracciati in sigillare, mentre si \u00e8 ben lontani dal trovare tutti questi caratteri nella stessa scrittura arcaica.\nSi possono distinguere due tipi di caratteri sigillari: il grande sigillo ( \"d\u00e0zhu\u00e0n\") ed il piccolo sigillo ( \"xi\u01ceozhu\u00e0n\"). Il primo \u00e8 il pi\u00f9 antico, irregolare e meno curato. Risale al IX secolo a.C. e deriva direttamente da caratteri arcaici, \"ji\u01ceg\u01d4w\u00e9n\" (sotto la dinastia Sh\u0101ng) e \"j\u012bnw\u00e9n\" (sotto gli \"X\u012b Zh\u014du\", Zh\u014du Occidentali), rispettivamente \"scrittura oracolare su ossa\" incisa sui carapaci di tartarughe destinati alla scapulomanzia, e \"scrittura su bronzo\" incisa sui bronzi liturgici. Queste sono le prime autentiche testimonianze di scrittura cinese. Se ne vedono esempi nella parte dedicata ai tipi di caratteri, sezione \"pittogrammi\". Non si deve per\u00f2 credere che il grande sigillo e i caratteri arcaici siano la stessa cosa: il grande sigillo \u00e8 il tipo di tratto pi\u00f9 antico ancora utilizzato e non la pi\u00f9 vecchia scrittura cinese.\nIl secondo, il piccolo sigillo, \u00e8 una standardizzazione ed un perfezionamento del grande sigillo risalente ai Qin, il cui modello si deve al Primo ministro di Qin Shi Huangdi (), Li Si () (verso il 200 a.C.). Il piccolo sigillo, sostituito da stili pi\u00f9 semplici e pi\u00f9 regolari, \u00e8 derivato dagli usi degli Han (dal 206 a.C al 220 d.C.), prima di divenire uno stile solenne puramente calligrafico sotto i Tang (618-907 d.C.), tracciato con il pennello o inciso sui sigilli (da cui il suo nome attuale). Quanto al grande sigillo, esso \u00e8 studiato solo dagli storici (per accedere alla lettura di documenti epigrafici antichi) e dagli studiosi della scrittura.\nForma 'scrivani'.\nA mano a mano che l'amministrazione cinese si affermava grazie al potere dello scritto, apparve presto chiaro che i caratteri sigillari, complessi e poco regolari, erano un freno alla rapidit\u00e0 di comprensione e di apprendimento della scrittura. \u00c8 per i funzionari, gli 'scrivani', che \u2013 secondo la tradizione \u2013 Ch\u00e9ng Mi\u01ceo, direttore di prigione sotto la dinastia Qin (221-206 a.C.), avrebbe creato uno stile pi\u00f9 semplice da tracciare a partire dal sigillare, stile che segue vincoli grafici determinati. Ch\u00e9ng Mi\u01ceo ha cos\u00ec contribuito allo sviluppo dell'apprendimento e al miglioramento della notazione dei documenti amministrativi. \u00c8 per tali ragioni che si attribuisce questo stile ai funzionari (o \"scribi\"). Esso diviene molto comune sotto gli , in concorrenza con il sigillare, che sostituisce completamente (salvo che nella calligrafia) fra il I ed il II secolo d.C.\nLo stile degli scrivani ( \"\") si caratterizza per inizi dei tratti spessi con la punta nascosta (non si vede la traccia iniziale e finale del pennello). I tratti sono quadrati, appiattiti nella loro parte mediana, spaziati e tendenti a debordare sui lati. Nel corso del II secolo d.C., sotto i , H\u00e0n Orientali, il perfezionamento del pennello porta i calligrafi a dare maggiore ampiezza ai tratti, segnatamente aggiungendo ondulazioni e distendendo le orizzontali.\nQuesto stile \u00e8 sostituito rapidamente, a partire dal III secolo d.C., da quello regolare. Ci\u00f2 nonostante si continua ad utilizzarlo, e lo si fa ancora, in calligrafia. Esso d\u00e0 alla composizione un andamento degno, sentenzioso e maestoso. Si usa pertanto, oltre che in calligrafia, principalmente per slogan, citazioni illustri e titoli.\nL'esempio qui a fianco riprende parola per parola il testo del poema in sigillare di . Non \u00e8 l'opera di un calligrafo, ma un testo passato attraverso una serie di caratteri specifici.\nForma regolare.\nLo stile regolare () appare sotto gli H\u00e0n, nel corso del III secolo dell'era cristiana, considerato come un miglioramento ed una razionalizzazione dello stile degli scribi. \u00c8 la scrittura standardizzata (), che raggiunge il suo apogeo sotto i \u5510 T\u00e1ng (618-907 dell'era cristiana), in cui i calligrafi fissano definitivamente la struttura e la tecnica del tratto. Il bisogno di una scrittura semplice, il pi\u00f9 leggibile possibile, molto regolare, rispondeva alle necessit\u00e0 di accentramento del potere. Questa scrittura, vettore dell'amministrazione, ha dunque partecipato, attraverso la sua stabilit\u00e0, all'egemonia del potere imperiale, a tal punto che fino alle semplificazioni del 1958 e del 1964 adottate nella Repubblica popolare cinese, non era mai stata ritoccata n\u00e9 modificata.\nStilisticamente, essa si caratterizza per il rispetto dei vincoli del tratto: una grande stabilit\u00e0 (nessun carattere deborda dal quadrato virtuale), l'abbandono definitivo delle curve dirette e degli angoli acuti della scrittura degli scribi per un compromesso pi\u00f9 dolce, la possibilit\u00e0 di non utilizzare che un numero definito di tratti fondamentali, orizzontali che salgono discretamente da sinistra verso destra ed una modificazione delle tecniche di inizio dei tratti. Esistono due varianti dello stile regolare: la grande regolare ( \"d\u00e0k\u01cei\") e la piccola regolare ( \"xi\u01ceok\u01cei\"). Le differenze tra le due attengono soprattutto alla tecnica del pennello: nella piccola regolare, gli inizi sono meno complessi, pi\u00f9 fluidi ed il tratto generale \u00e8 pi\u00f9 flessibile, meno rigido che nella grande regolare, che resta la pi\u00f9 abituale delle due varianti.\n\u00c8 lo stile regolare quello nel quale si apprende attualmente il tratto dei caratteri e nel quale si scrive normalmente quando ci si impegna. Lo stile regolare \u00e8 pi\u00f9 vicino ai caratteri stampati, di cui si \u00e8 detto volte che presentavano leggere differenze rispetto ai caratteri manoscritti.\nForma corrente.\nLo stile corrente ( \"x\u00edngsh\u016b\"), nato sotto gli \u6f22 H\u00e0n, alla fine della dinastia orientale (25-220), \u00e8 una forma doppia: \u00e8 rapida (i caratteri \"corrono\") ed abituale (\"corrente\"). \u00c8 una \"deformazione\" per semplificazione del tratto del regolare. \u00c8 per queste ragioni che \u00e8 il pi\u00f9 utilizzato ai giorni nostri per la scrittura manoscritta della vita quotidiana. Tuttavia non \u00e8 ignorato dalla calligrafia, tutt'altro, e neanche \u00e8 considerato come una forma imbastardita del regolare: in calligrafia, infatti, possiede propri vincoli distinti.\nSi ritiene che il suo creatore fu \u5289\u5fb7\u6607 Li\u00fa D\u00e9sh\u0113ng, degli \u6f22 H\u00e0n Orientali. La perfezione di questo stile, tuttavia, \u00e8 dovuta a \u738b\u737b\u4e4b W\u00e1ng Xi\u00e0nzh\u012b (344-348) come pure a \u738b\u7fb2\u4e4b W\u00e1ng X\u012bzh\u012b (321-379), suo padre, uno dei pi\u00f9 celebri calligrafi cinesi, entrambi sotto la dinastia dei \u6771\u6649 D\u014dngj\u00ecn, J\u00ecn Orientali (317-420 dell'era cristiana).\nTracciato dalla punta del pennello o con uno stilo, esso risulta molto leggibile, rapido da scrivere e facilmente decifrabile. Non necessita obbligatoriamente di un apprendimento separato dal regolare perch\u00e9 \u00e8 una grafia quasi corsiva, le riduzioni subite dai caratteri risultano logiche: sono stilizzazioni delle unit\u00e0 fondamentali che nascono naturalmente dal pennello o dallo stilo quando questo non lascia pi\u00f9 il foglio per un nuovo tratto, le quali si riuniscono dunque pi\u00f9 spesso che nel regolare. Allo stesso modo, gli inizi dei tratti sono pi\u00f9 semplici e diretti (la punta del pennello non pratica i ritorni all'indietro caratteristici del regolare).\nL'esempio presentato qui sopra \u00e8 un frammento di brutta copia preparatoria di una calligrafia del pittore e calligrafo Iris Yawen Hsu (\u5f90\u96c5\u96ef, X\u00fa Y\u01cew\u00e9n). Tracciato senza pretese, esso ben illustra il carattere fluido e abbreviato di questo stile, che resta ci\u00f2 nonostante perfettamente leggibile. I tre caratteri sono, dall'alto in basso, \u98a8 \"f\u0113ng\", \u842c \"w\u00e0n\" e \u91cc \"l\u01d0\".\nForma corsiva.\nUltimo degli stili calligrafici, denominato anche \"corsivo\" o \"scrittura folle\", lo stile d'erba ( \"c\u01ceosh\u016b\") \u00e8 senza dubbio il pi\u00f9 sorprendente. Il suo nome pu\u00f2 essere interpretato in vari modi: sia che \u00e8 una scrittura agitata come l'erba (\u00e8 uno dei sensi di \u8349 \"c\u01ceo\") nel vento, sia che \u00e8 destinata ad usi effimeri, come la brutta copia (un altro senso possibile di \u8349), alla maniera della paglia. Lungi dall'essere una forma stenografica nata dalla precedente, \u00e8 un tipo di scrittura interamente a s\u00e9 stante. Il tratto dei caratteri \u2013 i quali appaiono fortemente deformati, sembrando formati senza vincoli apparenti, sono spesso legati tra loro e si allontanano frequentemente dal quadrato virtuale\u00a0\u2013 si basa su forme tachigrafiche prese in prestito dagli stili precedenti. Esistono, inoltre, numerosissime varianti, secondo le epoche e i calligrafi. La lettura e la scrittura di questo stile sono quindi riservate ai calligrafi e agli specialisti eruditi.\nLa storia di questo stile, che ha subito numerose modificazioni, \u00e8 complessa. Si distinguono due corsivi storici principali, il \u7ae0\u8349 \"zh\u0101ngc\u01ceo\", \"corsivo dei sigilli\", ed il \u4eca\u8349 \"j\u012bnc\u01ceo\", \"il nuovo corsivo\". Il primo, le cui prime attestazioni risalirebbero ai Regni Combattenti, \u6230\u570b \"Zh\u00e0ngu\u00f3\", 475-221 a.C., e che \u00e8 stato perfezionato sotto gli \u6f22 H\u00e0n, deriva dallo stile degli scribi e dal sigillare. Il secondo, creato ancora una volta sotto gli \u6f22 H\u00e0n nel II secolo dell'era cristiana, \u00e8 una modificazione dello stesso \"zh\u0101ngc\u01ceo\". Se i caratteri del primo corsivo sono ancora separati gli uni dagli altri e relativamente regolari, quelli del secondo stile assumono maggiore indipendenza, andando verso l'eliminazione totale dei limiti fra tratti e caratteri stessi. \u738b\u737b\u4e4b W\u00e1ng Xi\u00e0nzh\u012b e \u738b\u7fb2\u4e4b W\u00e1ng X\u012bzh\u012b degli \u6771\u6649 D\u014dngj\u00ecn, J\u00ecn Orientali (317-420), sono considerati come i maestri nella materia.\nLo stile d'erba si caratterizza principalmente per un tratto molto codificato dei caratteri, che sono abbreviati e ridotti alla loro forma fondamentale e non sono pi\u00f9 riconoscibili all'occhio profano. Le riduzioni procedono sia da una semplificazione naturale del tratto, il pennello lasciando solo raramente il foglio, sia da grafie stenografiche convenzionali a volte molto antiche, le quali hanno potuto dare origine ad alcuni dei caratteri semplificati della Repubblica popolare cinese. Il calligrafo che lavora nello stile d'erba, tuttavia, non traccia per forza i caratteri pi\u00f9 velocemente che negli altri stili: la rapidit\u00e0 \u00e8 suggerita e descritta ma non ricercata di per s\u00e9. Questo stile, in effetti, \u00e8 ora utilizzato molto raramente per le brutte copie: richiede una tale conoscenza della scrittura cinese e della sua storia, e una tale maestria tecnica che \u00e8 riservato principalmente all'arte. Di fatto, bench\u00e9 corsivo, lo stile d'erba si traccia pi\u00f9 spesso con grande attenzione.\nSi pu\u00f2 facilmente parlare di arte astratta e di idealizzazione della scrittura, essendo quella quasi soltanto abbozzata ed essendo scritti i suoi movimenti pi\u00f9 che i suoi tratti. La calligrafia in cima questa sezione \u00e8 stata eseguita da Iris Y\u01cew\u00e9n Hs\u00fa (\u5f90\u96c5\u96ef). \u00c8 un estratto del \u4e5d\u6b4c \"Ji\u01d4 G\u0113\" \"Nove canti\") di \u5c48\u539f Q\u016b Yu\u00e1n (339?-278 a.C.) di cui ecco il testo in caratteri regolari (la calligrafia naturalmente si legge in colonne da destra a sinistra): \u5e1d\u5b50\u964d\u516e\u5317\u6e1a, \u76ee\u7707\u7707\u516e\u6101\u4e88. \u8885\u8885\u516e\u79cb\u98a8, \u6d1e\u5ead\u6ce2\u516e\u6728\u8449\u4e0b (\"D\u00ec z\u01d0 ji\u00e0ng x\u012b b\u011bi zh\u01d4, m\u00f9 mi\u01ceo mi\u01ceo x\u012b ch\u00f3u y\u00fa. Ni\u01ceo Ni\u01ceo x\u012b qi\u016b f\u0113ng, d\u00f2ng t\u00edng b\u014d x\u012b m\u00f9 y\u00e8 xi\u00e0\"). Si nota che, tra i vincoli stenografici (finti), l'autore ha utilizzato il carattere d'iterazione, \u3005, che serve a non ripetere i caratteri raddoppiati: si legge in effetti \u7707\u3005 nella seconda colonna (partendo da destra) e \u8885\u3005, in cima alla terza colonna, al posto di \u7707\u7707 e \u8885\u8885.\nQuella di S\u016bn Gu\u00f2t\u00edng (\u5b59\u8fc7\u5ead) \u00e8 tratta dal \u66f8\u8b5c/\u4e66\u8c31 \"Sh\u016bp\u01d4\" (\"Trattato di calligrafia\") ed \u00e8 stata realizzata verso il 650.\nDizionari di stili.\nPer aiutare il calligrafo come anche il dilettante, esistono dizionari di stili, i quali offrono per ciascuno dei caratteri citati le cinque grafie (di fatto sei contando la grafia stampata, che pu\u00f2 di volta in volta differire leggermente dalla grafia regolare). Ecco, a titolo d'illustrazione, un estratto di un dizionario simile (il \u5b66\u751f\u516d\u4f53\u4e66\u6cd5\u5c0f\u5b57\u5178 \"Xu\u00e9sh\u0113ng li\u00f9 t\u01d0 sh\u016bf\u01ce xi\u01ceo z\u01d0di\u01cen\", \"Piccolo dizionario di caratteri classificati secondo i sei stili per lo studente\", pubblicato dalle \"\", Edizioni universitarie di Pechino).\nNell'immagine qui sopra, i caratteri, classificati secondo il p\u012bny\u012bn, sono citati, da sinistra a destra, nella grafia corrente non calligrafica, nella grafia stampata tradizionale. Venendo questo dizionario dalla Repubblica popolare cinese, i suoi caratteri sono poi, ovviamente, semplificati nei cinque stili calligrafici: regolare, corrente, d'erba, degli scribi e sigillare."}
{"id": "1744459", "revid": "716642", "url": "https://it.wikipedia.org/wiki?curid=1744459", "title": "Ilie Datcu", "text": "Carriera.\nCresciuto nella Dinamo Bucarest, dal 1969 al 1975 gioc\u00f2 nel Fenerbah\u00e7e Spor Kul\u00fcb\u00fc, in cui totalizz\u00f2 oltre duecento presenze e vinse tre campionati turchi. Vest\u00ec anche per trentasei gare la maglia della nazionale rumena.\nNel 1976 prese la nazionalit\u00e0 turca e allen\u00f2 il Fenerbah\u00e7e. In seguito, \u00e8 stato preparatore dei portieri per la squadra di Istanbul e ha anche allenato R\u00fc\u015ft\u00fc Re\u00e7ber."}
{"id": "1744460", "revid": "125675782", "url": "https://it.wikipedia.org/wiki?curid=1744460", "title": "Nanomedicina", "text": "La nanomedicina \u00e8 l'applicazione medica delle possibilit\u00e0 derivanti dalle nanotecnologie. Essa si occupa quindi di tutte quelle conoscenze e quelle tecnologie che abbiano un utilizzo medico nell'ordine di grandezza dei nanometri (1-100\u00a0nm). Lavorando a tali dimensioni la nanotecnologia altera la tradizionale distinzione tra biologia, chimica e fisica.\nApplicazioni.\nLe applicazioni della nanotecnologia vanno dall'uso medico dei nanomateriali, la formulazione di nuovi sistemi per la somministrazione dei farmaci (ad esempio attraverso i liposomi), ai biosensori nanotecnologici, al possibile utilizzo futuro della nanotecnologia molecolare.\nUn altro attivo campo di ricerca sono le interfacce neuro-elettroniche.\nLa nanomedicina mira a fornire un insieme di strumenti di ricerca e di dispositivi clinicamente utili nel prossimo futuro..\nNel campo del futuribile, la nanotecnologia molecolare speculativa crede che le macchine riparatrici di cellule, potranno rivoluzionare la medicina.\nIn questa ottica l\"'applicazione tecnologica delle nanotecnologie in medicina\", rappresenta un metodo di applicazione delle molecole scoperte con la genomica e con la proteomica.\nAttualmente un importante problema della nanomedicina riguarda la comprensione della tossicit\u00e0 e dell'impatto ambientale dei nanomateriali (vedi anche Tossicit\u00e0 nanomateriali).\nMercato.\nLa nanomedicina \u00e8 una grande industria, il cui fatturato \u00e8 arrivato a 6,8 miliardi di dollari nel 2004, con oltre 200 compagnie e 38 prodotti nel mondo.\nNell'aprile 2006, la rivista Nature Materials stimava che fossero stati sviluppati nel mondo circa 130 tra farmaci basati sulla nanotecnologia e sistemi di distribuzione di farmaci.\nUn minimo di 3,8 miliardi di dollari viene investito per lo sviluppo e la ricerca ogni anno.\nIn considerazione della crescita dell'industria della nanotecnologia, ci si aspetta un impatto significativo nell'economia.\nIl National Nanotechnology Initiative, un programma di ricerca statunitense nel campo delle nanoscienze, si aspetta nuove applicazioni commerciali di tali tecnologie commerciali nel campo dell'industria farmaceutica che potranno includere sistemi avanzati di erogazione di farmaci, nuove terapie, ed avanzamenti nella diagnostica per immagini.\nNanopori.\nI nanopori sono un substrato perforato con fori di dimensioni nanometriche. Questi pori permettono il passaggio di molecole piccole, quali ossigeno, glucosio e insulina, ma bloccano invece molecole pi\u00f9 grosse come ad esempio le immunoglobuline. Tutto ci\u00f2 potrebbe essere utile per impiantare cellule pancreatiche animali che secernono insulina, circondate da una pellicola con nanopori, per cui non verrebbero a contatto con le immunoglobuline ed il corpo non le riconoscerebbe come corpi estranei.\n\u00c8 possibile modificare di dimensioni i nanopori, attraverso l'utilizzo di correnti elettriche che ne modifichino la permeabilit\u00e0.\nMartin ha studiato una membrana composta da nanotubi in oro con un diametro interno di 1,6\u00a0nm e, come altri autori, ha modificato la permeabilit\u00e0 con l'applicazione di tensioni elettriche. Attualmente Martin sta studiando la possibilit\u00e0 di legare, all'interno dei nanotubuli, agenti capaci di riconoscere molecole quali ad esempio gli enzimi, gli anticorpi, od altre molecole come il DNA, in modo da agire come nanosensori attivi e permettere la separazione delle molecole in base alla struttura.\nI nanopori sono anche dotati di una straordinaria sensibilit\u00e0 e velocit\u00e0.\nUtilizzo in farmacologia.\nLe nanoparticelle hanno \"propriet\u00e0 non usuali\" che possono essere sfruttate per modificare la cinetica di un farmaco.\nI vantaggi teorici sono:\nSono stati sviluppati sistemi complessi di distribuzione dei farmaci, tra cui la possibilit\u00e0 di far attraversare la membrana cellulare e il citoplasma.\nSi stanno studiando sistemi impiantabili di distribuzione farmacologica che, evitando picchi e code a basso dosaggio ematico, dovrebbero ridurre gli effetti collaterali.\nLe nanoparticelle hanno dimostrato di essere in grado di passare la barriera emato-encefalica senza difficolt\u00e0 e quindi di fungere da carrier per farmaci (drugcarrier) sia idrofobici che idrofili. In questi casi sono chiamati nanocarrier, poich\u00e9 si tratta di particelle nella scala dei nanometri in grado di svolgere la funzione di carrier. La forza di un sistema di assorbimento o distribuzione di farmaci \u00e8 la sua capacit\u00e0 di alterare la farmacocinetica dei farmaci.\nVantaggi dell'utilizzo della nanotecnologia nella farmacologia.\nMigliorare la distribuzione farmacocinetica.\nSi potrebbe forzare la distribuzione a tessuti mirati (\"target\"), diminuendola anche negli altri.\nI potenziali nanofarmaci potrebbero lavorare con elevata specificit\u00e0. Due sono i metodi possibili per aumentare la specificit\u00e0:\nUno dei principali impatti della nanotecnologia e delle nano-scienze potrebbe essere la guida dello sviluppo di nuove molecole con un miglior comportamento e minori effetti collaterali.\nRisposta comandata.\nAltra importante caratteristica/ipotesi \u00e8 la \"risposta comandata\" (in inglese \"triggered response\"). I farmaci vengono posizionati all'interno dell'organismo ed agiscono solo alla comparsa di un certo segnale, che funge da attivatore. Ad esempio sono state progettate nanoparticelle in grado di scaldarsi se poste in un campo magnetico ed attaccate a molecole attive come i farmaci. Si inietta questo complesso e quando le nanoparticelle hanno raggiunto l'organo bersaglio, viene attivato un campo magnetico selettivo. In questo modo si ottiene un rilascio locale del farmaco. Altri esempi riguardano i sistemi a controllo endogeno, dove i farmaci sono rilasciati o attivati per differenza di pH o concentrazione di molecole come il glutatione.nanovirus\nEsempi di metodiche per modificare la biodisponibilit\u00e0.\nLiposomi o Nanosomi.\nI liposomi sono vescicole composte da uno o pi\u00f9 strati di un doppio strato lipidico. I farmaci incapsulati in tale doppio strato potrebbero essere protetti dalla degradazione.. Inoltre con l'incapsulamento il volume di distribuzione pu\u00f2 essere significativamente ridotto, con aumento dell'effetto terapeutico e diminuzione degli effetti collaterali. Infatti, ad esempio nel caso dei tumori, la discontinuit\u00e0 della superficie endoteliale (tipica delle neoplasie), porta ad un maggior passaggio extravasale dei liposomi.\nLiposomi non stabilizzati (convenzionali) (CL).\nNormalmente sono compostida da diversi tipi di grassi, anche se solitamente sono molto ricchi di fosfatidilcolina, oppure di colesterolo.\nLiposomi stabilizzati (SSL).\nNormalmente la stabilizzazione della membrane avviene con la presenza all'esterno del doppio strato di polimeri che normalmente sono o glicol polietilenico (Pegilati), oppure ganglioside GM1. Questi tipi di liposomi normalmente posseggono un maggior tempo di permanenza in circolo\nLiposomi stabilizzati non pegilati optisoma TM.\nAd esempio Optisoma TM ovvero nanoparticelle di sfingomielina. Trattasi di prodotti costituiti da nanoparticelle costituite da sfingomielina e colesterolo, che incapsulano lo specifico chemioterapico. Hanno approssimativamente un diametro di 100\u00a0nm. In virt\u00f9 delle loro dimensioni, sono troppo grandi per attraversare la parete vascolare di vasi normali, mentre possono passare tramite le pi\u00f9 permeabili pareti vascolari dei tumori.\nAttualmente i liposomi Optisoma TM si utilizzano come carrier per la vincristina, vinorelbine e topotecan. In aggiunta gli optisomi possono prevenire la clearance del farmaco da parte del sistema immunitario.\nLiposomi stabilizzati non pegilati, non optisoma TM.\nLa Azaya ha prodotto il \"Protein Stabilized Liposome\" (PLS TM). ATI-1123 \u00e8 la formulazione del taxotere con PSLTM.Sempre la Azaya sta studiando un altro liposoma stabilizzato che trasporta il farmaco campotecina, chiamato ATI-1150.\nLiposomi stabilizzati pegilati: nanoparticelle (o microsfere).\nAd esempio la nanoparticelle TocosolTM, ovvero\nemulsione basata sulla vitamina E.\nAbraxaneTM (paclitaxel protein-bound particles). ovvero paclitaxel, legato ad albumine che forma nanoparticelle di circa 130\u00a0nm di diametro\nConiugati e polimeri.\nI liposomi non sono l'unico mezzo per modificare la distribuzione dei farmaci. Un sistema \u00e8 quello di legare a gruppi PEG, oppure coniugare il farmaco che si vuole utilizzare con polimero. \u00c8 il caso del N-(2-hydroxypropyl) methacrylamide (HPMA) che risulta non immunogenico. Altra caratteristica \u00e8 quello di aumentare la idrosulubilit\u00e0 (importante se il farmaco legato non \u00e8 idrosolubile)\nLe particelle polimeriche possono essere divise in Nanosfere e Nanocapsule\nFarmaci coniugati con polimeri tipo Nanosfere.\nTrattasi di una matrice polimerica a guisa di spugna, costituita da uno strato polimerico che racchiude all'interno il farmaco da veicolare.\nFarmaci coniugati con polimeri tipo Nanocapsule.\nTrattasi di uno strato formato da polimeri che racchiude al suo interno i farmaci (sul modello dei liposomi).\nDendrimeri.\nVedi la voce dendrimero, ed anche all'interno dei paragrafi \"nanoshell\" ed \"imprinting molecolare\". Per quanto concerne comunque l'utilizzo in chemioterapia sono stati generati dei complessi G5 dendrimeri che usano l'acido folico come agente target (in quanto facilita l'entrata nella cellula tumorale) ed il methotrexate (MTX) come chemioterapico.\nSMEDDS.\nAcronimo di self-microemulsifying drug delivery systems. Trattasi quindi di una mistura di olio, surfattante, e cosurafattanti che sono emulsionati in un mezzo acquoso, grazie alla \"morbida\" agitazione eseguita spontaneamente dal tratto gastroenterico.\nMicroelectromechanical systems (MEMS).\nTrattasi di microdispositivi che possono accumulare il farmaco e lo rilasciano a domanda. Alcuni posseggono un microchip\nAssorbimento di farmaci all'interno degli organelli intracellulari.\nUtilizzando ligandi superficiali inseriti in complessi macromolecolari, si possono portare farmaci all'interno della cellula, dirigendoli, ad esempio, verso specifici organelli. Ci\u00f2 potrebbe essere molto utile nel combattere malattie come la lysosomal storage disease, il tumore, la malattia di Alzheimer\nCristalli liquidi.\nI cristalli allo stato liquido, possono essere utilizzati nella spettroscopia molecolare e la diagnostica per immagini. Possibile anche la'uso in biosensori, evitando il ricorso a marcatori tossici\nNanodiamanti.\nI nanodiamanti sono diamanti che originano quando una mistura di TNT/RDX (3/2) \u00e8 sottoposta ad una combustione supersonica (5\u00a0GPa, 2000\u00a0\u00b0C). Si formano quindi diamanti di circa 4\u00a0nm di diametro. Il professor Dean Ho, il dottor Houjin Huang e il dottor Erik Pierstorff presso la Northwestern University, in collaborazione con il Dr. Eiji Osawa del NanoCarbon Research Institute del Giappone, hanno dimostrato che i nanodiamanti possono trasportare farmaci dentro le cellule, senza produrre gli effetti negativi (infiammazione) che posseggono altri sistemi di distribuzione di farmaci.\nIdrogel.\nGli idrogel sono polimeri tridimensionali che immessi in mezzi acquosi si gonfiano, ma non si dissolvono. Possono essere utilizzati per regolare il rilascio di farmaci. Essi possono modulare il rilascio dei farmaci in risposta a modifiche dell'ambiente, tipo modifiche dell'acidit\u00e0, temperatura. Si pensa di utilizzarli assieme alla tecnica dell'imprinting molecolare.\nImprinting molecolare.\nL'imprinting molecolare \u00e8 una tecnica per cui un cocktail di monomeri interagiscono con una data molecola. Il complesso \u00e8 quindi \"fuso\", creando un polimero complementare alla proteina target, sia per forma che per funzionalit\u00e0. Ci\u00f2 potrebbe essere utilizzato per controllare il rilascio di farmaci, fornendo imitazioni di sostanze biologiche come anticorpi (plastibody) ed enzimi (plastizymy). Per ora per\u00f2 trattasi di composti che hanno una bassa affinit\u00e0 e selettivit\u00e0. I dendrimeri (vedi oltre) sembrano invece possedere una maggiore selettivit\u00e0, attivit\u00e0 e migliore solubilit\u00e0 nelle componenti organiche\nNanoparticelle superparamagnetiche.\nNormalmente si utilizzano nanoparticelle di ossido di ferro. Esse, legate a farmaci, possono essere direzionate ad un organo specifico in virt\u00f9 dell'applicazione di campi magnetici esterni. Ci\u00f2 porta a massimizzare l'effetto bersaglio, diminuendo al massimo gli effetti collaterali. Inoltre potrebbero entrare in siti difficilmente raggiungibili (come ad esempio l'orecchio interno).\nNanoparticelle nella diagnostica per immagini.\nUsando mezzi di contrasto nanometrici tecniche di diagnostica per immagini, quali ad esempio l'ultrasonografia e la risonanza magnetica nucleare, potrebbero ottenere immagini migliori, grazie ad un maggiore contrasto e a visualizzazioni selettive. \nIn particolare, grande attenzione riceve l'ecografia con mezzo di contrasto (CEUS), che utilizza ad esempio le microbolle o nanostrutture di silice, tecnica assai utile in ecografia per la localizzazione di metastasi e neoplasie primarie.\nUn'altra possibilit\u00e0 \u00e8 l'utilizzo di gadolinio legato al rivestimento lipidico di nanoparticelle, che pu\u00f2 essere usato per potenziare l'ecografia o la RMN.\nLe microbolle incapsulate in lipidi (\"lipid-encapsulated microbubbles\") sono utilizzate, per ora, solamente su modelli animali, nella disostruzione di trombi arteriosi\nUtilizzo di nanoparticelle legati a marker.\nSi sta studiando la possibilit\u00e0 di legare alcuni markers a vari tipi di nanoparticelle, quali ad esempio \"nanoshell\", dendrimeri, liposomi, marker in grado di riconoscere vari tipi di cellule, come ad esempio quelle tumorali.\nI markers potrebbero essere:\nNanoshell d'oro.\nAlcuni ricercatori della Rice University, guidati dalla professoressa Jennifer West, hanno dimostrato che l'uso di nanoshell ricoperte d'oro pu\u00f2 uccidere le cellule tumorali del topo. Le nanoshell sono gusci metallici di spessore sottilissimo (normalmente pochi nanometri) contenenti un nucleo dielettrico. In virt\u00f9 di questa struttura, posseggono alcune propriet\u00e0 particolari sia chimiche che ottiche. Al variare infatti delle dimensioni del guscio e del nucleo, la risonanza ottica di queste particelle pu\u00f2 essere variata con precisione in un'ampia gamma, compresa tra gli ultravioletti ed il medio infrarosso. \u00c8 importante tenere a mente che le lunghezze d'onda vicine all'infrarosso (\"Near-infrared\" - NIR), comprese tra 750 e 1400\u00a0nm, presentano le frequenze in cui \u00e8 massima la trasmissivit\u00e0 tissutale. In pi\u00f9 le nanoshell posseggono anche una scarsa sensibilit\u00e0 alla denaturazione termica e/o chimica. Le nanoshell possono essere marcate per legarsi a cellule cancerogene coniugando anticorpi peptidici sulla superficie della nanoshell. Irradiando l'area del tumore con un laser, che passa attraverso i tessuti senza scaldarli, l'oro viene scaldato a sufficienza per determinare la morte delle cellule cancerose.\nDendrimeri.\nUno scienziato, James Baker dell'Universit\u00e0 del Michigan, ritiene di aver scoperto un modo molto efficiente di scoprire le cellule cancerose. Egli si riferisce a molecole chiamate dendrimeri. Queste molecole posseggono centinaia di uncini che permettono l'attaccamento alle cellule. Baker ha quindi attaccato a poche di esse dell'acido folico. Le cellule tumorali hanno pi\u00f9 recettori per le vitamine delle cellule normali, cosicch\u00e9 i dendrimeri possono entrare nella cellula. Alla base dei dendrimeri, Baker pone farmaci anticancro che saranno assorbiti quando il dendrimero entrer\u00e0 nella cellula, guidando quindi il farmaco al tumore e non altrove (Bullis 2006).\nNella terapia fotodinamica, un dispositivo \u00e8 posto all'interno del corpo ed illuminato con la luce dall'esterno La luce viene assorbita dalla particella e se la particella \u00e8 in metallo l'energia della luce scalder\u00e0 la particella ed il tessuto circostante. La luce pu\u00f2 anche essere usata per produrre molecole di ossigeno ad alta energia che possono reagire chimicamente la maggior parte di molecole organiche che si trovino vicino a loro (come i tumori). Questa terapia \u00e8 attraente per molte ragioni. Essa non lascia una scia tossica di molecole reattive all'interno del corpo (come la chemioterapia), per\u00f2 \u00e8 diretta solo dove la luce \u00e8 in funzione e se esistono le particelle. La terapia fotodinamica ha il potenziale per procedure non invasive di trattamento di malattie, tra cui i tumori.\nNanosensori.\nI nanosensori, ovvero sensori chimici o biologici che convogliano informazione a livello molecolare, non sono ancora stati sintetizzati, per\u00f2 esistono importanti speculazione sulla loro utilit\u00e0.\nAd esempio potendo notare variazioni di volume o concentrazione o spostamento e forze gravitazionali o elettriche o magnetiche o pressiorie o termiche delle cellule i nanosensori potrebbero riconoscere le cellule tra loro, evidenziando in particolare quelle cancerose.. L'uso, in medicina, potrebbe essere anche opposto, ovvero comunicare microvariazioni che avvengano all'esterno del corpo e comunicarli ad altri manufatti nanometrici introdotti dentro il corpo stesso.\nNanoparticelle di cadmio selenide (punto quantico).\nLe nanoparticelle di cadmio selenide (punto quantico, in inglese \"quantum dot\") si illuminano se esposte alla luce ultra-violetta. Quando iniettate, filtrano intorno al tumore. Il chirurgo pu\u00f2 quindi vedere il tumore risplendere ed usare la brillanza come guida per una rimozione pi\u00f9 accurata.\nUn sensore costituito da migliaia di nano-fibre, in grado di rilevare le proteine ed altri bio-marcatori rilasciati da cellule tumorali, potrebbe consentire l'individuazione e la diagnosi precoci di cancro da alcune gocce di sangue del paziente.\nI coloranti vengono usati spesso in medicina, ad esempio per colorare le cellule. I limiti sono i seguenti:\nI \"quantum dots\" sono nanocristalli che misurano solo alcuni nanometri (ovvero il volume di una proteina), hanno la propriet\u00e0 di emettere fluorescenza in quasi tutti i colori; potrebbero essere utilizzati come sonde per evidenziare determinate reazioni nelle cellule in quanto rilevano quantit\u00e0 minime di una data molecola. Sono disponibili in una quasi illimitata tavolozza di colori che possono essere personalizzati, modificando la dimensione delle particelle o la composizione. Esse possono essere forzate alla fluorescenza con luce bianca, possono essere legate a biomolecole a formare sonde lunghe e sensibili ad identificare composti specifici, migliaia di volte pi\u00f9 sensibili dei coloranti convenzionali... e possono seguire le tracce di eventi biologici tramite il legame di ogni componente biologico (ad esempio proteine o sequenze di DNA) con nanodots di colori differenti.\nI dots possono essere uniti a molecole per formare sonde, che agiscano come riconoscitori di molecole. Ad esempio potrebbero essere usati per monitorare la cinetica, la distribuzione, ed il metabolismo dei farmaci \u00e8 importante. Un metodo per ottenere ci\u00f2 sono i coloranti.\nAlcune ditte ritengono che i quantum dots potranno fornire un semplice ed economico mezzo per effettuare lo screening per molti virus su un semplice campione di sangue.\nAlcuni ricercatori hanno costruito un'endonuclease foto-inducibile.\nSi potrebbero anche costruire sensori che misurino direttamente la glicemia, in modo molto pi\u00f9 semplice (ed in tempo reale) di quelli attuali.\nPotrebbe anche essere utilizzato il DNA come esca per costruire circuiti integrati CMOS, integrandola con una manufatto nanomolecolare con funzione di sensore.\nNeurobionica.\nLe interfacce neuroelettroniche sono un'applicazione \u201cvisionaria\u201d in accordo con la costruzione di nanodevices, che potrebbe permettere ai computer di connettersi con il Sistema Nervoso Centrale. Questa idea richiede la costruzione di una struttura molecolare che permetta la ricezione, il controllo o la modifica degli impulsi nervosi da un computer esterno. Il computer dovrebbe essere capace di interpretare, registrare e rispondere ai segnali che il corpo emette quando percepisce sensazioni. La domanda di tali strutture \u00e8 enorme perch\u00e9 molte malattie che coinvolgono il sistema nervoso centrale quali Sclerosi laterale amiotrofica, sclerosi multipla, oppure infortuni e incidenti che possano alterare il sistema nervoso con conseguenti disfunzioni quali la paraplegia e la tetraplegia.\nSi potrebbero pensare anche sistemi che servano ad aumentare le prestazioni, dotando quindi l'organismi di sensori che normalmente non possediamo (ad esempio visione di frequenze cui normalmente non siamo sensibili). Due considerazioni vanno fatte quando si seleziona la fonte di energia per tali applicazioni. Ci sono strategie capaci di rifornimento e non capaci di rifornimento. Una strategia capace di rifornimento implica che l'energia \u00e8 rifornita continuamente o periodicamente con sorgenti esterne acustiche, chimiche, o elettriche. Una strategia non capace di rifornimento implica che tutta l'energia \u00e8 estratta da un accumulo interno che si interrompe quando tutta l'energia finisce.\nUna limitazione \u00e8 la possibile interferenza elettrica. Campi elettrici, impulsi elettromagnetici posso causare interferenza. Inoltre, sono necessari spessi isolanti per evitare perdite di elettroni e, in caso di elevata conduttivit\u00e0 del mezzo vivente, il rischio di improvvisa perdita di potenza e di cortocircuito. Infine sono necessarie reti \"pesanti\" per connettere quantit\u00e0 importanti senza subire un surriscaldamento. Questi tipi di rete sono ovviamente di difficilissima costruzione in quanto devono essere posizionate precisamente nel sistema nervoso in modo da monitorare e poter rispondere aisegnali nervosi. Le strutture che effettuano l'interfazio SNC/computer devono anche essere compatibili con il sistema immunitario.Mentre il potenziale di queste strutture \u00e8 incredibile, trattasi, per ora, di sole speculazioni.\nQueste considerazioni aprono una profonda discussione al significato, la portata, l'etica, di tutto ci\u00f2 che \u00e8 l'applicazione all'uomo per aumentare le performance, ovvero il Transumanesimo. Peraltro questi tipi di intervento sull'essere umano avvicinano 2 campi tradizionalmente separati: ovvero tra materiale ed immateriale, tra vivente e macchina.\nFullereni.\nI fullereni, composti chimici scoperti negli anni '80, sono molecole a forma di pallone da calcio, composti da atomi di carbonio. In vivo hanno un'attivit\u00e0 tossica sui batteri\nAlcuni autori hanno evidenziato, al contrario, un'attivit\u00e0 protettiva sui neuroni, e in particolare un'attivit\u00e0 di riduzione del danno assonale su topi con sclerosi multipla.\nBioactive sol-gel foams utilizzate per la rigenerazione cellulare.\nSono state prodotte schiume sol-gel che possano fungere da struttura portante per la rigenerazione di un tessuto, inclusa la rigenerazione del sistema circolatorio del tessuto stesso.\nSi tratterebbe in pratica di isolare cellule sane e farle sviluppare su una matrice composta da biomateriali degradabili.\nComplessi proteici.\nAttualmente si sta spostando molto interesse della medicina sui \"complessi proteici\". In effetti nel metabolismo della cellula, questi complessi hanno un'importanza fondamentale. Pensiamo ad esempio alle proteine che compongono i pori cellulari o nucleari (composti appunto da una trentina di molecole diverse per un totale di 600 circa proteine). Pare infatti che l'interazione tra proteine a formare complessi sia pi\u00f9 spiccata di quanto pensato finora. Qualche autore parla anche di rete gigante di complessi proteici coerente In quest'ottica la nanoscopia sta divenendo una \"nuova frontiera\"\nAssemblatori molecolari.\nLa nanotecnologia molecolare \u00e8 un sottocampo speculativo che si interessa della possibilit\u00e0 di progettare \"assemblatori molecolari\", ovvero macchine che possano ristrutturare un qualcosa a livello molecolare.\nSempre in quest'ipotesi gli assemblatori nanomolecolari, potrebbero entrare all'interno delle cellule e modificare molecole danneggiate e ricostruirne di nuove.\nLa nanotecnologia molecolare \u00e8 altamente teoretica, attualmente l'idea di assemblatori molecolari e di nanorobots sono ben al di l\u00e0 delle attuali capacit\u00e0.\nUna certa ansia genera l'idea delle combinazione tra molecole organiche ed inorganiche. Le nanotecnologie infatti combinando materiale organico ed inorganico intervengono sul metabolismo cellulare. Si potrebbe quindi alterare organismi viventi attraverso la modifica del DNA, creando macchine molecolari, ovvero macchine che sintetizzino una grande variet\u00e0 di macromolecole, penetrando ed integrandosi nelle cellule viventi\nPotenziamento umano.\nLa nanotecnologia \u00e8 uno degli strumenti principali che gli studiosi del cosiddetto potenziamento umano stanno prendendo in considerazione.\nLa strada del potenziamento umano tender\u00e0 sempre pi\u00f9 a cancellare la differenza tra potenziamento del soggetto sano e terapia del soggetto malato.\nUtilizzi politico-sociali.\nLa stessa tecnologia potrebbe essere utilizzata per fabbricare nanosensori, nanomicrofoni, nanocamere, con l'intento di controllare le persone. Alcuni nanochip potrebbero essere utilizzati per modificare le risposte comportamentali con un chiaro effetto di controllo della personalit\u00e0.\nNanobrevetti.\nLa nanotecnologia sta seguendo i passi delle altre scienze con un aumento esponenziale dei numeri di brevetti:\nTossicit\u00e0 nanomateriali.\nEsistono molte visioni diverse sulla tossicit\u00e0 dei nanomateriali. A tutt'oggi la tossicit\u00e0 dei nanomateriali \u00e8 ancora oggetto di studio, ma esistono molti punti di preoccupazione riguardo ai possibili danni alla salute.\nAssorbimento.\nl'assorbimento tramite inalazione e ovviamente ammesso e tramite gli alveoli le nanoparticelle possono raggiungere il circolo\nQuesta via \u00e8 ammessa come probabile, anche se gli studi non sono ancora esaustivi.\nNon \u00e8 ancora certa la possibilit\u00e0 di assorbimento transdermico.\nEffetto tossico.\nIl dott. Chiu-Wing Lam del Wyle Laboratories, Houston, nel 2003 sostenne che componenti inoffensivi di dimensioni micrometriche, possono essere tossici a scala nanometrica. Inoltre:\nSono gi\u00e0 state identificate nanoparticelle, ingegnerizzate o risultato casuale di combustioni ad alta temperatura, all'interno di tessuti patologici umani ed animali. Le patologie erano in genere cancerose di tessuti molli o del sangue, ma si sono registrati anche casi di sindromi del Golfo o dei Balcani e patologie misteriose. Il libro \"Nanopathology: the health impact of nanoparticles\" pubblicato da Pan Stanford, Singapore illustra i casi di nanocontaminazioni.\nVisione d'insieme.\nLa nanomedicina ha fondamentalmente tre campi d'interesse:\nCon la nanomedicina si potrebbe arrivare ad avere strumenti di analisi della salute o della malattia e della sua progressione, direttamente \"in vivo\". Si potrebbero anche utilizzare tali sensori per analisi intracellulari.\nLe nanotecnologie potrebbero essere utilizzate per produrre nuovi tessuti od anche supporti per la rigenerazione cellulare, ad esempio in organi deteriorati.\nAl di l\u00e0 di questo panorama cos\u00ec futuribile ed ottimista, esistono alcuni motivi di prudenza:"}
{"id": "1744463", "revid": "56620", "url": "https://it.wikipedia.org/wiki?curid=1744463", "title": "Accordo Navale Anglo-Tedesco", "text": ""}
